SHAKSPEARE'S
DRAMATISKA ARBETEN,

ÖFVERSATTA
AF
CARL AUGUST HAGBERG.

ELFTE BANDET.

KONUNG LEAR.
MUNTRA FRUARNA I WINDSOR.
STORMEN.

LUND,
TRYCKT PÅ BOKHANDLAREN C. W. K. GLEERUPS FÖRLAG
UTI BERLINGSKA BOKTRYCKERIET,
1861.


KONUNG LEAR.

*

PERSONER:
LEAR, konung af Britannien.

Konungen af FRANKRIKE.

Hertigen af BURGUND.

Hertigen af CORNWALL.

Hertigen af ALBANIEN.

Grefven af KENT.

Grefven af GLOSTER.

EDGAR, Gloster's son.

EDMUND, Gloster's oäkta son.

CURAN, en hofman.

En läkare.

Narren.

OSWALD, hofmästare hos Goneril.

En höfding.

En riddare i Cordelias svit.

En härold.

Betjenter hos Cornwall.

GONERIL, Lear's dotter.

REGAN, Lear's dotter.

CORDELIA, Lear's dotter.

Riddare hörande till konungens uppvaktning, officerare, budbärare, soldater och svit.

SKÅDEPLATSEN är i Britannien.


FÖRSTA AKTEN. FÖRSTA SCENEN.

Ett praktrum i konung Lear's slott.

(Kent, Gloster och Edmund uppträda).

Kent.
Jag trodde, att konungen höll mer af hertigen
af Albanien, än Cornwall?

Glost.
Så såg det alltid ut för oss; men nu, vid
konungarikets delning, märks det icke hvilkendera af
hertigarna han värderar högst; ty deras lotter äro så jemnt 
afvägda, att ingendera af dem skulle kunna bestämma sig för 
att välja den andras andel.

Kent.
Är icke detta er son, mylord?

Glost.
Hans uppfostran har gått på min räkning; jag
har så ofta rodnat för att erkänna honom, att jag nu är 
härdad deremot.

Kent.
Jag förstår er icke.

Glost.
Men den här pojkens mor förstod mig, hon. Efter
den betan tog hon till i omfång och fick verkligen
en son i sin vagga, innan hon fått en äkta man i sin
säng. Märker ni felet?

Kent.
Jag kan icke önska det fel ogjordt, hvars
påföljd blef så ståtlig.

Glost.
Jag har också en son i laga väg, några år
äldre än den här, men som likväl icke är mig kärare
alls. Om också den här slyngeln kom något näsvist
till verlden, innan han blef efterskickad, så var
dock hans mor skön. Det var en treflig syssla att
komma honom åstad, och frillosonen skall erkännas.
-- Känner du denna ädla herrn, Edmund?

Edm.
Nej, mylord.

Glost.
Mylord af Kent: påminn dig honom hädanefter
som min ädle vän.

Edm.
Jag egnar er min tjenst, mylord.

Kent.
Jag tycker riktigt om er och anhåller om er
närmare bekantskap.

Edm.
Det skall jag söka göra mig förtjent utaf,
ädle herre.

Glost.
Han har varit utrikes nio år
och skall ut igen. -- Nu kommer kungen.

(Trumpeter höras).

(LEAR, CORNWALL, ALBANIEN, GONERIL, REGAN, CORDELIA och svit uppträda).

Lear.
Gloster, tag mot de båda herrarna Af
 Frankland och Burgund.

Glost.
Skall ske, min konung.

(Gloster och Edmund gå).

Lear.
Vår dunkla plan utveckles mellertid!Nemligen planen att utforska hvilkendera af de tre döttrarna älskade sin far mest.
 Tag hit den kartan! -- Veten, att vi tredelt
 Britannien och hafva fast beslutat
 Att skaka från vår ålder sorg och mödor
 På yngre krafter, för att lättade
 Mot döden krypa fram. Vår son af Cornwall,
 Och ni, Albanien, son ej mindre kär!

Vår fasta vilja är i denna stund
 Att här kungöra våra döttrars hemgift,
 På det att framtids kif må stäfjas nu.
 De höga herrar af Burgund och Frankland,
 Som fria båda till vår yngsta dotter,
 Ha länge dröjt med kärlig håg vid hofvet
 Och skola nu ha svar. -- Nå, döttrar, sägen --
 Då nu vi kläda af oss herrskarmakt,
 Landsherre-rättighet och stats-bekymmer --
 Hvem af er är nu den, som högst oss älskar?
 På det vår högsta nåd vi dit må sträcka,
 Der högsta värdet kräfver, -- Goneril,
 Du vår förstfödda, tala först!

Gon.
Min far,
 Jag älskar er långt mer än ord kan tolka,
 Högre än ögats ljus och luft och frihet!
 Utöfver allt hvad rikt och sällsynt skattas,
 Så högt som lif, dygd, helsa, fägring, ära
 Och nånsin barn har älskat, far förnummit!
 Ej andan räcker till, mig tungan sviker --
 Långt mer än allt det der jag älskar er!

Cord. (Afsides).
Hvad skall Cordelia göra? Älska och tiga.

Lear.
Allt detta land, från denna gräns till denna,
 Med lummiga skogar och med bördig slättmark,
 Fiskrika strömmar, vidtutbredda ängar
 Du vare fru till; det för evigt tillhör
 Din och Albaniens ätt. -- Hvad säger Regan,
 Vår andra dotter, Cornwalls maka? Tala!

Reg.
Jag är af samma malmsort som min syster
 Och lika mycket värd. Mitt trogna hjerta
 Förnimmer att hon namngett all min kärlek;
 Dock kommer hon till korta: jag bedyrar
 Att jag bär hat till alla andra fröjder,
 Som bo i sinneverldens vida rike,
 Och känner att min enda sällhet fins
 I kärleken till er, min dyre kung!

Cord.
(Afsides). Hur fattig är Cordelia icke då!
 Dock nej, ej fattig; ty min kärlek är
 Långt rikare, det vet jag, än min tunga.

Lear.
Dig och de dina som evärdligt arf
 Hör denna rikets stora treding till,
 I värde, rymd och skönhet icke mindre
 Än den vi fäst vid Gon'ril. -- Nu, vår fröjd, --
 Yngst, men ej sämst -- du, vid hvars unga kärlek
 Fransyska vinet och burgundska mjölken
 Befryndas vill, hvad säger du, att få dig
 Den tredje, bästa systerlotten? Tala!

Cord.
Intet, min kung!

Lear.
Intet?

Cord.
Intet.

Lear.
Af intet intet blir, gif annat svar!

Cord.
Hvad jag olycklig är, som ej kan lyfta
 Mitt hjerta till min mun! Jag älskar er
 Så som jag pligtig är; ej mer, ej mindre.

Lear.
Hvad nu, Cordelia? Ändra dina ord,
 Du kan din välfärd spilla.

Cord.
Gode herre,
 Ni aflat, fostrat, älskat mig; och jag
 Gengäldar denna huldhet vederbörligt,
 Jag lyder, älskar er och vördar er.
 Hvi togo mina systrar män, om de
 Er ensam älska? Blir jag gift, så får
 Den man kanhända, som jag trohet svär,
 Min halfva kärlek, halfva tro och huldhet.
 Jag gifter mig ej, jag, som mina systrar,
 För att min fader ensam hålla kär.

Lear.
Gå dessa ord af hjertat?

Cord.
                         Ja, min far.

Lear.
Så ung och känslolös!

Cord.
Så ung och så uppriktig, nådig herre.

Lear.
Nå väl! Tag din uppriktighet till hemgift,
 Ty, vid den helga solens klara strålar,
 Vid Hecates och nattens hemligheter,
Vid alla verkningar utaf de verldsklot,
 Som tända och som släcka våra lif,
 Afsäger jag mig här all fadershuldhet,
 Frändskap och blodsband samt betraktar dig
 Som främmande för mig och för mitt hjerta
 Från nu till evig tid. Den vilda Scythen,
 Ja den, som äter sina egna foster
 Med hungrig snålhet, skall invid min barm
 Bli lika hyllad, hugnad och hugsvalad
 Som du, min fordna dotter.

Kent.
                           Nådig herre, --

Lear.
Tig, Kent!
 Ställ dig ej mellan draken och hans vrede.
 Jag älskat henne mest och tänkte få
 Min tröst på gamla dar af hennes ömhet. --
 Bort, bort! Kom icke mer för mina ögon! --
 Må jag så visst få frid och ro i grafven,
 Som jag från henne fadershjertat skiljer! --
 För franska kungen hit! -- Hvem knyster der? --
 För hit Burgund! -- Albanien, Cornwall, läggen
 Den tredje hemgiftslotten till de två.
 Det trots, som hon uppriktighet har kallat,
 Förmäle henne. Jag bekläder er
 Gemensamt båda med min makt och höghet
 Samt alla andra stora herrligheter,
 Som följa kungar åt. Hvarannan månad --
 Oss förbehållande etthundra riddare,
 Som lefva på er kost, -- vi tage bostad
 Hos er två vexelvis. Vi bibehålla
 Blott kunganamn och kungavärdighet,
 Men makten,
 Inkomsten, statsbestyren, kära söner,
 Tillkommaer. Till yttermera visso
 Må kronan gå till skiftes. (Han ger dem sin krona).

Kent.
Höge Lear,
 Som jag har ärat städse som min konung,
Älskat som fader, tjenat som min Herre,
 Och bedit för som min beskyddare, --

Lear.
Spänd bågen är; stå pilen ej i vägen.

Kent.
Skjut af den heldre, om dess spets ock skulle
 Mitt hjerta genomborra. Kent må gerna
 Ohöfvisk bli, då Lear vansinnig är.
 Hvad gör du, gamle man? Tror du, att pligten
 Skyr för att tala, fastän makten lutar
 Åt lismarns sida? Äran är förbunden
 Till rättframhet, när kungar börja vurma.
 Tillbakatag din dom; besinna dig
 Och stäfja sådan gräslig öfverilning.
 Jag går dig med mitt lif i borgen för
 Att ej din yngsta dotter minst dig älskar:
 Tomhjertad är ej den, hvars svaga stämma
 Ej ger en tom, ihålig återklang.

Lear.
Tig, Kent, så kärt dig lifvet är!

Kent.
Mitt lif
 Har aldrig varit annat än en pant
 Att våga emot dina fiender;
 Ej heller räds jag för att mista det,
 När det din välfärd gäller.

Lear.
                           Ur min åsyn!

Kent.
Se bättre, Lear, och låt mig städse vara
 Ditt ögas rätta mål.

Lear.
                     Nå, vid Apollo, --

Kent.
Nå, vid Apollo, kung, du svär förgäfves
 Vid dina gudar.

Lear.
                Nedriga vasall! (Lägger handen på svärdet).

Alb. och Cornw.
Håll, dyre kung!

Kent.
Gå, dräp din läkare
 Och spill arfvodet på din leda sjukdom.
 Tag gåfvan åter; annars skall jag ropa,
 Så länge som min strupe har ett ljud:
 "Du handlar orätt."

Lear.
                    Hör, affälling, hör,
Jag vid din tro och huldhet dig besvär!
 Då du har frestat oss till löftes-brott --
 Hvad aldrig än vi vågat -- och förmäten
 Sökt hindra oss från afsagd doms fullbordan --
 Vår rang, vårt lynne kan ej slikt fördraga --
 Välan, än ha vi makten -- tag din lön!
 Fem dagar unnas dig att dig förse
 Med värn mot denna verldens nöd och vådor;
 Vänd på den sjette åt vårt kungarike
 En hatad rygg. Om på den tionde
 Din landsförvista kropp i riket fins,
 Dör du på fläcken. Bort! Vid Jupiter,
 Jag tar mitt ord ej åter!

Kent.
Farväl då, kung! Om så du går mig när,
 Bor frihet utomlands och landsflykt här.
 (Till Cordelia).
 Dig, jungfru, skydde milda gudars makt:
 Hvad rätt du tänkt, har du frimodigt sagt. --
 (Till Regan och Goneril).
 Må handling följa edra stora ord,
 Och mening i ert kärleks-tal bli spord! --
 Så bjuder Kent er, prinsar, sitt farväl;
 Nytt land förvandlar ej hans gamla själ.
 (Går).

(Gloster kommer tillbaka med Frankrike, Burgund och svit).

Glost.
Här äro nu Burgund och Frankrike.

Lear.
Prins af Burgund,
 Vi vände först vårt tal till er, som täflat
 Med denna konung om vår dotters hand.
 Hvad är det minsta, som med henne ni
 Af oss till hemgift kräfver, eller afstår
 Ifrån ert frieri?

Burg.
                  Ers majestät,
 Jag nöjer mig med hvad ers höghet lofvat,
 Och mindre ger ni ej.

Lear.
                       Min ädle hertig,
 Huld var jag henne, då hon var mig huld;
Nu har hon fallit uti pris. Der står hon
 Om af den lilla fagra varelsen
 Allt eller något, utstyrdt med vår onåd
 Och intet mer, kan täckas er, min prins, --
 Tag henne, hon är er.

Burg.
                      Jag kan ej svara.

Lear.
Herre,
 Vill ni med alla brister, som hon har, --
 Hon utan huld och skyld, vårt vredes-barn,
 Utstyrd med faderlig förbannelse
 Samt fjermad ifrån oss med helig ed --
 Ta eller lemna henne?

Burg.
                      Tillgif, herre,
 På slika villkor göres intet val.

Lear.
Nå, lemna henne då!
 Ty vid den gudamakt, som mig har skapat,
 Jag sagt hur rik hon är. Ni, store konung, --
 Jag ville icke gå så långt på villstråt
 Ifrån er kärlek, att tillbjuda er
 En så förhatlig hand. Jag ber er, vänd
 Er smak på värdigare föremål,
 Än detta kräk, som knappt naturen vill
 För sitt erkänna.

Frankr.
Högst förvånande,
 Att hon, som nyss, ja nyss, er älskling var,
 Er stolthets föremål, er ålders balsam,
 Er bästa, käraste, helt plötsligt skulle
 Begå så gräsligt dåd, att det ref upp
 Så herrlig kärleks-väfnad! Hennes brott
 Är visst så onaturligt, att det vittnar
 Om vilddjurs-lynne, eller också kräfver
 Er fordna kärlek tadel; ty att tro
 Om henne sådant, vore ju att tro
 Hvad ej förnuft förutan underverk
 I mig inympa kunde.

Cord.
Jag ber er dock, min nådigaste herre,
Är bristen på en hal och slipprig tunga,
 Som talar meningslöst, -- ty det jag vill,
 Det gör jag förr'n jag ordat har -- mitt brott,
 Så gör bekant, att ingen syndafläck,
 Mord, falskhet, otukt eller nedrig handling
 Har mig beröfvat eder gunst och nåd;
 Men just en brist på -- det min rikdom är --
 Ett smiligt öga och en sådan tunga,
 Som jag är glad att sakna, fast dess saknad
 Har vändt från mig ert hjerta.

Lear.
                               Bättre vore
 Att aldrig född du blifvit, än att du
 Ej skulle hafva bättre mig behagat.

Frankr.
Ej annat alls? En skygghet uti lynnet,
 Som ofta lemnar oomtald den gerning,
 Som den bestämt sig för? -- Mylord Burgund,
 Hvad tycker ni? Den kärlek är ej kärlek,
 Som blandad är med biafsigter, fjerran
 Från rätta målet. Vill ni hafva henne?
 Hon är ju sjelf en brudskatt.

Burg.
                              Höge Lear,
 Gif blott den andel, som ni sjelf bestämt,
 Så tager jag Cordelia här vid handen
 Som hertiginna af Burgund.

Lear.
Nej, intet. Jag har svurit; det står fast.

Burg.
Det gör mig ondt att så ni mist en far,
 Att ni tillika mister en gemål.

Cord.
Frid vare med Burgund! Består hans kärlek
 I lust till rikedom, skall aldrig jag
 Hans maka bli.

Frankr.
         Du skönaste Cordelia,
 Som aldra-rikast är då du är fattig,
 Förskjuten dyrast, älskligast föraktad!
 Här tar jag dig och dina dygder fatt,
 Låt mig ta upp hvad man bortkastat har.
 Hur sällsamt! Andras kyliga förakt
 Har kärleks-glöd uti mitt hjerta lagt.
Den dotter, som du arflös gjort, kung Lear,
 Vår och vårt sköna Franklands drottning blir.
 Du köper icke sådan skatt, Burgund,
 För all ditt arflands vattenrika grund.
 (Till Cordelia).
 Säg dessa hårda nu ditt afskeds-ord;
 Byt bort en sämre för en bättre jord.

Lear.
Tag henne då; hon vare din. Ej mer
 Hon är vår dotter. Hennes anlet ser
 Jag aldrig mera. -- Hädan dig bege
 Förutan faderlig välsignelse! --
 Kom, ädle prins Burgund.

(Fanfarer. Lear, Burgund, Cornwall, Albanien, Gloster och sviten gå).

Frankr.
Bjud dina systrar nu farväl.

Cord.
Vår fars klenoder! Er Cordelia lemnar
 Med tårad blick. Jag känner er tillfyllest
 Och skyr som syster att med rätta namnen
 Benämna edra fel. Bemöten ömt
 Vår gamla far; jag honom anförtror
 Åt edra hjertan, de vältaliga.
 Ack, om jag stode än uti hans nåd,
 Nog visste jag för honom bättre råd! --
 Farväl nu båda!

Gon.
                Lär oss ej vår pligt!

Reg.
Var mån om, du, att täckas den gemål,
 Som tog dig med den nådeskärf, som slumpen
 Dig kan bestå. Du har i ömhet trutit:
 Rätt sker dig, om dig brister der du brutit.

Cord.
Afslöjad blir en dag förborgad list,
 Och skam och spe blir hycklarns lön tillsist.
 Må er gå väl!

Frankr.
Kom, skönaste Cordelia!

(Frankrike och Cordelia gå).

Gon.
Syster, det är icke litet, som jag har att tala med
dig om i en sak, som mycket nära rör oss båda. Jag tror,
att vår far reser härifrån i afton.

Reg. Det gör han visst; och nu följer han med dig. 
Nästa månad kommer han till oss.

Gon. Du ser hur full af ombytlighet gubben är; vi
hafva icke haft liten erfarenhet af den saken. Han
höll alltid mest af vår syster, och med hvad slöhet
i omdöme han nu har förskjutit henne, är allt för
påtagligt.

Reg. Det är ålderdoms-svaghet. Dock har han aldrig
sjelf haft riktig reda på sig.

Gon. Redan i sina bästa, raskaste år var han allt
för kort om hufvudet. Vi kunna derför af hans
återstående dagar ej blott vänta oss de fel, som
af vana blifvit till natur hos honom, utan ock den
oregerliga halsstarrighet, som en svag och häftig
ålderdom medför.

Reg. Sådana der besatta påhitt, som Kents
landsförvisning, kunna vi också vänta oss af honom.

Gon. Afskeds-komplimenterna emellan honom och
Frankrike äro ännu icke slut. Hör nu, låt oss hålla
ihop. Tänker vår far bibehålla sin myndighet med
sådana fallenheter, som han har, så kommer den här
thronafsägelsen icke att göra oss annat än förtret.

Reg. Vi skola vidare tänka på den saken.

Gon. Vi böra smida, medan Jernet är varmt.

(De gå).


ANDRA SCENEN.

En sal i grefve Glosters borg.

(Edmund uppträder med ett bref i handen).

Edm. Natur, du min gudinna! Dina lagar
 Jag egnar trogen tjenst. Hvi skulle jag
 På vanans bojor släpa tungt och låta
 Nationernas fördomar plundra mig,
 För det jag har en bror, som kom till verlden
 Tolf eller fjorton månar före mig?
 Hvi kallas jag oäkta? Hvi bastard,
 När min kroppsbyggnad är så tät och fast,
 Min hug så fri och mina drag så ädla
Som ärlig hustrus ätt? Brännmärka oss
 Med ett "bastard," "oäkting!" Vi bastarder,
 Som, när en het natur sig njutning stjäl,
 Mer merg och lifskraft få, än den som åtgår
 Uti en vanlig, tråkig äkta säng
 Till skapande utaf en hel skock narrar,
 Framalstrad midt emellan sömn och vaka? Välan!
 Ditt land blir mitt, du äkta Edgar;
 Vår far höll frillosonen lika kär
 Som äkta sonen. "Äkta:" -- vackert ord!
 Godt, lyckas detta bref, min äkta bror,
 Och går mitt påhitt bra, skall äkta sonen
 Gå af för frillans son. -- Jag trifs och växer:
 Stån upp och hägnen frillosöner, Gudar!

(Gloster kommer).

Glost. Kent biltog! Franska kungen rest förbittrad!
 Vår kung i natt sin kos! Afsagt sig kronan
 Och blifven nådehjon! Allt detta gjordt
 Uti en blink! -- Nå, Edmund, säg, hvad nytt?

Edm. (Stoppar brefvet i fickan). Ingenting, nådige herre.

Glost. Hvarför är du så angelägen om att gömma det
der brefvet?

Edm. Jag vet intet nytt, mylord.

Glost. Hvad var det för ett papper, som du läste på?

Edm. Ingenting, mylord.

Glost. Ingenting? Hvad behöfde du då ha så förfärligt
brådtom med att stoppa det i fickan? Ett rent intet
behöfver icke gömma sig så der. Låt mig se! Är det ingenting,
så kan jag spara mina glasögon.

Edm. Jag ber er, förlåt mig, mylord. Det är ett bref
ifrån min bror, som jag ännu icke helt och hållet
genomläst; får jag döma af hvad jag läst, så är det
icke gjordt att komma för edra ögon.

Glost. Tag hit brefvet, säger jag!

Edm. Jag gör orätt, både om jag ger er det och om 
jag behåller det. Innehållet -- så vidt jag förstår -- är
klandervärdt.
Glost. Låt mig se, låt mig se!

Edm. Jag hoppas, till min brors undskyllan, att han
skref detta bref blott for att sätta min dygd på prof.

Glost. (Läser). "Det här statskloka påfundet, att man
skall vörda ålderdomen, förbittrar för oss lifvets
skönaste år och undanhåller oss vår förmögenhet
tilldess vi blifva så gamla, att vi icke kunna njuta
af den. Jag börjar finna en dum och enfaldig träldom
i detta förtryck af gråhårigt tyranni, som herrskar,
icke för det att det är starkare, utan derföre att man
dermed låter sig tåla. Kom till mig, så skall jag säga
mer om saken. Om vår far ville sofva till dess jag
väckte honom, så skulle du för alltid åtnjuta hälften
af hans inkomster och blifva synnerligen älskad af din
broder Edgar." -- Hm! -- En sammansvärjning! -- "Sofva
till dess jag väckte honom," -- "åtnjuta hälften af
hans inkomster," -- min son Edgar! Hade han en hand att
skrifva detta med? Hjerta och hjerna att utkläcka det
i? -- När fick du det här? Hvem har burit fram det?

Edm. Ingen har burit fram det, mylord; det är just
det fina i saken. Jag fann det inkastadt genom mitt
kammarfönster.

Glost. Du känner igen handstilen för att vara din brors?

Edm. Om innehållet vore godt, mylord, så skulle jag
kunna svärja på att handstilen vore hans; men som
det nu förhåller sig, ville jag gerna tro att den icke är hans.

Glost. Det är hans.

Edm. Det är hans, mylord; men jag hoppas, att hans
hjerta icke har någon del i innehållet.

Glost. Har han aldrig förr sökt utforska dina tankar
om denna saken?

Edm. Aldrig, mylord. Men jag har ofta hört honom yrka
den satsen, att, så snart söner hunnit till mogna
år och fäder blifvit åldrige, fadren borde stå under
sonens förmynderskap och sonen förvalta hans egendom.

Glost. O skurk, skurk! -- Just det samma, som han säger
i brefvet! -- Fördömda skurk! Onaturliga, rysliga,
djuriska skurk! Värre än djurisk! -- Sök upp honom
genast; han skall i fängelse. -- Afskyvärda skurk! --
Hvar är han?

Edm. Det vet jag icke så noga, mylord. Om ni behagade
återhålla er förbittring emot min bror, till dess ni
kan aflocka honom klarare bevis på hans uppsåt, så
gick ni säkrare till väga. Men förfar ni våldsamt emot
honom, och äro edra misstankar ogrundade, -- det skulle
gifva er egen heder ett djupt sår och helt och hållet
förkrossa hans sonliga hjertelag mot er. Jag djerfs
sätta mitt lif i pant på att han skrifvit detta,
för att sätta min tillgifvenhet för ers herrlighet
på prof, men alls icke haft något ondt i sinnet.

Glost. Tror du det?

Edm. Om ers herrlighet så behagar, skall jag föra
er till ett ställe, der ni skall få höra oss tala om
saken och der ni med egna öron kan få öfvertyga er;
och det utan längre uppskof, än till i qväll.

Glost. Han kan icke vara ett sådant missfoster.

Edm. Och är det icke heller, det är säkert.

Glost. Emot sin far, som så ömt och innerligt älskar
honom! -- Himmel och jord! -- Edmund, sök upp honom;
låt mig få spörja hans innersta tankar; drif hela
verket efter din egen skarpsinnighet. Jag ville gifva
allt hvad jag äger och har, om jag rätt visste hur
jag nu skulle bära mig åt.

Edm. Jag skall genast söka rätt på honom, mylord,
sätta planen i verket så snart jag ser tillfälle,
och underrätta er om allt.

Glost. De här sista förmörkelserna i solen och månen
bebåda oss intet godt. Fastän naturvetenskapen kan
förklara dem, än på ett sätt, än på ett annat, så
känner likväl naturen med smärta deras många elaka
verkningar. Kärleken kallnar, vänskapen sviker,
bröder kifvas; i städerna uppror, på landsbygden
tvedrägt, i palatserna förräderi, och brustit har
bandet emellan far och son. På min skurk till pojke
träffar det alldeles in; der är son emot far. Konungen
viker ifrån naturens ordning; der är far emot


barn. Vi hafva sett vår tids bästa dagar: ränker,
falskhet, förräderi och alla förderfliga oordningar
förfölja oss oupphörligt ända till grafven. -- Edmund,
tag rätt på den skurken; det skall icke bekomma dig
illa; gör ditt bästa. -- Och den ädla, bottenärliga
Kent landsförvisad! Heder och ära -- det var hela hans
brott! -- Sällsamt! Sällsamt! (Går).

Edm. Så rasande narraktigt går det till här i verlden,
att, när vi blifvit sjuka af lyckan -- ofta derföre att vi 
hafva njutit den för glupskt -- vi skjuta skulden för våra 
olyckor på sol, måne och stjernor; likasom om vi vore 
skurkar af nödvändighet, narrar genom himmelsk 
tillskyndelse, skälmar, tjufvar och förrädare till följe af sferernas 
öfvermakt; drinkare, lögnare och äktenskapsbrytare af 
tvungen eftergifvenhet för planeternas inflytande, med ett ord: 
elaka på allt vis till följe af ett himmelskt bedrifvande. 
En herrlig undflykt för den liderlige, att kunna skylla på 
en stjerna, då han tillfredställer sin bock-natur. Min far 
aflade mig med min mor unker drakens svans, och min 
födelse inträffade under ursa major; och deraf följer ju, att 
jag är rå och vällustig. -- Pah! Jag skulle hafva blifvit 
den jag är, om också den jungfruligaste stjerna på hela 
fästet hade tindrat öfver min bastardisering. Edgar --

(Edgar uppträder).

Och vips är han tillhands liksom katastrofen i den
gamla komedien. Min roll är "skurkaktig melankoli" och en suck 
sådan som Thom's, dårhushjonets. -- O dessa
förmörkelserna bebåda de här stygga brytningarna! F, G, A, B.I
originalet står divisions, som betyder oenighet,
tvedrägt, samt tillika är en musikalisk term. Edmund
gnolar, då Edgar kommer in; han låtsar som om han
tänkt på likgiltiga saker, men hans mephistopheliska
natur gifver sig ändock luft, i det han, frivilligt
eller ofrivilligt, kommer på en tongång, som är
falsk. De äldsta kommentatorerna hafva betraktat
detta ställe som ett nonsens, ehuruväl det är ett af
de finaste uttrycken af Shakspeare's stora förmåga
att karakterisera.

Edg. Nå, broder Edmund? Hvad håller du på med för
djupsinniga betraktelser?

Edm. Jag står just och tänker på en spådom, som
jag läste i går om hvad som skulle följa på dessa
förmörkelserna.

Edg. Bryr du dig om sådant?

Edm. Jag försäkrar dig, att de verkningar, om hvilka
han skrifver, gå i fullbordan på ett beklagligt vis. Såsom:

onaturlighet emellan barn och fader; bråd-död,
hungersnöd, upplösning af gammal vänskap, tvedrägt i
samhället, hotelser och förbannelser emot konung och
adel, ogrundade misstankar, vänners landsförvisning,
härskarors förskingring, äktenskapsskilnader och jag
vet icke hvad.

Edg. När slog du dig på astrologien?

Edm. Se så, se så! När såg du min far sist?

Edg. Åh, i går aftons.

Edm. Talade du med honom?

Edg. Ja, två hela timmar.

Edm. Skildes ni åt i godo? Märkte du icke något
missnöje hos honom i ord eller uppsyn?

Edg. Icke det ringaste.

Edm. Tänk efter hvaruti du kan hafva gjort honom
emot; och, det beder jag dig, undvik honom en liten
tid, tilldess hans vredes eld hunnit dämpas; i detta
ögonblick rasar den så häftigt uti honom, att knappast
våld emot din person skulle kunna släcka den.

Edg. Någon skurk har förtalat mig.

Edm. Det är just hvad jag fruktar. Jag ber dig, akta
dig noga för att råka honom förrän hans häftiga raseri
något saktat sig, och, vill du lyda mig, så göm dig
hos mig på min kammare; der skall jag så ställa till,
att du kan få höra grefven tala om saken. Gå nu;
der är min nyckel: -- går du ut, så gå beväpnad.

Edg. Beväpnad, broder?

Edm. Broder, jag råder dig till ditt bästa: gå
beväpnad. Jag är icke hederlig karl, om man har godt
i sinnet emot dig. Jag har berättat dig hvad jag sett
och hört, men mycket lindrigt; ingenting kan förliknas
med den fasans bild, som det har i verkligheten. Gå
din väg, säger jag!

Edg. Jag får väl höra af dig snart?

Edm. Jag skall tjena dig i denna saken.

(Edgar går).

Lättrogen är min far; min bror är ädel,
 Så fjerran från allt ondt, att knappt han tror
 Att slikt fins till; hans dumma ärlighet
Gör listen mig helt lätt. Det måste lyckas:
 Med vett, om ej med börd, jag vinne land,
 Och rätt är allt, som går mig väl i hand.
 (Går).


TREDJE SCENEN.

Ett rum i hertigens af Albanien borg.

(Goneril och hofmästaren uppträda).

Gon. Slog min far min kammar-page derföre, att
han bannade hans hofnarr?

Hofm. Ja, ädla fru.

Gon. Vid dag och natt!Öfversättaren delar deras åsigt, som antaga att originalets By day and night är ett utrop. Ett ställe i Hamlet och ett i Henrik den åttonde tyckas bekräfta densamma. Han retar mig! -- Hvar stund
 Utbryter han än si, än så, i tilltag,
 Som väcka kif och split. Jag tål det ej.
 Hans folk ostyrigt blir; sjelf träter han
 För minsta strunt. När han från jagten kommer,
 Vill jag ej honom se; säg, jag är sjuk.
 Om ni er fordna höflighet förminskar,
 Så gör ni väl; ansvaret blifve mitt.

(Trumpeter höras).

Hofm. Han nalkas, nådig fru. Jag honom hör.

Gon. Försumma honom hur som helst ni vill,
 Ni och de andra. Det må bryta löst.
 Blir han då vred, må han till Regan gå;
 Hon tänker, hon, som jag och vill ej längre
 Så låta kufva sig. Den narr'n till gubbe,
 Som än behålla vill den myndighet,
 Som han skänkt bort! Det svär jag vid mitt lif,
 En gammal tok är barn på nytt och bör
 Sin aga få, när smek ej verkan gör. --
 Förgät ej hvad jag sagt.

Hofm.              Nej, nådig fru.

Gon. Och se på riddarna helt kallt och bry er
 Om följden ej; lär ock de andra det.
 Jag söker skäl -- och får väl ock -- att säga
 Min mening riktigt ut. På ögonblicket

Jag skrifver till min syster, att hon gör
 På samma sätt som jag. Tillaga bordet.

(De gå).


FJERDE SCENEN.

Sammastädes.

(Kent uppträder, förklädd).

Kent. Kan jag nu lika bra min röst förställa
 Som jag förställt mig sjelf, så hinner nog
 Min goda afsigt till det mål, som jag
 I sigte hade då jag mig förklädde.
 Nå, landsförviste Kent, om du kan tjena
 Densamma man, som har dig biltog dömt, --
 O, må det ske! -- så skall en älskad herre
 Dig outtröttlig finna.

(Jagthorn bakom scenen. Lear, riddare och svit uppträda).

Lear. Låt mig ej vänta ett ögonblick på 
middags-måltiden! Gå, laga att den blir färdig. (En af sviten går).
Nå, hvem är du?

Kent. En man, herre.

Lear. Hvad är ditt kall? Hvad vill du oss?

Kent. Mitt kall är att icke vara mindre, än jag synes
vara; tjena den troget, som betror mig en sak, hålla
af den som är ärlig, umgås med den som är vis och
fåordig, frukta för tadel, slåss, när så skall vara,
och icke äta fisk.Dessa ord gälla
katolikerna, som på Elisabeths tid icke ansågos för
rätt trogna undersåtare.

Lear. Hvem är du?

Kent. En genomhederlig karl, och så fattig som kungen.

Lear. Om du är så fattig undersåte, som han kung,
så är du fattig nog. Hvad vill du ha?

Kent. Tjenst.

Lear. Hvem vill du tjena?

Kent. Er.

Lear. Känner du mig, min vän?

Kent. Nej, herre; men ni har något i er hållning,
som jag gerna ville kalla herre.


Lear. Hvad är det?

Kent. Höghet.

Lear. Hvad för tjenster kan du göra?

Kent. Jag kan tiga med en oskyldig hemlighet, rida,
springa, berätta ett roligt äfventyr så att det ej
roar, samt passligt uträtta ett passligt ärende:
hvad folk i allmänhet duger till, det kan jag också
uträtta, och det bästa hos mig är fliten.

Lear. Hur gammal är du?

Kent. Ej ung nog, ädle herre, för att älska en qvinna
för hennes sång; ej heller gammal nog, för att bli
kär i henne för ingenting. Jag har mina åtta och
fyrti år på nacken.

Lear. Följ mig; du skall tjena mig. Tycker jag
lika bra om dig efter måltiden, så skiljas vi ej
så brådt. -- Hollah! måltiden fram! -- Hvar är min
pojke? Min narr? Gå, hemta hit min narr.
(Hofmästar en kommer).
Hör hit, ni! Hvar är min dotter?

Hofm. Med er tillåtelse -- (Går).

Lear. Hvad säger den karlen der? Kalla tillbaka
den tölpen. -- Hvar är min narr? Hollah! -- Jag tror,
att hela verlden sofver. -- Nå, hvart tog den lymmeln
vägen?

En ridd. Mylord, han säger, att er dotter icke mår väl.

Lear. Hvarför kom ej den slafven tillbaka, då jag
ropade på honom?

Riddaren. Ädle herre, han svarade mig helt tvärt,
att han icke ville.

Lear. Icke ville!

Riddaren. Mylord, jag vet icke hvad orsaken är,
men jag tycker att ers nåd ej bemötes med samma
djupa vördnad som förr: höfligheten är här i starkt
aftagande, det märks icke allenast på betjeningen,
utan ock på hertigen sjelf och er dotter.

Lear. Ha! Säger du det?

Riddaren. Jag besvär er, ursäkta mig, mylord, om jag
har misstagit mig, ty min pligtkänsla kan ej tiga,
när jag tror att ers höghet är förolämpad.

Lear. Du påminner mig blott om mina egna tankar. Jag
har på någon tid märkt mycken köld och brist på
uppmärksamhet; men jag har mer tadlat mig sjelf för
alltför stor misstänksamhet, än tillskrifvit den
verkligt uppsåt och ond vilja. Jag vill gifva nogare
akt derpå. -- Men hvar är min narr? Jag har icke sett
honom på hela två dagar.

Riddaren. Allt sedan den unga prinsessan
reste tillFrankrike, har narren riktigt börjat vantrifvas och
förtvina.

Lear. Icke mer om den saken; jag har nog märkt det.
-- Gå du och säg min dotter, att jag vill tala med henne.
-- Gå du och ropa min narr hit.
(Hofmästaren kommer tillbaka). Hör hit, min gunstig herre der! Hvem är jag,
min gunstig' herre?

Hofm. Mylady's far.

Lear. Mylady's far? Mylords skurk! Du fördömda niding! Du träl! Du hund!

Hofm. Jag är ingenting af allt det der, mylord;
det täcks ni ursäkta.

Lear. Vexlar du ögonkast med mig, du skurk? (Slår honom).

Hofm. Jag tar icke stryk, mylord.

Kent. Du låter icke slå omkull dig
heller, du uppblåsta storskräfla? (Slår benen undan honom).

Lear. Tack skall du ha, min vän; du är i min tjenst,
och jag skall hålla af dig.

Kent. Se så, min vän, res dig nu upp och packa dig din
väg. Jag skall lära dig hvad åtskilnad är, jag. Bort,
bort! Yill du än en gång se hur lång en slyngel är,
när han ligger rak-lång, så dröj qvar. Packa dig
annars bort; marsch! Tag ditt förnuft till fånga! Se
så! (Han kör ut honom).

Lear. Nå, min hederliga gosse, tack skall du ha;
der har du dina städjepenningar. (Han ger Kent penningar).

(Narren kommer).

Narr. Låt mig också ge honom städja. -- Se, der
har du min narr-mössa.

Lear. Är det du, min snälla gosse? Hur är det med dig?

Narr. (Till Kent). Hör, min vän, du gjorde
bäst, om du tog emot min mössa?

Kent. Hvarför det, narr?Efter den vanliga från
qvart-upplagan hemtade läsarten, som tillerkänner
Kent dessa ord.

Narr. Hvarför det? Jo, för det att du tar dens parti,
som har fallit i onåd. Kan du icke smila allt efter
som vinden vänder sig, så får du snart snufva. Der har
du min mössa. Se, den här karlen har landsförvisat två
af sina döttrar och gifvit den tredje sin välsignelse
emot sin vilja. Stannar du qvar hos honom, måste du
nödvändigt bära min mössa. -- Nå, farbror, hur står
det till med er? Den som nu hade två mössor och två
döttrar!

Lear. Hvarför det, min gosse?

Narr. Om jag  gåfve dem allt hvad jag äger och
har, så skulle jag dock behålla mina mössor sjelf.
Der är min; tigg dig nu en dito af dina döttrar.

Lear. Akta dig, du! Piskan!

Narr. Sanningen är en hund, som visas till
hundkojan; den skall med piskrapp ut på dörren,
då fröken Knäracka får ligga framför spisen och
stinka. 

Lear. Ett bittert piller åt mig!

Narr. Hör, min vän, jag skall lära dig ett tänkespråk. 

Lear. Gör det. 

Narr. Hör nu på, farbror:
 Förmer, än du synes, var,
 Håll måtta i tal och svar,
 På pengar och borgen spar,
 Rid, om du hästar har,
 Lär, men med hugen klar,
 Se upp när till kort du tar,
 Vin och flickor ur hågen slå,

Låt bli att från hemmet gå, 
 Så skall du långt mera få,
 Än du har gjort räkning på. 

Lear. Det är intet, narr.

Narr. Då liknar det advokatens försvar, när han intet
arfvode får; ni gaf mig intet för det: kan du icke
göra något af intet, farbror?

Lear. Nej, min gosse; af intet blir intet. 

Narr. (Till Kent). Kära du, säg honom, att jemt så
mycket belöpa sig inkomsterna af hans rike till;
han lär icke tro det, om en narr säger det. 

Lear. En bitter narr!

Narr. Vet du skilnaden, min gosse, emellan en bitter
narr och en söt narr?

Lear. Nej, pojke; lär mig den. 

Narr. Den herre, som från land
 Och rike bad dig gå,
 Bör stå här vid min hand,
 Om du ej der vill stå.
 Hvem söt och bitter är,
 Godt folk, jag tror, J sen:
 Jag står ju brokig här,
 Men der står ännu en. 

Lear. Kallar du mig narr, pojke? 

Narr. Alla dina andra titlar har
du skänkt bort, men den är du född  med.

Kent. Det der var icke så blott och bart narraktigt,
mylord.

Narr. Nej, minsann! Lorder och andra höga herrar fuska
i mitt handtverk. Om jag hade patent derpå,På Elisabeths tid
voro de flesta nödvändighetsartiklar såsom jern,
läder, ull, garn, stenkol, glas, papper, salpeter
m. m. monopolier, som utdelades åt de förnäma. Narrens
ord innebära således en ganska skarp satir. skulle
de vilja ha sin andel i profiten. Likaledes damerna:
de skulle icke låta mig hafva hela min narraktighet
i fred; de skulle snatta. -- Gif mig ett ägg, farbror
Lear, så skall jag ge dig två kronor.

Lear. Hvad för två kronor?

Narr. Jo, ser du, när jag skurit ägget midt af och
förtärt innanmätet, skall du få äggets båda kronor,
de två

skalen. När du klöf din krona midt itu och gaf bort
de båda halfvorna, då var du lika klok som han, som
bar sin åsna på ryggen öfver pölen. Du hade icke
mycket vett i din silfverhvita krona, när du gaf
din guldkrona ifrån dig. Talar jag nu som en narr,
så låt den få smaka piskan, som först märker det.
(Sjunger).
 Klent är för narren detta år;
 Hvem bör sig väl tokig skapa,
 När vise mannen från vettet går
 Och bär sig åt som en apa?

Lear. Hur längese'n är det, du fick detta förråd på
visor, säg?

Narr. Det har jag haft allt från den stund, då du
sade mamma till dina döttrar, farbror; ty när
du satte riset i händerna på dem och sjelf fällde ned
byxorna,
(Sjunger).
 Då kom af fröjd dem gråt uppå;
 Med sorgse mod jag qvad: 
 "Att sådan kung skall blindbock gå
 Och öka narrars rad!"
Hör, kära farbror, håll en skolmästare åt din narr,
för att lära honom ljuga; jag ville gerna lära mig
ljuga.

Lear. Ljuger du, slyngel, så får du smaka piskan. 

Narr. Jag kan just undra hur du och dina
döttrar kunna vara slägt: de vilja låta mig smaka
piskan, om jag talar sanning; du vill låta mig smaka
piskan, om jag ljuger, och ibland får jag smaka piskan
för det att jag rent af tiger. Jag ville heldre vara
hvad som helst, än en narr; och likväl ville jag icke
vara i dina kläder, farbror. Du har karfvat af ditt
vett från båda ändarna och lemnat intet qvar i midten;
här kommer ett af afskrädena.

(Goneril uppträder).

Lear. Nå, dotter, hvarför denna valk kring
pannan? Du ser en tid bortåt för bister ut.

Narr. Du var en reputerlig karl, då du icke behöfde
bry dig om hur hon rynkade pannan; nu är du en nolla
utan streck framför sig. Jag är förmer än du är nu; jag
är en narr; du är ingenting. -- (Till Goneril). Ja, visst 
tusan skall jag hålla munnen på mig; er
uppsyn befaller mig det, fastän ni ej säger något.
Tst, tst!
Den som ger så han tigger
 Bör ha stryk så han ligger. --
Det der är en tom ärtskida. (Pekar på Lear).

Gon. Ej endast denna narr'n, er favorit,
 Men andra af ert fräcka följe, träta
 Och kifva stundligen, utbrytande
 Uti ett högst olidligt sus och dus.
 Jag trodde att, om jag anmälde sådant,
 Ni skulle ge mig stöd, men börjar frukta
 Af hvad ni sjelf helt nyss har sagt och gjort
 Att sjelf ni skyddar, ja uppmuntrar till
 Ett sådant ofog. Om så är, skall felet
 Ej slippa näpst, ej heller straffet sofva;
 Allt detta, gjordt till fridens fromma blott,
 Lätt kunde få en utgång, som er sårar,
 Och lända oss till skam, så framt ej nöden
 Benämnde saken: "en försigtig åtgärd."

Narr. Ty du vet, farbror,
 En ärla var gökens fostermor,
 Men göken åt opp'na när hon blef stor.
 Och ut gick vårt ljus, och vi suto i mörkret.

Lear. Är du min dotter?

Gon. Hör, mylord, min önskan vore att ni ville göra
bruk af det sunda förstånd, hvarmed jag vet att ni
är begåfvad, och slå ifrån er dessa griller, som nu
på en tid gjort er till en helt annan menniska.

Narr. Skulle icke en åsna märka, att hennes kärra har
en häst i släptåg? -- "Hej, Kajsa, jag håller af dig!"

Lear. Är det någon här, som känner mig? -- Nej,
detta är ej Lear. Går Lear så? Talar han så? Hvar
äro hans ögon? Antingen är hans förstånd försvagadt,
eller ligga hans sinnen i dvala. -- Sofver jag, eller
är jag vaken? -- Ha, det är ej möjligt! Kan ingen säga
mig hvem jag är? -- Lears skugga?Enligt den vanliga läsarten,
som lägger dessa ord i munnen på Lear. Kanhända är det
rättare att med Tieck och Charles Knight tillerkänna
dem åt narren. I sådant fall böra de på nästa sida
förekommande orden "Som vilja göra dig till sin lydige
fader" ändras sålunda: "Hvilken de vilja göra till
sin lydiga fader." Nemligen Lears skugga. Jag ville gerna veta
det, ty min

kungahöghet, mitt vett och min eftertanke skulle
falskeligen kunna öfvertyga mig om att jag hade
döttrar --

Narr. Som vilja göra dig till sin lydiga fader.

Lear. Ert namn, min sköna dam?

Gon. Se så, mylord!
 En sådan fråga smakar något starkt
 Af edra nya griller. Jag besvär er,
 Förstå min afsigt riktigt. Ni är gammal
 Och vördnadsvärd, ni borde vara klok.
 Här håller ni etthundra riddare,
 Så rått, så liderligt, så våldsamt folk,
 Att detta hof, af deras seder smittadt,
 Ett krogrum liknar. Rus och otukt göra
 Det snarare till värdshus och bordell,
 Än furstligt slott. Högt ropar skam och blygsel
 På hjelp nu genast. Låt nu henne bedja,
 Som annars tager sjelf hvad hon begär,
 Att ni en liten grand er svit förminskar
 Och att den återstod, som tjenar qvar,
 Blir sådant folk, som passar för er ålder
 Och känner sig och er.

Lear.            Mörker och djeflar! --
 Sadla på stund! Tillsammankalla sviten! --
 Vanartade bastard, du skall mig slippa!
 Jag har en dotter till.

Gon. Ni slår mitt folk; ert tygellösa följe
 Gör sina öfvermän till tjenare.

(Albanien uppträder).

Lear. Ve den, som sent sig ångrar! -- Är ni här?
 Är det er vilja? Svara! -- Sadla genast! --
 O tacksamhet, du marmorhårda djefvul,
 Mer afskyvärd än något hafsvidunder,
 När du dig uppenbarar i ett barn!

Alb. Var lugn, mylord.

Lear. (Till Goneril).
 Fördömda gam, du ljuger!
 Min svit består af valda hedersmän,
Som noga känna alla sina pligter
 Och till det aldra yttersta förtjena
 Sitt namn och rang. -- Du lilla fel, hur styggt
 Såg du ej ut uti Cordelia!
 Du vred liksom en sträckbänk min natur
 Ur sina fogningar, du ryckte upp
 All kärlek ur min barm och ingöt galla.
 O Lear, Lear, Lear! (Slår sig för pannan).
 Slå på den port, som har släppt in din dårskap
 Och ut ditt dyra vett. -- Gå, gå, mitt folk!

Alb. Mylord, jag är oskyldig, vet ej ens
 Hvad som kan hafva upprört er så häftigt.

Lear. Kan vara, herre. -- Hör mig, o natur!
 Hör, nådiga gudinna, qval ditt uppsåt,
 Om du tänkt göra detta kräket fruktsamt!
 Nedsänk ofruktsamhet i hennes qved,
 Förtorka all fortplantningskraft i henne!
 Låt aldrig hennes vissna sköte bära
 Ett barn till hennes fröjd! Men skall hon föda,
 Ett vredens barn det blifve, som för henne
 Till onaturlig vånda måtte lefva!
 Det plöje hennes unga panna skrynklig,
 Infräte tåreskurars rännilar
 I hennes kinder och belöne sist
 All hennes modersömhet och bekymmer
 Med spott och spe, på det att hon må känna
 Hur bittrare än ormens gadd det stinger
 Att ha ett barn, som hjertlöst är. -- Bort, bort! (Han går).

Alb. J gode gudar! Hvad betyder detta?

Gon. Bry er ej om att söka efter skälet,
 Men låt hans griller löpa till det mål,
 Som dårskap utsatt.

(Lear kommer tillbaka).

Lear. Hvad? Femti af min svit indragas prompt?
 Och inom fjorton dar?

Alb.                        Hvad är på färde?

Lear. Du skall få höra. -- Lif och död! Jag blygs
 Att du har makt att så min mandom skaka,
 Att denna heta gråt, som mot min vilja
 Från mig framstörtar, skall för din skull rinna.
 Pest öfver dig! En fars förbannelse,
 Hvars sår ej läkas, genomtränge dig
 Till merg och ben! -- Du gamla narr till öga,
 Om du begråter detta en gång till,
 Utrifver jag dig straxt och kastar dig
 Att fukta leran med ditt spillda vatten. --
 O, har det gått derhän? Må ske! Jag har
 En dotter till, som, jag är viss derpå,
 Är huld och öm; när hon får veta detta,
 Skall hon med sina naglar klösa sönder
 Ditt varg-ansigte. Du skall se, att jag
 Den skepnad återtaga kan, som du
 Tror evigt aflagd vara. Lit' på det!

(Lear, Kent och sviten gå).

Gon. Ni hörde det, mylord?

Alb. Så kär du är mig, Goneril, jag kan
 Dock ej så partisk vara, --

Gon. Jag ber, gif er tillfreds. -- Hör, Oswald, hör!
 (Till narren). Du större skälm, än narr, följ med din herre.

Narr. Farbror Lear, farbror Lear, vänta och tag
narren med dig.
 Fick jag en räf i min snara,
 Vore jag far till en mara,
 Hin i våld skulle de fara;
 Mössan för rep finge svara. --
 Här vill jag visst icke vara. (Går).

Gon. Slugt utfunderadt: -- hundra riddare!
 Högst fint och klokt att låta honom hålla
 Etthundra riddare, på det att han
 Vid minsta nyck, dröm, infall, kink och misshag
 I deras makt sin dårskaps stöd må hafva
Och hålla våra lif i sina händer. --
 Hör, Oswald, hör!

Alb.        Du går för vidt i fruktan.

Gon. Långt bättre det, än gå för vidt i tillit.
 Jag undanrödjer heldre fruktadt ondt,
 Än undanrödjes sjelf. Jag känner honom;
 Jag har till Regan skrifvit och berättat
 Hvad han har sagt. Om hon förplägar honom
 Och hans etthundra riddare, fast jag
 Har sagt hur oklokt sådant är, nå, Oswald,
 (Hofmästaren kommer). Är brefvet till min syster färdigt än?

Hofm. Ja, nådig' fru.

Gon. Tag med dig några och sätt af till häst;
 Lägg ut min fruktan vidt och bredt för henne
 Och tillägg skäl ur egen fatabur,
 Som ge den större vigt. Gå nu din väg.
 Var hemma snart igen. (Hofmästaren går). Nej, nej, mylord,
 En sådan mjölk-söt mildhet utaf er
 Fördömer jag ej just; likväl -- förlåt mig --
 Är ni mer klandrad för er brist på klokhet
 Än prisad för er skadeliga mildhet.

Alb. Hur långt och klart du ser, är mig ej kändt,
 Men ofta blef ett godt i sämre vändt.

Gon. Nej, men --

Alb.             Nog sagdt; utgången skall det visa.

(De gå).


FEMTE SCENEN.

Sammastädes.

(Lear, Kent och narren uppträda).

Lear. Gå du förut till GlosterHär menas icke
grefven af Gloster, utan staden Gloster, i hvilken
Cornwall bodde. med detta bref. Säg
icke min dotter det ringaste mer om hvad du vet, än det

som hennes frågor, på grund af brefvet, kunna
föranleda till. Om du icke skyndar dig dugtigt,
så är jag der före dig.

Kent. Mylord, jag skall icke sofva en
blund, förrän jag har framlemnat ert bref. (Går).

Narr. Om man hade hjernan i hälarna, skulle den då
icke löpa fara att få kylsår?

Lear. Jo, min gosse.

Narr. Nå, så var lustig då, kära du; ditt förstånd
skall icke komma att gå kippskodt.

Lear. Ha, ha, ha!

Narr. Du skall få se, att din andra dotter kommer att
bemöta dig hyggligt; ty fastän hon är denna så lik
som en surkart är lik ett äpple, så vet jag ändock
hvad jag vet.

Lear. Nå, hvad vet du då, min gosse?

Narr. Hon skall vara denna så lik i smak, som en
surkart är lik en surkart. Du kan väl säga mig hvarför
man har näsan midt i ansigtet?

Lear. Nej.

Narr. Hå, för att kunna ha ett öga på hvardera sidan
om näsan, så att man må kunna se hvad man ej kan
lukta sig till.

Lear. Jag gjorde henne orätt.Lear tänker på
Cordelia.

Narr. Kan du säga mig hur en ostra gör sitt skal?

Lear. Nej.

Narr. Icke jag heller; men jag kan säga dig hvarför
en snigel har ett hus.

Lear. Hvarför?

Narr. Hå, för att luta sitt hufvud under, ej för att
ge bort det åt sina döttrar och lemna sina horn utan
fodral.

Lear. Jag vill förglömma min natur. -- En så huld
fader! -- Äro mina hästar färdiga?

Narr. Dina åsnor hafva gått efter dem. Skälet hvarför
sjustjernorna ej äro flera än sju, är ett präktigt
skäl.

Lear. För det att de icke äro åtta.

Narr. Alldeles riktigt! Du skulle bli en bra narr.

Lear. Att taga det tillbaka med våld!Det faller Lear
in, att han möjligen kunde återtaga hvad han gifvit
Goneril. -- Du missfoster
otacksamhet!

Narr. Vore du min narr, farbror, så skulle du få
stryk för det att du blifvit gammal i förtid.

Lear. Hur så?

Narr. Du borde icke hafva blifvit gammal, förrän du
hade blifvit klok.

Lear. O låt mig ej bli galen, ej bli galen,
 Allgode himmel! Skydda mitt förnuft;
 Ack, galen vill jag icke bli!
 (En riddare kommer).
 Nå, äro mina hästar färdiga?

Riddaren. Ja, de äro färdiga, mylord.

Lear. Kom, min gosse.

Narr. Den mö, som, när jag går, åt mig i löje brister,
 Blir mö kort tid, så framt en sak ej längden mister.

(De gå).


ANDRA AKTEN. FÖRSTA SCENEN.

Grefvens af Gloster borggård.

(Edmund och Curan möta hvarandra).

Edm. Guds fred, Curan!

Cur. Samma helsning tillbaka. Jag har varit hos er far
och underrättat honom om att hertigen af Cornwall och
Regan, hans hertiginna, ärna besöka honom i afton.

Edm. Hur kommer det till?

Cur. Det vet jag ej. Ni har väl hört de nyheterna,
som äro i svang? Jag menar dem man glunkar om, ty än
hviskas de bara folk i öronen.

Edm. Nej, det har jag icke; var så god och säg hvad
det är.

Cur. Har ni ej hört, att det ser ut till att bli krig
emellan hertigarna af Cornwall och Albanien?

Edm. Icke ett ord.

Cur. Så får ni väl höra det snart. Farväl, min herre.
(Går).

Edm. Lord Cornwall här i qväll? Skönt, skönt! Förträffligt!
 Det väfver sig med kraft in i min plan.
 Min far har utsatt vakt att gripa Edgar,
 Och ännu återstår ett kinkigt värf
 För mig att, sköta. Hjelp mig, drift och lycka! --
 Ett ord, min bror! Kom ned till mig, min bror!
 (Edgar uppträder).
 Min far slår efter dig, -- o fly från orten!
 Han har fått veta hvar du är förborgad;
 Nu har du natten för dig, nyttja den. --
 Har du ej fällt ett yttrande mot Cornwall?
 Han kommer hit i natt i flygande,
 Och Regan med. Har du ej något yttrat
 Om hans ovänskap med Albanien?
 Tänk efter.

Edg.  Ej ett ord, det vet jag säkert.

Edm. Der kommer nu min far, -- förlåt, att jag
 För syns skull drager svärdet emot dig --
 Drag! Låtsa som du stridde: passa på! --
 Gif dig! -- Kom till min far! -- Ljus! Hit med ljus! --
 Fly, broder! -- Facklor! Facklor! -- Nå, farväl! -- (Edgar går).
 En smula blod inbillar dem, att leken
 Har varit allvarsam; -- (Sårar sig i armen). jag druckna sett,
 Som blott på narri tygat till sig värre. --
 Min far, min far! -- Håll, håll! -- Vill ingen hjelpa?

(Gloster och betjenter med facklor uppträda).

Glost. Nå, Edmund, hvar är bofven?

Edm.                               Nyss han stod
 I mörkret här med skarpa klingan dragen,
 Besvärjande med rysligt mummel månen
 Om gunst och bistånd.

Glost.          Nå, hvar är han nu?

Edm. Se här, jag blöder.

Glost.                  Edmund, hvar är bofven?

Edm. Han flydde ditåt. -- Då han alls ej kunde --

Glost. Sätt efter honom! -- Alls ej kunde -- hvad?

Edm. Förmå mig till att mörda er, ty jag
 Förtäljde honom att en hämdens gud
 Mot fadermördarn all sin åska riktar
 Och nämnde upp de många starka band,
 Som fästa barn vid far -- nog; märkande
 Med hvilken afsky jag motsatte mig
 Hans afskyvärda plan, föll han med svärdet
 Mordlysten ut mot mig, som oberedd
 På stöten var, och sårade min arm.
 Dock när han såg mitt högt upprörda mod,
 Djerft af en rättvis sak, till motvärn uppväckt --
 Kanhända ock han skrämdes af mitt rop --
 Tog han till flykten.

Glost.          Långt bör han då fly;
 I detta rike slipper han ej undan,
 Och grips han -- nacken af! Vår ädle hertig,
 Min store skyddsman, kommer hit i qväll;
 Jag skall kungöra å hans höga vägnar,
 Att den som griper Edgar skall belönas
 Då han till doms den fega mördarn bringar,
 Men död skall drabba den, som hyser honom.

Edm. Då jag afrådde honom från hans uppsåt,
 Men fann det envist, hotade jag grufligt
 Att gifva honom an. Han svarade:
 "Du obemedlade bastard, du tror,
 Om jag står fram mot dig, att någon tillit
 Till sanning, ära eller dygd hos dig
 Ger styrka åt ditt tal? Nej, nekar jag, --
 Som jag väl gör, om ock du visar fram
 Min egen handskrift -- vänds ju alltihop
 Till nedrigt svek och satans list af dig,
 Och stockblind skall du göra hela verlden,
 Om den ej ser att på min död du vinner
Och tror att denna sporre främst dig eggat
 Att störta mig.

Glost.   En så förhärdad skurk!
 Sitt bref förneka! Jag var ej hans far.
 (Trumpeter höras).
 Hör hertigens trumpeter. -- Ej jag känner
 Orsaken till hans ankomst. -- Alla hamnar
 Jag spärra skall, den skurken skall bli fast;
 Det måste hertigen bevilja mig.
 Dessutom skall jag sända ut hans bild
 Kring hela kungariket när och fjerran,
 Så att han käns igen. Till mina gods,
 Du min naturliga och trogna son,
 Skall jag försöka göra dig till arfving.

(Cornwall och Regan uppträda med svit).

Cornw. Hur mår ni, ädla vän? Knappt kommen hit,
 I detta nu, hör jag en sällsam nyhet.

Reg. Om den är sann, kan ej den brottslige
 Bli hårdt nog straffad. Hur mår ni, grefve?

Glost. Mitt gamla hjerta krossadt, krossadt är!

Reg. Hvad? Har min faders gudson sökt er död?
 Han, som sitt namn fick af min far? Er Edgar?

Glost. Ack, ädla fru, jag tege helst af blygsel!

Reg. Umgicks han ej i de vildhjernors lag,
 Som tjena hos min far?

Glost.          Det vet jag ej. --
 Det är för hårdt, för hårdt!

Edm.                   Jo, ädla fru.

Reg. Ej under då, att han var illa sinnad.
 De ha till denna mordplan tubbat honom
 För att få frossa upp den gamles gods.
 Min syster har i afton just mig skickat
 Af dem en skildring, och med sådan varning,
 Att, om de komma för att bo hos mig,
 Jag reser bort.

Cornw.    Det gör jag också, Regan.--
Edmund, jag hör att ni er far bevisat
 En sonlig tro.

Edm.    Det var min pligt, mylord.

Glost. Han röjde Edgars svek och fick det sår,
 Som här ni ser, då han försökte gripa'n.

Cornw. Man slår väl efter honom?

Glost.                           Ja, mylord.

Cornw. Om han blir gripen, skall ej någon frukta
 Hans ondska mer. Vår makt och myndighet
 Stå obegränsadt till er tjenst. -- Ni, Edmund,
 Hvars dygd och lydnad uti denna sak
 Så skönt har profvet stått, ni skall bli vår;
 Vi ha behof af så pålitligt folk
 Och lägga derför straxt beslag på er.

Edm. Jag skall åtminstone er troget tjena.

Glost. Jag tackar på hans vägnar, nådig' herre.

Cornw. Ni vet ej hvarför vi er gjort besök --

Reg. På så oläglig tid, i mörka natten.
 Tilldragelser af vigt, min ädla Gloster,
 Vid hvilka vi ert goda råd behöfva!
 Min far har skrifvit bref, så ock min syster,
 Om tvistemål, dem jag ej gerna ville
 Afgöra hemma. Bådas sändebud
 Afvakta här besked. Slå bort bekymren,
 Min goda, gamla vän, och gif oss nu
 Ett högst behöfligt råd i denna sak,
 Som kräfver hastig åtgärd.

Glost.               Till er tjenst! --
 Välkomna hit, mitt nådigaste herrskap!

(De gå).


ANDRA SCENEN.

Sammastädes.

(Kent och hofmästaren möta hvarandra).

Hofm. God morgon, min vän; är du hemma här i
huset?

Kent. Ja.

Hofm. Hvar kunna vi sätta våra hästar?

Kent. I kärret.

Hofm. Kära du, säg mig det, om du håller af mig.

Kent. Jag håller icke af dig.

Hofm. Det rör mig icke stort.

Kent. Hade jag dig på Lipsburys kalfhage, så skulle
jag visa att det skulle röra dig.

Hofm. Hvarför bemöter du mig så? Jag känner dig ej.

Kent. Karl, jag känner dig.

Hofm. Hvad är jag då?

Kent. En lymmel, en skurk, en matsnuggare; en gemen,
högfärdig, dum och snuskig trashank med tre skjortor,
några öre på fickanI originalet står
hundred-pound, men meningen blir densamma, ty man
brukade kalla en fattig stackare för a hundred-pound
gentleman. och orena strumpor; en blek-lefrad
kujon, som håller tillgodo med en sitt-opp; en
liderlig spegel-kär, fjeskig och sprättig kanalje; en
ynkrygg, hvars hela arf är en pigkista; en karl, som
gerna skulle bli kopplare för den goda sakens skull,
och icke är någonting annat än ett sammelsurium af
skurk, trashank, mes, kopplare och son och arfvinge
till en liderlig kona; en som jag ville rappa så han
skulle lipa och tjuta, om du nekar för den minsta
bokstaf i din äretitel.

Hofm. Hvad är du för ett vidunder till karl, som på
det viset far ut emot en menniska, som ej känner dig,
ej heller du honom?

Kent. Sådan jernpanna du har, din hundsfott, som kan
neka för att du känner mig! Liksom två dar vore förbi
sedan jag slog krokben för dig och piskade upp dig i
konungens åsyn? Drag, skurk! Ty fastän det är natt,
skiner ändå månen, och jag skall så traktera dig,
att den skall skina genom hela din lekamen. Drag, du
förbannade, taskiga barberaregesällskompanjon, drag!
(Drager svärdet).

Hofm. Bort! Jag har ingenting med dig att skaffa.

Kent. Drag, lymmel! Du kommer med bref emot kungen
och tar gyckeldockan FåfängasAllusion på
de gamla moraliteterna, i hvilka synden, fåfängan
m. fl. allegoriska figurer uppträdde. parti emot en
kunglig far. Drag, skurk, annars bultar jag dina
skänkar till kalopps! Drag, lymmel! I färd med dig!

Hofm. Hollah, hjelp! Mord! Hjelp!

Kent. Försvara dig, hundsfott! Håll stånd, din
kanalje, håll stånd! Fiffiga hundsfott, försvara dig! (Slår honom).

Hofm. Hjelp, hjelp! Mord, mord!

(Edmund, Cornwall, Regan, Gloster och svit uppträda).

Edm. Hvad nu? Hvad är på färde? Skiljens åt!

Kent. Kom hit ni, min unga herr junker, om ni har
lust; kom, så skall jag lära er; kom hit, min unga patron.

Glost. Vapen och blottade svärd! Hvad är på färde?

Cornw. Var stilla der, så kärt er lifvet är!
 Den dör, som slår ett slag; hvad är på färde?

Reg. De båda buden från vår far och syster.

Cornw. Hvad gäller trätan? Säg!

Hofm. Jag kan knappt draga andan, nådig' herre.

Kent. Det tror jag nog: du har så besatt anlitat din
tapperhet. Du fega usling, naturen har ingen del i
dig; en skräddare har gjort dig.

Cornw. En lustig karl! En skräddare göra folk?

Kent. Ja herre, en skräddare. En stenhuggare eller
en målare kunde aldrig ha gjort ett sådant fuskverk,
om de också ej gått mer än två timmar i lära.

Cornw. Men säg mig nu, hur börjades er träta?

Hofm. Den gamla skojarn här, hvars lif jag skonat
 Af ömkan med hans gråa skägg --

Kent. Du förbannade Z! Du onödiga bokstaf! Nådige
herre, får jag för er, så vill jag ta och mala sönder
den här ohyfsade lymmeln i en mortel och se'n måla
väggarna på ett visst ställe med honom. Skona mitt
gråa skägg, du svansviskare!

Cornw. Tig, karl!
 Du grofva best, har du ej lärt dig vördnad?

Kent. Jo visst, men harmen har sitt fribref, herre.

Cornw. Hvad har då väckt din harm?
Kent.         Att sådan usling,
 Som ingen heder bär, får bära svärd.
 Slikt lismarpack afgnager, liksom råttor,
 De helga band, som knutits allt för hårdt
 Att lösas upp; de smickra hvarje lusta,
 Som jäser uti deras 'herrars lynnen;
 De gjuta olja uti deras eld,
 Slå snö på deras hat, förneka, jaka
 Och vända sina väderflöjels-halsar
 Allt som det blåser ifrån deras herrar,
 Och viska svans är allt hvad de förstå. --
 Pest öfver ditt likbleka anlete!
 Du ler åt mig, som om jag talte dårskap?
 Gås, om jag hade dig på Sarums slätt,
 Dref jag dig kacklande till Camelot!Vid Camelot i Somersetshire, der konung Arthur ofta brukade uppehålla sig, äro stora betesmarker för gäss. Här alluderar Shakspeare troligen på någon vers i en gammal ballad om Arthur.

Cornw. Hvad, gubbe, rasar du?

Glost.                        Hur börja' trätan?
 Förtälj oss det.

Kent.      De båda polerna
 Ej sky så hätskt hvarandra, som jag skyr
 En sådan bof.

Cornw.  Du kallar honom bof:
 Hvad har han då gjort dig emot?

Kent.                     Jag kan
 Hans anlete ej lida.

Cornw.         Kanske du
 Ej bättre lider mitt och hans och hennes?

Kent. Min syssla är att sjunga ut, min herre:
 Jag har sett många bättre anleten,
 Än dem jag ser i denna stund framför mig
 På någon skuldra här.

Cornw.          Det är en karl,
 Som, prisad någon gång för rättframhet,
 Vill spela grobian och tvingar sig
 Tvärt mot sin art. Han kan ej smickra, han!
 Nej, ärlig är han; han skall sjunga ut;
 Godt, om det upptas väl; men rättfram är han.

Jag känner sådant folk! I deras grofhet
 Bor mera svek och mycket värre lömskhet,
 Än tjugo bugande och mjuka hofkryp
 I fjäs och smicker kunna herbergera.

Kent. Trovärdigt sagdt, uppriktigt menadt, herre,
 Och med förlof utaf er höga strålblick,
 Hvars värma, lik den krans af klara flammor,
 Som kröner Phoebi hår --

Cornw.             Hvad menar du?

Kent. Jag går bara ifrån mitt vanliga tungomål, som
så litet behagar er. Jag vet, ädle herre, att jag icke
är någon smickrare; den som bedrog er i en plump ton,
han var en plump skälm, hvilket jag för min del ej
vill vara, om jag också komme så långt med er onåd,
att ni uppmanade mig dertill.

Cornw. Hvad har du honom gjort?

Hofm.                           Alls intet. Kungen,
 Hans herre, täcktes häromdagen slå mig
 Af missförstånd. Då var han straxt tillhands
 Och smickrade hans vrede, slog mig kull
 Baklänges, snäste mig, for ut i ovett
 Och tog sig sådan min af karlakarl,
 Att kungen prisade hans mod att gå
 En man, som icke värjde sig, på lifvet: --
 Uppblåst ännu utaf sin hjeltebragd,
 Drog han på stället här sitt svärd mot mig.

Kent. Mot dessa uslingar och ertspultroner
 Är Ajax sjelf ett intet.

Cornw.             Stocken fram!
 Du gamla tvärvigg, vördnadsvärda skräfla,
 Jag skall nog lära dig --

Kent.               Jag är för gammal
 Att lära, herre. Ropa ej' för min skull
 På någon stock. Jag tjenar konungen,
 Uti hvars ärenden jag kom till er.
 Ni visar liten aktning, mycken trots
Emot min kungs person och majestät,
 Om ni hans sändebud i stocken sätter.

Cornw. Fram med en stock! Vid lif och heder, han
 Skall sitta der till middag!

Reg.                   Blott till middag?
 Åh, intill afton; natten till på köpet!

Kent. Min fru, om ock er faders hund jag vore,
 Ni borde icke så behandla mig!

Reg. Du är hans skurk, och derför gör jag det.

(Man kommer in med en stock).

Cornw. Den karlen är af samma färg som den,
 Vår syster talat om. -- Kom hit med stocken.

Glost. Ers nåd, det ber jag er, gör icke så.
 Hans fel är stort; den goda kungen skall
 Visst näpsa honom. Men ert låga straff
 Är sådant som det sämsta pack och slödder,
 För snatteri och små förbrytelser,
 Blir straffadt med. Det gör visst kungen ondt,
 Att så hans eget sändebud föraktas
 Och sätts i stock.

Cornw.       Jag svarar för den saken.

Reg. Min syster lär ta mycket värre opp
 Att hennes sändebud får stryk och skällsord
 I hennes är'nden. -- Sätt hans ben i stocken. -- (Kent sättes i stocken).
 Kom, min gemål. (Regan och Cornwall gå).

Glost. Det gör mig ondt om dig; men hertigen
 Har så befallt, och hela verlden vet
 Att så han sinnad är, att han ej låter
 Sig rubba eller hejda. Jag skall fälla
 För dig en förbön.

Kent.        Nej, låt bli, min herre.
 Jag vakat har och är af resan trött;
 Jag sofver bort en stund, se'n h visslar jag.
 En bra karls lycka kan ju sliten bli;
 God morgon, bästa herre.

Glost.                           Hertigen
 Har orätt gjort; det blir upptaget illa. (Går).

Kent. Du gode kung, som får ordspråket sanna:
 "Från himmelens välsignelse man kommer
 I heta solen."Detta ordspråk motsvarar ungefär det svenska "komma ur regn i takdropp." Kent menar, att Lear skall bli ännu värre emottagen af Regan, än af Goneril.
 Kom närmre, du, den lägre verldens lykta,
 Att jag må läsa vid din milda stråle
 Det bref jag fått. -- Blott af eländet skådas
 Mirakler nu. -- Det är ifrån Cordelia,
 Som tyckligtvis om mitt förnedringslif
 Har kunskap fått. -- "Skall söka läglig tid
 Från dessa fasor att" -- "försöka vända
 Ondt uti godt." -- Utvakade och matta,
 Er fördel nyttjen, tunga ögon; skåden
 Ej detta nesans läger. -- O Fortuna,
 God natt, le än en gång och vänd ditt hjul! (Han somnar).


TREDJE SCENEN.

En hed.

(Edgar uppträder).

Edg. Sjelf har jag hört mig fogelfri förklaras,
 Men lyckligtvis i ett ihåligt träd
 Undsluppit jagten. Ingen hamn är fri;
 Ej fins en ort, der icke stränga vakter
 Mig lura på. Så länge jag kan fly
 Vill jag mig rädda, är betänkt uppå
 Att anta det eländigaste skick,
 Som nöden kan förnedra menskan till
 I bredd med djuren. Jag mitt anlet svärtar,
 Drar trasor på och vrider mina lockar
 Martofve-likt samt trotsar blott och bar
 Stormens och skyarnas förföljelser.
 Exempel tar jag, mig till efterföljd,
 Af traktens dårhushjon, som, tjutande,

I domnade och nakna armar slå
 Trädstickor, hätskosöm och nubbar in
 Och, rysliga att skåda, uti byar,
 Backstugor, herdekojor, torp och qvarnar,
 Än bedjande, än hiskligt svärjande,
 Tilltruga sig en skärf. --
 Den stackars TurlygoodTurlygood är en förvridning af namnet Turlupin; Turlupiner kallades ett brödraskap af Ziguenare, som under fjortonde århundradet strök ikring i Europa.! Den stackars Thoms!
 Det är dock något; -- Edgar fins ej mer. (Går).


FJERDE SCENEN.

Grefvens af Gloster borggård.

(Lear, narren och en riddare uppträda).

Lear. Förunderligt, att hemifrån de rest
 På detta vis och ej mitt bud sändt åter!

Riddaren. Som jag har hört, var ej förliden qväll
 Den resan påtänkt.

Kent.        Hell dig, ädle herre!

Lear. Hvad? Gör du dig ett nöje af din smälek?

Kent. Nej, nådig' herre.

Narr. Ha, ha! Den der har grofva strumpeband,
han! Hästar binder man om hufvudet, hundar och björnar
om nacken, apor om länderna och menniskor om benen;
när en menniska blir öfverdrifvet flyktig på benen,
då får hon bära trädstrumpor.

Lear. Hvem har så tagit miste om din plats,
 Att han satt hit dig?

Kent.           Både han och hon,
 Er son och dotter.

Lear. Nej.

Kent. Jo.

Lear. Nej, säger jag.

Kent. Jo, säger jag.

Lear. Nej, nej, de kunde ej --

Kent. De hafva gjort'et.

Lear. Vid Jupiter, jag svär nej!


Kent. Vid Juno, jag svär jo!

Lear. De djerfdes ej, de kunde ej, de ville
 Ej göra det; att kränka vördnaden
 Så oförsynt, är värre än att mörda.
 Säg fort men stillsamt nu hur det sig kommit,
 Att du kan ha förtjent och de dig ålagt
 Ett sådant straff, då du var sänd af oss.

Kent. Mylord, då jag i deras hem dem gaf
 Ers höghets bref till dem, och innan jag
 Rest upp mig från den plats, der vördnadsfull
 Jag böjde knä, kom der ett bud i fyrsprång,
 Andtrutet, kokhett och framflåsande
 Från Goneril, sin husfru, helsningar;
 Gaf fram ett bref, som, utan krus för mig,
 På ögonblicket bröts. När det var läst,
 Hopdrogo de sitt folk och suto upp,
 Befallte mig att följa sig samt bida
 På gunstigt svar; surt sågo de på mig.
 Och när jag här det andra budet mötte,
 Hvars välkomst, som jag såg, förgiftat min --
 Det var densamma karl'n, som häromdagen
 Så fräckt förgick sig mot ers majestät --
 Då var jag mera karl än klok -- och drog;
 Den mesen skrek och väckte hela huset;
 Er son och dotter funno detta brott
 Den smälek värdt, som här det lida får.

Narr. Vi få en eftervinter, när grågässen flyga åt den leden.
 "En far, hvars rock har spricka,
 Af sina barn knappt ses;
 Fins guldmynt på hans ficka,
 Så klappas han och bes.
 En erke-sköka lyckan är,
 Hon håller blott den rike kär."
 Men med allt det skola väl dina kära döttrar ge dig
så pass till lifs, att du känner det ett helt år.

Lear. O huru krampen sätter åt mitt hjerta!
Ned, galla! Ned, du qval, som stiger uppåt!
 Ditt hem är längre ned. -- Hvar är den dottren?

Kent. Hos grefven, herre, innanför.

Lear.                               Dröj  qvar;
 Följ icke med mig. (Går).

Riddaren.                  Har du icke gjort
 Mer än du nyss berättat?

Kent.              Ej det minsta. --
 Hvi kommer kungen med så liten svit?

Narr. Om du hade blifvit satt i stocken för
den frågan, så hade du minsann förtjenat det.

Kent. Hur då, narr?

Narr. Vi vilja sätta dig i skola hos en myra, för
att lära dig att man icke arbetar om vintern. Alla,
som gå efter sina näsor, ledas af sina ögon, utom
blindt folk; och det ges ej en ibland tjugo näsor,
som icke kan lukta till det som stinker. Släpp taget
genast, när ett stort hjul rullar utför en backe,
så att icke din hals stryker, om du följer med;
men går det stora hjulet uppför en backe, så följ du
med i släptåg. Om en vis man ger dig ett bättre råd,
så gif mig mitt igen; jag skulle icke vilja, att
andra än skälmar följde det, emedan en narr gifver
det.
 Den som för vinsten tjenar blott
 Och följer flärd och sken,
 Han packar in när det blir vått,
 En storm ger honom ben.
 Jag är blott narr, men jag står qvar;
 Flyn, vise männer, J;
 Den skurk blir narr, som flykten tar,
 Skurk vill ej narren bli.

Kent. Hvar har du lärt det, narr?

Narr. Ej i stocken, narr.

(Lear kommer tillbaka med Gloster).

Lear. Förneka mig ett samtal! Sjuka? Trötta?
 Bilder af uppror och drottsvikande! --
 Gå, skaffa bättre svar.

Glost.                      Min dyre konung,
 Ni känner hertigens eldfängda lynne,
 Hur obeveklig och hur fast han är
 I föresatser.

Lear.   Hämd, pest, död, förderf!
 Hvad? Eldfängd? Hvad för lynne? -- Gloster, Gloster,
 Jag vill med Cornwall och hans hustru tala!

Glost. Godt, nådig' herre, jag har sagt dem det.

Lear. Har sagt dem det! Månn' du förstår mig, karl?

Glost. Ja, nådig' herre.

Lear.                    Konungen vill tala
 Med hertigen; en gammal far vill tala
 Med dottren sin, befaller henne lyda.
 Har du ock sagt dem det? -- Mitt lif och blod! --
 Ha, eldfängd, eldfängd! -- Säg den heta herrn --
 Dock ännu ej -- han är kanhända sjuk:
 Sjuk man försummar pligter, som den friske
 Är skyldig till. Vi äro icke vi,
 Då vår natur, förtryckt, befaller själen
 Att dela kroppens qval; jag vill fördraga,
 Jag var för häftig af mig, då jag tog
 En illamåendes och sjuklings ord
 För friska karlens. -- Död och helvete!
 Hvi sitter denne här? Ha, det bevisar,
 Att hertigens och hennes flyttning hit
 Pur falskhet var! -- Frigif min tjenare;
 Gå, säg till hertigen och till hans hustru,
 Att jag med dem vill tala nu, på stund!
 Befall dem komma ut och höra mig,
 Ty annars trummar jag på kammardörren
 Till dess den ropar: "sof den sista sömnen!"

Glost. Om allt dock vore väl emellan er! (Går).

Lear. O ve, mitt hjerta,
 Mitt hjerta, som vill uppåt! Ned med dig!

Narr. Ropa då till hjertat så som köksan ropade till
ålarna, då hon stoppade dem lefvande i pastejen;
hon knackade dem i skallen med en pinne och skrek:
"ner med er,
edra skälmar!" Det var hennes bror, som, af ren
välmening med sin häst, bredde smör på hans foder.

(Cornwall, Regan, Gloster och svit uppträda).

Lear. God morgon, begge!

Cornw.                   Hell er, nådig' herre!

(Kent blir löst ur stocken).

Reg. Jag är rätt glad att se ers höghet.

Lear.                                    Regan,
 Jag tror du är det, och jag vet hvad skäl
 Jag har att tro det: vore du ej glad,
 Lät jag mig skilja vid din moders graf,
 För det den gömmer en otrogen hustru. --
 O, är du fri? -- En annan gång om det. --
 Din syster duger icke, kära Regan;
 O Regan, Regan, hon har bundit här (Pekar på sitt hjerta).
 Skarptandad otack likasom en gamAllusion på sagan om Prometheus. --
 Jag kan knappt tala -- du kan aldrig tro
 Hur djupt hon sjunkit i förderf -- o Regan!

Reg. Jag ber er, lugna er, mylord. Jag tror,
 Att hon uppfyller sina pligter bättre,
 Än ni förstår värdera.

Lear.            Ha! Hur var det?

Reg. Jag kan ej tro, att hon det aldraminsta
 Har felat i sin pligt. Om hon kanhända
 Ert följes vilda lefverne har tyglat,
 Så har det sådan grund, så vacker afsigt,
 Att intet tadel henne drabba kan.

Lear. Förbannad hon!

Reg.                 Ack, ni är gammal, herre!
 Naturen står i er på sista randen
 Utaf sin riksgräns. Låt nu leda er
 Af något vett, som bättre än ert eget
 Ert bästa inser. Derför ber jag er,
 Vänd om igen till Goneril och säg
 Att ni har sårat henne.


Lear.                         Göra afbön?
 Se sjelf hur sådant kläda skall er far: (Böjer knä för Regan).
 "Jag tillstår, kära barn, att jag är gammal;
 Oduglig gubben är: på knä jag tigger:
 Förunna honom kläder, bädd och föda!"

Reg. Låt bli det der: det ser så illa ut.
 Vänd om till Goneril.

Lear.           Nej aldrig, Regan!
 Hon har indragit hälften af min svit,
 Sett mörkt på mig och med sin hvassa tunga,
 Liksom en orm, mig stungit midt i hjertat.
 Må allt hvad himlen har af hämd slå ned
 På hennes otacksamma hjessa! O,
 Förlama hennes unga ben, du pestluft!

Cornw. Fy, fy, fy!

Lear. Pilsnabba blixt, gör hennes stolta öga
 Blindt med din flamma! Smitta hennes fägring,
 Kärrdunster, sugna upp af solens kraft,
 För att i grund nedfräta hennes högfärd!

Reg. Du milda himmel! Sådant lär ni väl
 Mig önska någon gång, när häftigt lynne --

Lear. Nej, Regan, aldrig skall jag dig förbanna.
 Ditt ömma hjerta skall bevara dig
 Från hårdhet. Hennes blick är skarp, men din
 Gör godt och bräns ej. Du är icke den,
 Som knorrar åt min fröjd, min svit förminskar,
 Ger hårda ord, tar brödet ur min mun
 Och stänger till din dörr med lås och bom,
 När jag vill in. Du känner bättre, du,
 Naturens pligter, barnslig tydnads band,
 Grannlagenhetens kraf, erkänslans bud;
 Du har ej glömt det halfva kungarike,
 Som jag dig gaf.

Reg.       Till saken, ädle herre!

Lear. Hvem har i stocken satt min tjenare?

(En trumpet höres).

Cornw. Hvems är trumpeten?

(Hofmästaren uppträder).

Reg.                       Åh, helt visst min systers;
 Hon skref till mig i brefvet, att hon snart
 Hit skulle komma. -- Är er fru då här?

Lear. Det är en träl, hvars usla högmod hvilar
 Uppå hans herrskarinnas hala gunst; --
 Bort ur min åsyn, skurk!

Cornw.             Hvad nu, ers nåd?

Lear. Hvem fängslade mitt bud? Jag hoppas, Regan,
 Att du ej visste af det. -- (Goneril uppträder). Ha! Hvem ser jag? --
 O Gudar, om J älsken gammalt folk,
 Om lydnad är er milda spira kär,
 Och om J ären gamla sjelfva, gören
 Min sak till er och sänden hjelp af höjden! --
 (Till Goneril). Säg, blygs du ej att se på detta skägg? --
 O Regan, vill du fatta hennes hand?

Gon. Det måtte hon väl få? Hvad har jag brutit?
 Allt är ej brott, som barn-på-nytt och dårar
 Benämna så.

Lear. Du är för segt, mitt hjerta;
 Du brister ej? -- Hur kom mitt bud i stocken?

Cornw. Jag satte honom dit; hans brott förtjente
 Ej större heder just.

Lear.           Ni gjorde det?

Reg.                           Min far,
 Dölj icke för er sjelf hur svag ni är.
 Drag till min syster åter, bo hos henne
 Er månad ut, afskeda halfva sviten!
 Kom se'n till mig. Nu är jag icke hemma
 Och har ej heller till ert underhåll
 Förråder nog.

Lear.          Hvad? Vända om till henne?
 Afskeda femti man? Nej, mycket heldre
 Afsvär jag alla tak och går i kamp
 Mot fria luftens skarpa tyranni
 Och lefver som kamrat med varg och uggla.
 Ack, nödens skarpa svärd! -- Gå hem med henne!
 Nej! Den hetlefrade fransyska kungen,
 Som tog vår yngsta dotter utan hemgift --
 Förr gick jag till hans thron och böjde knä
 Liksom en väpnare och tiggde mig
 En usel skärf till lifvets uppehälle.
 Gå hem med henne? Bed mig heldre då
 En träl, ett lastdjur bli åt denna här
 Fördömda lymmeln!

Gon.        Som ni sjelf behagar.

Lear. Jag ber dig, dotter, gör mig ej förryckt!
 Jag vill ej störa dig, mitt barn, farväl!
 Vi råka ej, vi se hvarann ej mer.
 Men du är dock mitt kött, mitt blod, min dotter;
 Dock nej! En sjukdom är du i mitt kött,
 Som jag nödsakas kalla min; du är
 En svulst, en böld, en svällande karbunkel
 I mitt förskämda blod. -- Nej, inga bannor!
 Låt straffet komma när det vill; jag tiger;
 Jag ber ej thordöns-bäraren slå till;
 Jag sqvallrar ej på dig hos domarn Zeus.
 Omvänd dig, bättra dig vid läglig tid; --
 Jag kan ha tålamod, jag vill bli qvar
 Hos Regan, jag, med mina hundra man.

Reg. Det var ej  meningen: jag trodde ej
 Att nu ni skulle komma, är ej redo
 Att motta er. Hör hvad min syster säger!
 Ty den som med förnuft er vrede skådar
 Lär säkert inse att ni gammal är
 Och derför -- men hon vet nog hvad hon gör.

Lear. Är det beskedligt sagdt?

Reg.          Det törs jag påstå.
 Hvad? Femti riddare? Är det ej nog?
 Hvad tjena flera till? Ja, ens så många,
 Då både kostnader och fara tala
 Mot sådan mängd? Hur kan i samma hus
 Så mycket folk, och under två befäl,
 I sämja bo? Högst svårt, ja fast omöjligt!

Gon. Hvi kan ej ni, mylord, uppvaktning motta
 Af dem, som tjena henne eller mig?

Reg. Ja, hvarför ej? Om de försumma er,
 Så näpsa vi dem. Kommer ni till mig,
 Så ber jag -- ty jag börjar märka oråd --
 Att ni blott tager fem och tjugo med,
 Jag vill ej gifva tak och kost åt flera.

Lear. Jag gaf er allt.

Reg.                   Och det i rättan tid.

Lear. Och satte er att vårda mig och sköta
 Min egendom, med förbehåll likväl
 Att detta antal skulle bli min svit.
 Hvad? Får jag icke komma till dig Regan,
 Med mer än fem och tjugo man? Hur sad' du?

Reg. Jag säger om det; kom ej starkare.

Lear. Rätt bra se dessa hexor ut likväl
 Mot vida värre. Man får rosa den,
 Som drägligast befins. (Till Goneril). Jag följer dig;
 Ditt femti gör två gånger fem och tjugo:
 Du älskar mig två gånger mer än hon.

Gon. Hör hvad jag säger, nådigaste herre:
 Hvartill behöfvas väl de fem och tjugo,
 Ja tio eller fem, uti ett hus,
 Der ni uppvaktas kan af tvenne gånger
 Så mycket folk?

Reg.      Hvartill behöfs väl en?

Lear. O, nämn behofvet ej! I högsta nöden
 Har ju den sämsta stafkarl öfverflöd.
 Gif ej naturen mer än den behöfver
Så lefva vi för samma pris som djuren.
 Du är en adlig fru: om endast det,
 Att gå i varma kläder, vore prakt,
 Så tarfvade naturen ej den praktskrud,
 Som knappt dig håller varm. -- Ett sant behof --
 O himmel, gör mig tålig, det behöfs! --
 Se här en fattig gråhårsman, J gudar,
 Af år och sorger nedtyngd, dubbelt osäll!
 Är det af er som dessa döttrar viglas
 Emot sin fader, o, så drifven ej
 Det gyckel med mig, att jag tål och tiger!
 Uppelden mig till ädel harm! O låten
 Ej qvinno-vapen, vattendroppar, fläcka
 Min manna-kind! -- Nej, J fördömda hexor!
 Jag skall utkräfva sådan hämd af er,
 Att verlden skall -- ja, jag skall göra sådant --
 Hvad, vet jag sjelf ej än, men hela jorden
 Dervid skall rysa. Jag skall gråta, tron J?
 Nej, gråta skall jag ej.
 Nog har jag skäl till gråt; men detta hjerta
 Skall förr i hundratusen flisor springa,
 Än jag skall gråta. -- Narr, jag blir visst galen!

(Lear, Gloster, Kent och narren gå).

Cornw. Låt oss gå in; här kommer storm.

(Storm höres på afstånd).

Reg.                                    För liten
 Är denna borg; den gamla mannen kan
 Ej hysas riktigt här med allt sitt folk.

Gon. Hans eget fel, att han ej höll sig stilla;
 Nu får han plikta för sitt oförstånd.

Reg. Jag toge gerna honom sjelf emot,
 Men ingen af hans svit.

Gon.              Så äfven jag. --
 Hvar är mylord af Gloster?

(Gloster kommer tillbaka).

Cornw. Han följde gubben åt; -- der kommer han.

Glost. Högst uppbragt kungen är.

Cornw.                           Hvart tar han vägen?

Glost. Han vill till häst, dock vet jag ej hvarthän.

Cornw. Låt honom resa då; han rår sig sjelf.

Gon. Mylord, bed honom icke stanna qvar!

Glost. Ack, natten är i antåg! Skarpa vindar
 Förfärligt hvina, och på flera mil
 Fins knappt en buske.

Reg.            Åh, för envist folk
 Är den olägenhet, man sjelf sig skapar,
 Den bästa läromästarn. Stäng er borgport.
 Hans svit består af oförvägna sällar;
 Man vet ej hvad de kunna tubba till,
 Ty han är svag: försigtig bör man vara.

Cornw. Stäng väl er borg; det är en faslig natt.
 Min Regans råd är godt; kom in ur stormen.

(De gå).


TREDJE AKTEN. FÖRSTA SCENEN.

En hed. Storm, thordön och blixt.

(Kent och en riddare möta hvarandra).

Kent. Hvem, utom denna herrans storm, är här?

Riddaren. En man högst upprörd i sin själ, lik stormen.

Kent. Jag känner er; hvar är kung Lear?

Riddaren. Han kämpar med en vredgad luft och beder
 Än stormen blåsa jorden ned i hafvet,
 Än hafvet svälla upp och dränka jorden,
 På det att allt må ändras eller dö.
 Han sliter af sitt silfverhvita hår,
 Som den förblindade och ilskna stormen
 Med raseri tar fatt och gör till intet.
 Han bjuder, fastän menska blott, sitt trots
 Mot regn och vind, som tumla om i rymden.
 En natt, då valp-utsugen tom björninna
 Till idet kryper, och då lejonet
 Och svultna vargen icke väta pelsen --
Då löper han omkring med blottadt hufvud
 Och bjuder hvad som helst anamma allt!

Kent. Hvem har han hos sig?

Riddaren.                   Blott sin narr, som söker
 Hans hjerteqval bortskämta.

Kent.                 Jag er känner
 Och vågar, säker på min konst, förtro er
 En hemlighet. Osämja skiljer nu --
 Fast båda två med ömsesidig list
 Dess anlet höljt -- Albanien och Cornwall.
 De ha -- som alla, dem en mäktig stjerna
 På throner upphöjt -- ögontjenare,
 Som äro Frankrikes spioner blott
 Och veta huru här står till; ej endast
 Hur hertigarna kifvas sinsemellan
 Och lägga hårda band på gamla kungen,
 Men också mycket mer, till hvilket detta
 Måhända endast är ett förespel. --
 Nog af: från Frankland kommer nu en krigshär
 I detta splitets rike. Den har redan,
 Begagnande vår sorglöshet, i tysthet
 Intagit några våra bästa hamnar;
 Snart höjer den baneret. -- Hör nu på:
 Om så på mig ni litar, att ni djerfs
 I hast till Dover resa, skall ni finna
 Den som er tackar, om ni rätt förtäljer
 Hvad onaturligt och olidligt qval
 Man kungen vållat har.
 Jag är en man af börd och stånd och ger,
 På grund utaf min kännedom och tillit,
 Åt er i uppdrag detta värf.

Riddaren.             Vi kunna
 Om saken språka vidare.

Kent.             Åh nej --
 På det att ni må se att jag är mer
 Än ytan visar, öppna denna börs
 Och tag dess guld. Om ni får se Cordelia, --
Som visst ni får -- så visa denna ring,
 Och hon skall säga hvem den vännen är,
 Som ni ej känner än. Hu, sådan storm! --
 Jag går och söker kungen upp.

Riddaren. Gif mig er hand; har ni ej mer att säga?

Kent. Ej stort, det vigtigaste dock af allt;
 Det får ni höra, när vi funnit kungen.
 Tag ni den vägen, jag vill hitåt gå,
 Och den af oss, som först får rätt på honom,
 Ger med ett rop den andra det tillkänna.

(De gå bort åt olika sidor).


ANDRA SCENEN.

En annan del af heden. Ovädret fortfar.

(Lear och narren uppträda).

Lear. Blås, vind! Spräng dina kinder! Rasa! Blås!
 Störtskurar och orkaner, spruten regn
 Tilldess klockstaplar och tornspiror drunkna!
 Tank-snabba svafvelbloss, ni förebud
 Åt thordönsviggarna, som ekar splittra,
 Sved af grå håren! Du verldsskakar-åska,
 Slå klotets bugtning jemn och slät; spräck sönder
 Naturens former! Spill med ens all säd,
 Hvaraf den otacksamma menskan alstras!

Narr. Hå farbror, det är bättre att bli struken om
munnen med hala ord på hofvet, än piskas i synen,
med regn under bar himmel. In med dig, farbror, och
bed dina döttrar om välsignelse! Det här är en natt,
som hvarken förbarmar sig öfver kloka eller narrar.

Lear. Ryt utaf hjertans grund! Spy, låga! Spotta, regn!
 Regn, ljungeld, storm ej äro mina döttrar.
 Jag klagar er ej an, J elementer,
 För någon otack. Aldrig gaf jag er
 Ett kungarike, nämnde er ej barn;
 J ären mig ej lydnad skyldiga.
Gån på med fröjd! Här står jag som en slaf,
 En stackars bräcklig, svag, föraktad gubbe;
 Dock kallar jag er låga tjenstehjon,
 Som, i förbund med två hjertlösa döttrar,
 Ert thordöns-örlig fören mot ett hufvud
 Så grått som mitt och gammalt! O, o, nedrigt!

Narr. Den som nu har ett hus, att sticka sitt
hufvud under, han har en god stormhatt.
 Vill byxen hushåll få'
 Förr'n hufvu't fått sig hus,
 Så bli de båda två
 Ett tiggar-par med lus.
 Den man, som hjertat bär
 Der tån sin plats har fått,
 Snart på en liktorn svär
 Och sofver ej för godt.
-- ty ännu fans ingen vacker qvinna, som ej gjort
grimaser framför en spegel.

(Kent uppträder).

Lear. Nej, jag vill vara tålig som ett lam;
 Jag säger ej ett ord.

Kent. Hvem der?

Narr. För tusan! Här är en hans nåd och en byx;
det vill säga: en klok man och en narr.Med hans nåd menas Lear,
med byxen narren sjelf; det sednare med allusion på
det gamla ordspråket: there's no discretion below
the girdle, det fins intet förstånd nedom gördelen.

Kent. Ack, är ni här, mylord? De varelser,
 Som annars älska natten, älska ej
 En sådan natt som denna. Himlens vrede
 Skrämmer ju sjelfva mörksens vandrare
 Till sina skjul. Så gammal man jag är, --
 Ett sådant eld-svall, sådant thordöns-brak
 Och sådant jemmer-tjut af storm och regn
 Kan jag ej minnas. Mennisko-naturen
 Kan ej uthärda denna skräck och fasa.

Lear. O, må de store gudarna, som väckt
 I höjden detta hemska larm, få reda
 På sina fiender nu! Darra, du bof,

Som i din barm en dold missgerning bär,
 Onäpst af lagen! Göm dig, mördar-hand!
 Menedare! Skenhelige, som lefver
 I blodskams synd! Skalf så du faller sönder,
 Du bof, som under vänskaps larf har lurat
 På menskolif! J djupt begrafda synder,
 Ur edra skrymslor fram och tiggen nåd
 Af denna fruktansvärda rättsbetjening!
 Jag är en man, mot hvilken syndadt är
 Mer, än jag syndat.

Kent.         Ack, med hjessan bar!
 Här tätt bredvid en hydda är, mylord;
 Den kan mot stormen något skydd er låna.
 Njut hvila der. Till denna hårda borg --
 Mer hård än stenen, som den byggdes af,
 Och som helt nyss, då efter er jag sporde,
 Ej släppte in mig -- vill jag återvända
 Och öfva tvång mot karg barmhertighet.

Lear. Det börjar gå omkring i mitt förstånd. --
 Kom, gosse; huru mår du? Fryser du?
 Sjelf fryser jag. -- Min vän, hvar är din halmbädd?
 Stor konstnär nöden är; den kan förvandla
 Det uslaste till dyrbart. -- Hvar är hyddan? --
 Du stackars skälm och narr, utaf mitt hjerta
 En bit är qvar, och den beklagar dig!

Narr. Och den, som är klen till förståndet, gud'nås,
 Hållilå, uti storm och i regn,
 Får hålla till godo med hvad som bestås,
 Ty regnet det regnar hvar eviga dag. 

Lear. Sant, goda gosse. -- För oss nu till hyddan.

(Lear och Kent gå).

Narr. Detta är en bra natt, att afsvala en sköka. --
 Jag vill förkunna en spådom förrän jag går:
 När prest är mer i ord än sak,
 När bryggarns malt af sjön har smak,
 När skräddarn råd hos junkern finner,
 När kättjans barn, ej kättarn, brinner,
När ingen rätt gör mannamån,
 När ej vidlöftig prins gör lån,
 När ej förtal på tungan bor,
 När ficktjuf ej i trängseln snor,
 När skafvarns guld ser dagens ljus,
 När skökan bygger upp Guds hus,
 Då nalkas visserlig den stund,
 När Albions rike går till grund:
 Den, som då lefver, skåda får
 Att menniskan på två ben går.

Denna profetia skall MerlinEn namnkunnig astrolog och trollkarl
på konung Arthurs tid. Cervantes talar ofta om honom
i sin Don Quixote och anför den gamla folktron om att
Merlin var djefvulens son. Det var i samma Merlins
namn som man förkunnade sättet, på hvilket Dulcinea
af Toboso skulle befrias från sin förtrollning. göra, ty jag lefver före hans tid. (Går).


TREDJE SCENEN.

Ett rum i Glosters borg.

(Gloster och Edmund uppträda).

Glost. Ack, ack, Edmund, jag tycker icke om detta
onaturliga behandlingssätt! Då jag båd dem om lof
att få förbarma mig öfver honom, togo de ifrån mig
husbonderätten i min egen borg och befallte mig,
under hotelse af evig onåd, att hvarken tala om honom,
bedja för honom, eller på något vis understödja
honom.

Edm. Högst grymt och onaturligt!

Glost. Se så, låt dig ingenting märka. Det är oenighet
emellan hertigarna, och väl värre än det. Jag har
i afton fått ett bref; -- det är farligt att tala
derom; -- jag har läst in brefvet i mitt kabinett. De
kränkningar, som konungen nu lider, skola blifva
allvarsamt hämnade; en afdelning af en krigshär
har allaredan fast fot i landet: vi måste hålla
med kungen. Jag vill uppsöka honom och i hemlighet
understödja honom. Gå du och uppehåll hertigen med
samtal, så att han icke märker mitt deltagande för
kungen. Frågar han efter mig, så är jag sjuk och
har gått till sängs. Om det också skulle kosta mig
lifvet, -- och man har icke hotat mig med mindre, --
skall likväl

konungen, min gamla herre, bli hjelpt. Underliga
saker äro å färde, Edmund; jag ber dig, var på
din vakt. (Går).

Edm. Ursäkta mig! Din ömhet skall på stund
 Bli hertigen bekant; breflappen också. --
 Det blir en vacker tjenst, som säkert ger mig
 Hvad far min mister nu: hans gårdar alla;
 De unga stiga, när de gamla falla. (Går).


FJERDE SCENEN.

En del af heden med en hydda.

(Lear, Kent och narren uppträda).

Kent. Se här är kojan nu; stig in, mylord!
 En så tyrannisk natt i fria luften
 Kan ingen härda ut.

Lear.         Låt mig få vara!

Kent. Stig in, jag ber!

Lear.                    Vill du mitt hjerta krossa?

Kent. Nej, förr mitt eget. -- Ack, stig in, mylord!

Lear. Dig tyckes hårdt, att denna stormvind biter
 In i mitt skinn: så är det ock för dig.
 Men der en större sjukdom slagit rot,
 Käns knappt en mindre. Flyr du för en björn
 Och kommer på din flykt till brusand' haf,
 Så flyr du om igen mot björnens gap.
 Vår kropp är känslig då vår själ är ledig,
 Men stormen i min själ hvar känsla döfvar
 Med undantag af den, som klappar här. --
 Otacksamhet af barn! Det är detsamma
 Som om min mun min hand afbita skulle
 För det hon räckt den mat. -- Mig utestänga.
 En sådan natt! -- Blöt på! Jag tål det nog. --
 En sådan natt som denna! Regan, Gon'ril!
 Er gamla, goda far, som gaf er allt!
 O, detta bär till vanvett! Sky den vägen!
 Ej mer om det! --

Kent.                      Stig in, min goda herre!

Lear. Stig in, du sjelf; sök din beqvämlighet.
 Ej stormen ger mig tillstånd till att grubbla
 På värre kränkningar. -- Dock, jag går in. --
 Gå främst, du narr! -- Husvilla fattigdom! --
 Nå, in med dig! --
 Först vill jag bedja, sedan vill jag sofva.
 (Narren går in i hyddan).
 J nakna uslingar, ehvar J skälfver!
 För denna rasande och vilda storm,
 Hur kunnen J barhufvade och svultna
 Och svepta i ett skört med glugg vid glugg
 Er värna mot en sådan väderlek?
 O, jag har allt för litet tänkt på detta!
 Låt bota dig, o högfärd! Pröfva på
 Och känn, du sjelf, hvad uslingarna känna,
 På det att du må dela med dig något
 Och rädda tron på en rättfärdig himmel!

Edg. (Innanföre). Halfannan famns djup!
Halfannan famns djup! Stackars Thoms!

(Narren springer ut ur hyddan).

Narr. Gå inte in här, farbror; här är en ande! Hjelp, hjelp!

Kent. Gif mig din hand. -- Hvem är der?

Narr. En ande, en ande! Han säger, att han heter stackars Thoms.

Kent. Hvem är du, som i halmen morrar der?
 Kom fram!

(Edgar uppträder och låtsar vara vansinnig).

Edg. Bort, bort! Hin onde sätter efter mig.
 Kall susar vinden genom hagtorns-taggar. --
 Hu! Lägg dig i din kalla säng och värm dig.Samma uttryck förekommer i sjunde bandet sid. 79. Antingen är det ett lån ur något gammalt sorgespel, eller ur någon ballad.

Lear. Har allt du skänkt åt dina båda döttrar?
 Och kommit så på obestånd?

Edg. Hvem ger en smula åt stackars Thoms, som den
lede fienden har fört genom eld och genom lågor, öfver

vadställen och genom vattuhvirflar, öfver träsk och
gungflyn; som har lagt knifvar under hans hufvudgärdD. v. s. på flere sätt frestat honom att begå
sjelfmord. Idéen till detta ställe lär Skakspeare
hafva tagit i D:r Samuel Harsnets bok Discovery
m. m. Jmfr sjunde bandets Anmärkningar.
och rep i hans kyrkobänk; blandat råttpulver i
hans soppa och gjort hans hjerta så förmätet, att
han ridit på en brun trafvare öfver fyra tums breda
spänger och jagat efter sin egen skugga som efter
en förrädare. -- Gud bevare dina fem sinnen! Thoms
fryser. (Hackar tänderna). Oh, du di, du di, du di! --
Gud bevare dig för väderhvirflar, olyckliga stjernor
och onda åkommor! Gif en skärf åt stackars Thoms,
som den lede fienden plågar! Se, der är han nu, --
och der, -- och der, -- och der igen, -- och der!

(Stormen fortfar).

Lear. Hvad? Ha hans döttrar honom sådan gjort? --
 Behöll du intet? Gaf du allt ifrån dig?

Narr. Nej, han behöll ett lakan; annars hade vi fått
skämmas ögonen ut för honom.

Lear. Nå, må då alla syndastraff, som hänga
 I himlahöjd, slå ned på dina döttrar!

Kent. Han har ej några döttrar, nådig' herre.

Lear. Tig, skurk!
 Om något kan så djupt förnedra menskan,
 Så skall det vara otacksamma döttrar. --
 Är det på moden, att afsätta fäder
 Så liten miskund mot sitt kött bevisa?
 Sinnrika straff! Det var ock samma kött,
 Som aflat denna pelikan-afkomma.

Edg. PillicockPillicock var en af de onda andarna, som Harsnet omtalar. Likaledes de längre fram omnämnda Flibbertigibet, Modo, Smolkin, Frateretto, m. fl. satt på Pillicocks berg; --
 Hallu! Hallu! Lu! Lu!

Narr. Denna kalla natt gör oss alla till narrar och dårhushjon.

Edg. Akta dig för den lede fienden; hedra fader och
moder; håll ärligt hvad du lofvat; svärj icke; begär
icke din nästas trolofvade brud; fäst icke ditt hjerta
lilla vid prål och prakt; -- Thoms fryser!

Lear. Hvad har du varit?

Edg. En kavaljer stolt i hjerta och själ. Jag krusade
mitt hår, bar handskar på min mössa, tjenade min skönas

onda lustar och bedref mörksens gerning med henne;
svor så många eder, som jag talade ord, och bröt
dem inför himmelens klara anlete; somnade in med
vällustiga tankar och vaknade upp för att sätta
dem i verket. Vin älskade jag innerligt, tärningar
outsägligt, och med qvinfolk höll jag värre lefverne
än storsultan; falsk i hjertat, lätt på örat, blodig
om handen; lat som ett svin, tjufaktig som en räf,
snål som en varg, galen som en hund, roflysten som
ett lejon. Låt icke knarrande skor eller frasande
sidenklädningar förråda ditt arma hjerta åt
qvinfolken. Håll din fot från jungfruhus, din hand
från under kjortlar, din penna från reverser och
trotsa den lede fienden. -- Ideliga blåser den kalla
vinden genom hagtornet och säger sum, sum! -- Hejsan,
Dauphin, min gosse,Ett lån
ur en gammal ballad om en konung i Frankrike, som,
under det att en batalj pågår, söker fördölja sin
sons feghet dermed att han jemt tillropar honom att
han skall skona de fiender, som nalkas honom. hurrah! låt honom trafva förbi.

(Stormen fortfar).

Lear. Det vore bättre att du låge i grafven, än att
du med din obetäckta kropp skall så misshandlas
utaf väder och vind. -- Är icke menniskan mer än
så? Betrakta honom noga: du är icke skyldig masken
något silke, djuret någon fäll, fåret någon ull,
moschus-katten någon vällukt. Ha, tre utaf oss
äro förfalskade. Du är äkta. Den ickeuppstofferade
menniskan är icke annat än ett sådant fattigt, naket,
tvåbent djur som du. -- Bort, bort, du lånegods! --
Kom, knäpp upp här! (Han sliter kläderna af sig).

Narr. Kära farbror, inte så brådtom! Det är en otäck
natt att simma i. -- Nu vore en liten brasa på öde
heden lik en gammal bolares hjerta: en liten gnista,
hela den öfriga kroppen kall. -- Se, der kommer en
lyktgubbe.

Edg. Det är den onde anden Flibbertigibbet;
han börjar vid aftonringningen och går till första
hanegället. Han vållar stolsteg och vagel, gör
skelande och harmynta, sätter sot i det hvita hvetet
och pinar de stackars kreaturen på jorden.
 Sanct Withold tre resor kring heden gick,
 Då maran med följe i sigte han fick;
 "Ryk, hexa, och ränn
 Och kom ej igen;
 Ditt troll, far till fanders!" han sade.


Kent. Hur mår ers nåd?

(Gloster kommer med en fackla).

Lear. Hvem är den der?

Kent.                  Hvem der? Hvem söker ni?

Glost. Hvad är ni der för folk? Hvad heter ni?

Edg. Den stackars Thoms, som äter den simmande
grodan, paddan, tossan, fyrfotan och vatten-ödlan;
som i sitt hjertas bitterhet, när den lede fienden
anfäktar honom, äter kodynga i stället för sallat,
sväljer gamla råttor och dränkta hundvalpar, dricker
den gröna gräddan på stillastående vattenpölar; som
piskas från bya-lag till bya-lagI
drottning Elisabeths och Jacob den förstes
förordningar emot landstrykare står uttryckligen att
hvarje sådan "shall be publickly whipped and sent
from parish to parish.", sättes i stocken,
pinas och inspärras; som en gång haft tre klädningar
till sin rygg, sex skjortor till sin kropp, häst att
rida och svärd vid sida, --
 Men möss och råttorEtt lån ur en gammal ballad om riddar Bevis af Southampton. med hull och hår
 Nu varit hans föda i sju långa år.
 Akta er för min förföljare! -- Håll mun, Smolkin! Håll mun, du lede fiende!

Glost. Hvad? Har ers nåd ej något bättre sällskap?

Edg. Mörksens furste är adelsman; han heter Modu och Mahu.

Glost. Vårt kött och blod urartat så, mylord,
 Att det bär hat till dem, som aflat det.

Edg. Den stackars Thoms fryser.

Glost. Kom, följ mig åt; min pligt förbjuder mig
 Att lyda edra döttrars hårda bud.
 Fast de befallt mig stänga mina dörrar
 Och låta denna grymma natt er pina,
 Har jag dock vågat söka er och bringa
 Er till en ort, der mat och värme fins.

Lear. Först låt med denna filosof mig tala: --
 Hvar kommer åskan från?

Kent.             Min goda herre,
 Tag mot hans tillbud och gå in i huset.

Lear. Ett ord med denna lärda man från Thebe! --
 Hvad är ert studium?


Edg. Att mana djefvulen och dräpa kryp.

Lear. Ett ord med er emellan fyra ögon!

Kent. Bed honom än en gång gå in, mylord;
 Han börjar vurma.

Glost.      Kan du klandra honom?
 Hans döttrar vilja mörda honom: -- ack,
 Du goda Kent! Du förutsade det. --
 Arma förvista man! -- Du sade mig,
 Att kungen galen blir. Tro mig, min vän,
 Klok är jag knappast sjelf. En son jag hade --
 Förskjuten är han nu; -- han ville nyss,
 Nyss mörda mig, -- jag älskade den gossen --
 Ej någon far har älskat högre; tro mig,
 Den sorgen har förderfvat mitt förstånd. --
 O, hvilken natt! -- Jag ber er, nådig' herre, --

Lear. Ursäkta! -- Ädle filosof, ert sällskap!

Edg. Thoms fryser.

Glost. Gå in i hyddan, gosse; värm dig der.

Lear. Kom med mig, alla!

Kent.                    Hitåt!

Lear.                           Nej, med honom.
 Jag vill ej gå ifrån min filosof.

Kent. Gif efter, herre; gossen må gå med.

Glost. Nå, låt så ske.

Kent.                  Kom, Thoms, och följ oss åt.

Lear. Kom, min Athenare!

Glost.                   Tyst, tyst! Var stilla!

Edg. Riddar RolandUr en ballad om riddar Roland, som kom till en jette, som var mennisko-ätare. Edgar utelemnar eller glömmer bort den andra versen i stanzen: The giant roar'd, and out he ran. kom till det mörka torn;
 Han sade ej mer än: -- Hu! Fy! Pah!
 Här luktar blod af en brittisk man.

(De gå).


FEMTE SCENEN.

Ett rum i Glosters borg.

(Cornwall och Edmund uppträda).

Cornw. Jag vill hämna mig på honom,
innan jag lemnar hans borg.


Edm. Hur hårdt jag skall bli bedömd, mylord, som
så låter naturen gifva vika för undersåtlig pligt --
det just ryser jag för att tänka på.

Cornw. Nu inser jag, att det icke var så helt och
hållet elakhet af er bror, då han stod efter hans lif;
det var snarare känslan af eget värde, som bragtes
i harnesk af gubbens straffbara nedrighet.

Edm. Huru grymt är icke mitt öde, att jag måste ångra
att jag gör rätt! Här är det brefvet, som han talade
om; det bevisar, att han är en hemlig anhängare af det
fransyska partiet. J himlar! O, att detta förräderi
antingen ej vore till, eller att jag ej upptäckt det!

Cornw. Följ  med mig till hertiginnan.

Edm. Om innehållet af detta bref är sant, så har ni
händerna fulla af arbete.

Cornw. Sant eller falskt, -- det har gjort dig till
grefve af Gloster. Sök upp din far, så att vi straxt
må häkta honom.

Edm. (Afsides). Finner jag honom sysselsatt med att
bistå kungen, så skall det än mer förstärka hans
misstankar. -- (Högt), Jag framhärdar i min trohet,
så smärtsam också kampen är emellan den och blodet.

Cornw. Jag sätter min lit till dig; du
skall i min vänskap finna en huldare far.

(De gå).


SJETTE SCENEN.

En bondstuga nära Glosters borg.

(Gloster, Lear, Kent, narren och Edgar komma in).

Glost. Här är bättre, än under bar himmel; håll till
godo! Jag skall söka att föröka er trefnad här så
godt jag kan. Jag kommer staxt igen.

Kent. Alla hans själskrafter hafva gifvit vika för
hans häftiga sorg. -- Himlen vedergälle er godhet!

(Gloster går).

Edg. Frateretto ropar på mig och säger att Nero
metar i mörksens sjö.Detta lär vara
en allusion på ett ställe i Rabelais' Gargantua,
som redan före 1575 var öfversatt på Engelska. Bed, du oskyldige, och
akta dig för den lede fienden.

Narr. Hör nu, farbror, säg mig: är en galen man
frälse eller ofrälse?

Lear. Han är kung, han är kung!

Narr. Nej, han är en ofrälse, som har en frälseman till son;
ty galen är den ofrälseman, som låter sin
son bli frälseman före sig.

Lear. Ack, om ettusen med eldröda jernspett
 Skarpt hväsande fick rusa på dem! --

Edg. Den lede fienden biter mig i ryggen.

Narr. Galen är den som litar på en vargs tamhet, en hästs
sundhet, en pojkes kärlek eller en skökas ed.

Lear. Ja, det skall ske; de skola straxt för rätta. --
 (Till Edgar). Kom, sätt dig der, höglärde domare;
 (Till narren). Sitt här, du vise man. -- Räfhonor, nå --

Edg. Se hur han står och glor. -- Gör hon söta miner
åt rätten, min sköna?Enligt Sewards läsart: wantonest thou eyes
etc. Den vanliga läsarten är wantest.
 "Skön Betty, sätt öfver ån till mig!Detta är första raden af en gammal "Songe betwene the Queene's Majestie and Englande," eller en dialog på vers emellan drottning Elisabeth och England, personifieradt." 

Narr. Hennes julle är läck;
 Hon vore en gäck,
 Om hon sad' hvi hon ej kommer öfver till dig. 

Edg. Den  lede fienden hemsöker stackars Thoms i en
näktergals-stämma. Hopp-dans skriker i Thoms mage
efter två spickesillar. Kraxa ej, du svarta engel;
jag har ingen mat åt dig.

Kent. Hur mår ers nåd? Ack, stå ej så bestört!
 Vill ni ej hvila er på dessa kuddar?

Lear. Ransakning först! -- Kom fram med vittnena. --
 (Till Edgar). Du man i domar-skruden, tag din plats; --
 (Till narren). Och du hans embetsbror i rätt och billigt,
 Sitt vid hans sida. (Till Kent). Ni fullmäktige,
 Sitt också ned.



Edg. Låt oss nu döma rättvist.
 Sofver eller vakar du, herde så god?
 Dina lam i kornåkern gå;
 Men hvisslar du blott med din rosende-mun,
 Ej skola de skada få.
 Purr! Katten är grå.

Lear. Förhör henne först; det är Goneril. Här går
jag en liflig ed inför denna ärevördiga församling,
att hon har vräkt ut den stackars kungen, sin far.

Narr. Kom hit, min fru; ni heter Goneril?

Lear. Det kan hon icke neka för. 

Narr. Ack, ack förlåt! Jag tog er för en stol.

Lear. Här står en ann', hvars lömska blickar röja
 Har hjertat är beskaffadt. -- Genskjut henne! --
 Ha! Eld! Svärd! Vapen! -- Rätten mutad är;
 Du falska domare, hvi fick hon rymma? 

Edg. Gud bevare ditt förstånd! 

Kent. O ve! Hvar är det tålamod, mylord,
 Som ni så ofta har berömt er af?

Edg. (Afsides). Min gråt tar 'så parti för honom nu,
 Att den förderfvar min förställnings-konst.

Lear. Nej se småhundarna,
 Passopp och Snäll och Vacker, skälla på mig!

Edg. Thoms skall kasta sitt hufvud efter dem. --
Ut med er, hundrackor!
 Svarta om nosarna eller hvita,
 Huru giftigt ni än må bita,
 Bandhund, vindthund, stöfvare, fähund,
 Lurfviga pudel, släthåriga knähund,
 Spetshund, taxhund, mopshund, racka,
 Vill ni er inte på dörren packa!
 Kastar jag bara mitt hufvud så här,
 Får ni väl springa så långt det bär!
 Du, di, du, sa, sa! Kom, låt oss gå till vaktstugor,
marknader och småstäder. -- (Afsides). Stackars Thoms,
din språklåda är uttömd.Originalet har thy
horn is dry, ditt (dryckes)-horn är torrt, uttömdt,
d. v. s. du har icke något mer att säga.

Lear. Låt dem sedan dissekera Regan och se åt hur

det är fatt med hennes hjerta. Månntro det går
naturligt till, att man blir så der stenhjertad? --
(Till Edgar). Er, min herre, underhåller jag bland
mina hundra riddare; jag tycker bara inte om snitten
på edra kläder. Säkert svarar ni mig att klädedrägten
är persiskSteevens säger,
att detta är en allusion på Clytus, som icke
ville emottaga de persiska kläder, som Alexander
gaf honom. Jmfr likväl noten till Trettondagsafton,
sid. 38.; men låt ändå göra om den.

Kent. Min konung, lägg er, hvila er en stund.

Lear. Bullra inte der, bullra inte der! Drag igen
sparrlakanen. Se så, se så! Vi skola spisa qvällsvard
i morgon bittida. Se så, se så!

Narr. Och jag skall gå till sängs vid middagstiden.

(Gloster kommer tillbaka).

Glost. Kom hit, min vän; hvar är min herre, kungen?

Kent. Här. -- Stör ej honom: hans förstånd är borta.

Glost. Min vän, tag honom uti dina armar;
 Nyss har jag sport ett anslag mot hans lif,
 Här är en bår, lägg honom ned på den
 Och far till Dover, hvarest du skall finna
 Beskydd och tacksamhet. Lyft upp din herre;
 Om här du sölar, äro ditt och hans
 Och allas deras lif, som skydda honom,
 Förlorade. Fort! Bort med honom! Följ mig,
 Du skall få proviant och skyndsam fortkomst.

Kent. Den underkufvade naturen slumrar.
 Ljuf balsam vore säkert denna sömn
 För dina sjuka sinnen, som väl knappast,
 Förutan sådan lisa, kunna botas. --
 (Till narren). Kom och hjelp till att bära bort din herre,
 Lägg icke händerna i kors!

Glost.               Bort! Bort!

(Kent, Gloster och narren bära ut konungen).

Edg. När vi en förman se med nöden kämpa,
 Lätt sorgen öfver egen nöd vi dämpa.
 Den lider mest, som qvalen ensam bär
 Och fjerran från all fröjd och hugnad är.

Men smärtans halfva väg du lagt till rygga,
 När andras sorger sig till dina trygga.
 Nu är min lott ej tung och ängslig mer,
 När hvad mig böjer slår min konung ner.
 Min far hans döttrar liknar. -- Thomas, rasta
 Ej längre här! På tiden märk och kasta
 Då larfven från dig först, när du ser gry
 Din äras dag, och lögn och fördom fly.
 Ske hvad som vill i natt, blott kungen räddas!
 Tyst, tyst! (Går).


SJUNDE SCENEN.

Ett rum i Glosters borg.

(Cornwall, Regan, Goneril, Edmund och betjenter uppträda).

Cornw. Skynda allt hvad skyndas kan till hans höghet,
er gemål; visa honom detta bref: den fransyska
krigshären har landstigit. -- Sök upp den skurken
Gloster.

(Några betjenter gå).

Reg. Häng honom genast.

Gon. Rif ut hans ögon.

Cornw. Öfverlemna honom åt min onåd. -- Edmund, gör
vår syster sällskap; den hämd, som vi nödgas taga på
er förrädiska far, passar icke för er att se på. Säg
hertigen, till hvilken ni far, att han skall rusta sig
så fort som möjligt; vi skola göra detsamma. Snabbt
skola buden gå med underrättelser oss emellan. Farväl,
kära syster! -- Farväl, grefve af Gloster!

(Hofmästaren uppträder).

Cornw. Nå, hvar är kungen?

Hofm. Mylord af Gloster har fört honom bort.
 Fem eller sex och tretti af hans svit,
 Som sökte honom ifrigt, mötte honom
 Vid porten här. De följa honom nu,
Med fler utaf lord Glosters tjenare,
 Till Dover, der de skryta af att hafva
 Välrustad hjelp.

Cornw.     Fort! Hästar åt er fru!

Gon. Farväl, min goda lord; farväl, min syster!

(Goneril och Edmund gå).

Cornw. Edmund, farväl! -- Sök upp den bofven Gloster!
 Bind honom som en tjuf; för honom hit.
 (Några betjenter gå).
 Fast vi ej våga utan rättegång
 Beröfva honom lifvet, skall likväl
 Vår makt tillåta vår förbittring något,
 Som menskor kunna tadla, men ej straffa.
 Hvem kommer? Är det ej förrädaren?

(Betjenter komma med Gloster).

Reg. Just han, den otacksamma räfven!

Cornw.                                Binden
 Hans skrumpna armar!

Glost.         Nådigaste herrskap,
 Hvad är er mening? Mina vänner, tänken
 På gästfriheten, gören mig ej illa!

Cornw. Bind honom, säger jag!

(Man binder Gloster).

Reg.                          Hårdt! Mycket hårdt! --
 Gemena niding!

Glost.   Känslolösa fru!
 Jag är ej någon sådan.

Cornw.           Binden honom
 Vid stolen här: -- skurk, jag skall lära dig. --

(Regan rycker honom i skägget).

Glost. J gode gudar! Huru nedrigt gjordt,
 Att rycka mig i skägget!

Reg. Så grå och så förrädisk!

Glost.                        Onda qvinna!
 Det hår, du sliter ur min kind, får lif
Och kallar dig till doms. Jag är er värd;
 Ni borde ej med röfvarhänder såra
 Ett gästfritt anlet så. Hvad vill ni mig?

Cornw. Säg hvad för bref ni fått från Frankrike?

Reg. Gif rena svar! Vi känna redan saken.

Cornw. I hvad förbund står ni med dessa bofvar,
 Som nyss ha landat här i kungariket?

Reg. Till hvem har ni den galna kungen sändt?
 Gif svar!

Glost. Jag har ett bref blott på förmodan grundadt;
 Det kom från en, som är opartiskt sinnad
 Och ej fiendtligt.

Cornw.       Undanflykter!

Reg.                       Lögn!

Cornw. Hvart har ni kungen sändt?

Glost.                            Till Dover.

Reg.                                          Hvarför
 Till Dover? Var dig ej vid lifsstraff nekadt --

Cornw. Hvarför till Dover? Svara först på det.

Glost. Jag står vid pålenJmfr noten till Macbeth, sid. 74., måste tåla hetsen.

Reg. Hvarför till Dover?

Glost.                   För att slippa se
 Hur du med dina grymma naglar klöser
 Hans gamla ögon ut; och slippa se
 Din stolta syster hugga tigerklorna
 I Herrans smordas kropp!
 Den storm, som han med blottad hjessa utstod
 I afgrundssvarta natten, hade säkert
 Vräkt hafvet upp mot himlens hvalf och släckt
 Stjernlamporna; men han, den stackars gubben,
 Han hjelpte himlen regna!
 Om der en varg, i sådan bister natt,
 Vid porten tjutit, hade ni väl sagt:
 "Portvakt, låt upp!" Allt grymt gaf med sig då. --
 Men jag skall se hur vingad hämd en gång
 Slår ned på slika barn!


Cornw. Nej, se det skall du ej. -- Håll stolen, karlar!
 På dina ögon sätter jag min fot.

(Betjenter hålla Gloster fast vid en  stol, medan
Cornwall rifver ut hans ena öga och trampar på det).Denna sceniska anordning, som är gjord af
Steevens och Malone, finnes hvarken i qvart- eller
folioupplagan. På grund deraf, samt med anledning
af den gamla engelska teaterns inrättning, tager
Tieck Shakspeare i försvar och påstår att den
rysliga misshandlingen icke försiggick framme
på scenen, utan undanskymdes, dels af ett till
hälften framdraget förhänge, dels af de öfriga
närvarande personerna. Cornwalls ord "På dina ögon
sätter jag min fot" få icke tagas efter strängaste
ordalydelsen; de äro endast ordspråksvis sagda. Hvad
de närmare detaljerna angår, hänvisas, för att undvika
vidlöftighet, till Tieck, som äfven med beröm citeras
af Charles Knight.

Glost. Enhvar, som önskar lefva tills han åldras,
 Mig hjelpe nu! -- Du grymme! -- Ack, J gudar!

Reg. Det ser för galet ut; rif ut det andra!

Cornw. Nå, ser du hämden nu?

1 Bet.                       Håll, håll, mylord!
 Jag har er tjenat alltifrån min barndom,
 Men större tjenst har jag er aldrig gjort,
 Än då jag ber er hålla nu.

Reg.                 Din hund!

Bet. Om ni på hakan bure skägg, jag skulle
 Nu rycka dig deri. Hvad har ni för er?

Cornw. Min slaf? (Drar svärdet och anfaller honom).

Bet. Kom hit så vred ni är; vinn eller tappa!

(De fäkta. Cornwall blir sårad).

Reg. (Till en betjent). Gif mig ditt svärd! En bonde trotsa så! (Hon sticker den första betjenten i ryggen).

Bet. O, jag är dräpt! (Till Gloster). Ni har ett öga qvar
 Att se hur han har blifvit straffad. -- O! (Han dör).

Cornw. Jag svarar för att det ej mer skall se; --
 Ut, usla olja! Hvar är nu din låga?

Glost. Rundt kring mig natt och fasa! -- Hvar är Edmund?
 Edmund, blås upp hvar gnista af natur
 Och hämnas detta!

Reg.        Bort, förrädare!
 Du ropar uppå den, som hatar dig.
 Just han har upptäckt ditt förräderi
 Och är för god att ömka dig.

Glost.                 Jag dåre!

Det har då Edgar orätt skett! -- O himmel,
 Förlåt mig denna synd, välsigna honom!

Reg. Vräk honom ut på dörr'n! Nu må han lukta
 Sig fram till Dover. -- Nå, mylord, hur är det?

Cornw. Han har mig sårat. -- Följ mig, min gemål. --
 Kör ut den blinda skurken! -- Vräk den slafven
 Uppå en dynghög! -- Regan, jag blöder starkt;
 Olägligt kom det såret. Gif mig armen.

(Cornwall går, ledd af Regan; betjenter lösa Gloster och föra ut honom).

1 Bet. Det rör mig ej hvad synder jag begår,
 Om det går honom väl.

2 Bet.          Om hon får lefva
 Och dö till slut som annat folk plär dö,
 Bli alla qvinfolk odjur.

1 Bet.             Låt oss följa
 Den gamla grefven; hans vägledare
 Den galne tiggarn blifve; han är villig
 Att göra hvad som helst, så tokig är han.

2 Bet. Gå du; jag skaffar mig emellertid
 Lin och ägghvitor till att lägga på
 Hans blodiga ögon. Himlen hjelpe honom!

(De gå åt olika håll).


FJERDE AKTEN. FÖRSTA SCENEN.

Heden.

(Edgar uppträder).

Edg. Bättre likväl att sig föraktad veta,
 Än att föraktas hemligen och smickras!
 Det uslaste, eländigaste kräk
 Har hoppet qvar, behöfver icke frukta.
 Förändring från det bästa kännes bittrast;
 Det värsta vänder om till fröjd igen.
 Välkommen då, du väsenlösa luft,
 Som nu jag tar i famn. Den arma usling,
Som du blåst ned i djupet, är ej skyldig
 Din stormvind något. -- Men hvem kommer der? --
 (Gloster kommer, ledd af en gubbe).
 Min far, ledsagad som en tiggare? --
 O verld, verld, verld!
 Tvang ej din falskhet oss att hata dig,
 Så dog väl knappast någon gubbe gerna.

Gubb. Ack, min goda herre, jag har varit
förpaktare hos er och hos er far i runda åttio år.

Glost. Bort! Gå din väg! Min goda vän, gå bort!
 Ditt bistånd kan ej hjelpa mig det minsta,
 Du kan blott skada dig.

Gubb.             Ack, goda herre,
 Ni kan ju ej se vägen för er alls!

Glost. Jag har ej väg, behöfver inga ögon;
 Jag föll då jag såg bäst. Hur ofta dock
 Vår ringhet skyddar oss! Ja, torftigheten
 Är just vår lycka! -- Edgar, bästa son,
 Du mål för en bedragen faders vrede,
 Fick jag blott känna dig emot mitt hjerta,
 Så sade jag att jag fått synen åter!

Gubb. Hvem der?

Edg.            (Afsides). O Gudar, hvem kan säga nu:
 "Det kan ej sämre bli?" Nu är det sämre
 För mig än nånsin.

Gubb.        Det är galna Thoms.

Edg. (Afsides). Och kan nog värre bli; värst är det ej
 Så länge man kan säga: "nu är värst."

Gubb. Hvarthän, min gosse?

Glost.                     Är han tiggare?

Gubb. Förryckt och tiggare på samma gång.

Glost. Han har dock något vett, då han kan tigga.
 I sista nattens storm jag såg en sådan
 Och tänkte så: en mask är menniskan;
 Min son rann mig i hågen då, och dock
 Var knappt min håg mot honom vänlig då.
Mer har jag sedan sport;
 Vi äro just för gudarna hvad flugan
 För ystra pojkar är; de slå ihjel oss
 För ro skull blott.

Edg.          (Afsides). Kan detta vara möjligt? --
 En usel roll, att spela narr åt sorgen
 Och gräma sig och annat folk! -- Gudsfred!

Glost. Är det den nakna gossen?

Gubb.                           Ja, mylord.

Glost. Gå då din väg, jag ber. Om du för min skull
 Vill komma efter oss på Dover-vägen
 Ett par tre mil, gör det af gammal vänskap
 Och skaffa kläder åt den nakna stackarn;
 Han skall mig leda.

Gubb.         Ack, han är ju galen!

Glost. Ett tidens straff, när galna leda blinda!
 Gör som jag bad dig, eller hur du vill,
 Men framför allt, gå bort!

Gubb.                Min bästa rock
 Jag honom gifva skall, hvadhelst må hända. (Går).

Glost. Hör, nakna gosse!

Edg. Stackars Thoms fryser. -- (Afsides). Jag står
icke längre ut med att förställa mig.

Glost. Kom hit, min gosse.

Edg.                       (Afsides). Och jag måste dock! --
 Gud signe dina ögon, så de blöda!

Glost. Säg, hittar du till Dover?

Edg. Ja, både stätta och grind, landsväg och
gångstig. De ha skrämt vettet ur stackars Thoms. Gud
bevare dig, du goda menniskobarn, för den lede
fienden! Fem djeflar ha varit i stackars Thoms på
en gång: vällustens djefvul Obidicut;På detta
ställe har Shakspeare åter Harsnets bok i minne. Jmfr
noten till sid. 59. Hopp-dans,
stumhetens prins; tjuf-anden Mahu; mord-anden Modo
och Flibbertigibbet, grimas-djefvulen, som sedan
har farit in i sällskapsdamer och kammarjungfrur. Gud
bevare dig, herre!

Glost. Här! Tag min börs, du, som af himlen gisslas
 Med alla plågoris; att jag är usel,

Gör dig dess sällare. -- Rätt så, J Gudar!
 Må njutningens och öfverflödets man,
 Som trotsar edra bud och ej vill se
 För det han icke känner, känna genast
 Er allmaktshand! Då skulle öfverflödet
 Till alla spridas och enhvar ha nog. --
 Är Dover-trakten dig bekant?

Edg.                   Ja, herre.

Glost. Der fins ett skyhögt berg med framräckt hufvud,
 Hemskt blickande mot branta djupet nedtill;
 Led upp mig till dess aldrasista brädd,
 Så skall jag lindra ditt eländes börda
 Med någon dyrbar skänk. Ej derifrån
 Jag har behof af någon ledsven mer.

Edg. Gif mig din arm; den stackars Thoms dig leder.

(De gå).


ANDRA SCENEN.

Utanför hertigens af Albanien borg.

(Goneril och Edmund uppträda).

Gon. Välkommen hit! Jag undrar hvarför ej
 Min fromma manSå kallar Goneril Albanien, derföre att han icke vill deltaga i hennes grymheter. oss mött. -- (Hofmästar en kommer). Hvar är din herre?

Hofm. Derinne, nådig' fru; men helt förändrad.
 Jag sade honom, att en krigshär landat;
 Han log deråt: jag sade, att ni kom;
 "Så mycket värre" svarte han: då jag
 Förtäljde honom om lord Glosters falskhet
 Och om den trohet, som hans son bevisat,
 Så sad' han att jag var en narr och påstod
 Att jag förvrängde sanningen för honom:
 Allt ondt, som han fick veta, tog han väl;
 Allt godt, som han fick veta, tog han illa.

Gon. (Till Edmund). Då får ni icke längre gå. Det är

Hans andes feghet, som förbjuder honom
 Att våga något. Ingen förolämpning
 Kan sätta fart i honom. Hvad på vägen
 Vi önskat oss, kan i fullbordan gå.
 Res nu tillbaka till min broder, Edmund,
 Påskynda mönstringen, för an hans här.
 Jag byter vapen med min man och sätter
 En slända i hans hand. Vårt trogna budskap
 Blir denna mannen. Ni skall snart få höra,
 Om ni djerfs våga något för er sjelf,
 Ett bud utaf er dam. (Ger honom en bandros). Bär detta; tyst!
 Böj hit er mun; om kyssen djerfdes tala,
 Han lyfte upp ditt mod i himmelshöjd.
 Förstå mig och lef väl!

Edm.              Er in i döden!

Gon. Min dyre Gloster! -- (Edmund går).
 Ack, hvilken skilnad uppå man och man!
 Dig tillhör qvinnogunst; min narr till make
 Min säng inkräktar.

Hofm.         Hertigen, ers nåd! (Hofmästaren går).

(Albanien uppträder).

Gon. Jag var dock fordom värd ett ljud af er!Originalet har: I have been worth the whistle. Det hette nemligen, enligt ett gammalt ordspråk: "det är en usel hund, som icke är värd att hvissla efter." Goneril menar: förr tog du mig till råds, nu gör du det icke.

Alb. O Goneril, du är ej värd det stoftkorn,
 Som väderilen blåser dig i ögat!
 Jag fasar för ett sinnelag som ditt;
 Den varelse, som ej sitt ursprung vördar,
 Får aldrig stadigt fäste i sig sjelf;
 Den qvist, som löser sig från närings-safven
 J moderstammen, skall nödvändigt vissna
 Och bli ett redskap åt en gudlös ondska.Allusion på de förtorkade grenar, som hexor troddes nyttja vid sina besvärjelser, då de ville förgöra menniskor.

Gon. Håll upp! Dum är den texten!

Alb. Visdom och dygd föraktas af de onda;
 Smuts älskar smuts. Hvad hafven J föröfvat?
 Tigrar, ej döttrar, sägen hvad J gjort!

En far, en vördig gråhårsman, hvars hand
 Den vilda björnen skulle hafva slickat,
 Ni bragt till vanvett -- onaturligt, gudlöst!
 Säg, kunde väl min broder sådant lida,
 En man, en prins, af honom upphöjd så?
 Om himlen snart ej skickar englar ned,
 Synbarligt dessa grofva brott att straffa,
 Blir slutet detta:
 Att menniskorna äta upp hvarandra,
 Som hafvets rofdjur.

Gon.           Fega stackare!
 Din kind tar kindpust, och din panna skymf;
 Du har ej ögon för att skilja mellan
 Din ära och din skam; du känner ej,
 Att endast dårar ömkan ha med bofvar,
 Som straffas innan de ha brottet öfvat.
 Hvar är din trumma? Franska fanor svaja
 Uti vårt tröga land. Med fjädrad hjelm
 Begynner re'n din baneman dig trotsa,
 När du, din dygde-narr, helt stilla sitter
 Och ropar: "ack, men hvarför gör han så?"

Alb. Du satan, spegla dig! Ej afgrundsfulhet
 Ser så förfärlig ut på djefvulen,
 Som på en qvinna.

Gon.        O, din usla narr!

Alb. Vanartade, förvända väsen, blygs!
 Antag ej vilddjursuppsyn! Gick det an
 För mig att låta handen lyda blodet,
 Så kunde den ha lust att slita köttet
 Från dina ben! Men fast du är en djefvul,
 Är qvinnoskapnaden likväl ditt värn.

Gon. Så modig du har blifvit nu!

(En budbärare kommer).

Alb.                             Hvad nytt?

Budb. Ack, nådig' herre, död är hertig Cornwall!
Han draps af sin betjent, då han höll på
 Att rifva Glosters andra öga ut.

Alb. Hvad? Glosters ögon?

Budb.                     En betjent, som sjelf
 Han fostrat upp, blef rörd, motsatte sig
 Hans förehafvande och drog sitt svärd
 Emot sin furste, som, deraf förgrymmad,
 Föll ut och fällde honom död bland hopen,
 Men fick dervid det olycksfulla sår,
 Som sedermera blef hans egen bane.

Alb. Nu syns det, att J sitten än deruppe,
 J domare, som våra brott här nere
 Så plötsligt straffen! Men, den arma Gloster,
 Han miste då det andra ögat ock?

Budb. Ja, båda, båda! -- Detta bref, min fru,
 Är från er syster, kräfver hastigt svar.

Gon. (Afsides). Det der är bra på ett sätt; men då hon
 Nu enka är och har min Gloster hos sig,
 Hur lätt kan ej på mitt fördömda lif
 Mitt luftslott ramla! Denna nyhet smakar
 Dock ej så illa. Jag vill läsa brefvet
 Och sända henne svar. (Går).

Alb.            Hvar var hans son,
 Då man ref ut hans ögon?

Budb.              Han kom hit
 I sällskap med er fru.

Alb.             Här är han icke.

Budb. Nej, jag har honom mött på återvägen.

Alb. Nå, vet han af den grymma gerningen?

Budb. Ja, herre; det var han, som  angaf fadren
 Och for med flit från hemmet, för att lemna
 Fritt lopp åt deras hämd.

Alb.                Jag lefver, Gloster!
 Din trohet mot din kung skall jag belöna
 Och hämnas dina ögon. -- Kom, min vän,
 Och säg hvad mer du vet.

(De gå).


TREDJE SCENEN.

Det fransyska lägret vid Dover.

(Kent och en riddare uppträda).

Kent. Hvarför har franska kungen så hastigt rest
hem igen? Känner ni orsaken?

Riddaren. Det var ett ofullbordadt statsbestyr,
 Som, sedan han rest hit, först påtänkt blef
 Och hotade hans land med sådan fara,
 Att sjelf han tvungen blef att resa hem.

Kent. Hvem för befälet uti kungens ställe?

Riddaren. Frankrikes stor-marskalk, monsieur le Fer.

Kent. Rörde ert bref drottningen till något tecken af sorg?

Riddaren. Hon läste det i min närvaro, herre,
 Och då och då rann ut för fina kinden
 En fyllig tår. Det syntes, att hon var
 En drottning öfver sorgen, som rebelliskt
 Försökte blifva konung öfver henne.

Kent. O,
 Hon blef då rörd!

Riddaren.   Men ej till raseri;
 Ty sorg och tålamod begynte täfla
 Och hvem som skulle mest försköna henne.
 Ni har sett solskens-regn: hon log och gret
 Liksom en dag i Maj. De sälla löjen,
 Som lekte kring de friska läpparna,
 Ej tycktes känna till hvad gäster bodde
 I hennes ögon, och som skildes dädan
 Som perlor droppande från diamanterBilden är tagen från diamantsmycken, från hvilka äkta perlor hängde ned..
 Kort sagdt: en huldrik prydnad vore sorgen,
 Om så den klädde alla.

Kent.            Sade hon
 Ej något alls?

Riddaren. Jo, en och annan gång
 Framsuckade hon namnet far så tungt

Som om det hade pressat hennes hjerta,
 Och ropte: "Systrar! Qvinno-afskum! Systrar!
 Kent! Fader! Systrar? Hvad? I storm? I mörker?
 Tro ej på ömhet mer!" -- Då strömmade
 Ett heligt regn ur hennes ögons himlar
 Och qväfde rösten; ut hon störtade,
 Att ensam bli med sorgen.

Kent.               Stjernorna,
 Ja stjernorna, de styra våra öden;
 Ty annars aflade ej samma par
 Så skilda barn. -- Ni talte mer med henne?

Riddaren. Nej.

Kent.          Var det innan kungen reste hem?

Riddaren. Nej, det var efteråt.

Kent.                           Godt, bästa herre! --
 Den stackars sjuka Lear är nu i staden;
 Han mins i en och annan bättre stund
 Hvarför vi kommit hit, men vill ej alls
 Cordelia skåda.

Riddaren. Hvarför ej, min herre?

Kent. Så väldigt blygs han nu: hans egen hårdhet,
 Som henne undanhöll välsignelsen,
 Förviste henne, skänkte hennes arfslott
 Åt sina andra två hund-ilskna döttrar --
 Allt detta stinger honom nu så giftigt,
 Att glödhet blygsel håller honom fjerran
 Ifrån Cordelia.

Riddaren. Ack, den stackars herrn!

Kent. Har ni ej hört om hertigarnes krigshär?

Riddaren. Jo visst; den är på marsch.

Kent.                                 Nu för jag er
 Till Lear, vår kung, och öfverlemnar honom
 Uti er vård. Ett vigtigt skäl mig tvingar
 Att än en tid fördölja hvem jag är.
 När ni lärt känna mig, skall ni ej ångra
 Att ni gjort min bekantskap. Nu, min herre,
 Kom, följ mig åt.

(De gå).


FJERDE SCENEN.

Ett tält i franska lägret.

(Cordelia, en läkare och soldater uppträda).

Cord. Ack, det är han! Helt nyss man honom mött
 Så vild som stormigt haf, högt sjungande;
 Krans bar han utaf jordrök, åkervindor,
 Vildsenap, odört, nässlor, vallmo, blåklint
 Och allt onyttigt ogräs, som plär växa
 Bland mustigt korn. Sänd hundra man att leta
 På hvarje kappland högtbevuxen mark
 Och bringa honom hit. (En officer går). Säg, mäktar konsten
 Ge honom sans igen? Allt hvad jag äger
 Tillfaller den i lön, som botar honom.

Läk. Jo medel finnas, nådig' fru:
 En fostermor för vår natur är hvilan;
 Den felas honom, men kan kallas fram
 Af mången verksam ört, hvars kraft förmår
 Att lycka sjelfva sorgens ögon till.

Cord. O, J välsignade, ej kända under,
 J dolda krafter uti jordens sköte,
 Uppspiren af min gråt! O hjelpen, lindren
 Den goda gubbens qval! --
 O söken, söken honom, så att ej
 Hans vilda raseri det lif förkortar,
 Som icke sjelf kan leda sig?

(En budbärare kommer).

Budb.                  Min fru,
 Britanniens härsmakt är i antåg hit.

Cord. Det visste man förut; vår makt står rustad
 Och väntar på dem. O, min dyra fader,
 Din är den sak, som nu jag åtar mig!
 Och derför har den stora Frankrike
 Haft ömkan med min sorg och mina tårar.
Ej ärelystnad har i stål oss klädt,
 Nej, kärlek, kärlek och den gamles rätt.
 O, må jag snart få se och höra honom!

(De gå).


FEMTE SCENEN.

Ett rum i Glosters borg.

(Regan och hofmästaren uppträda).

Reg. Men har vår broders krigshär ock ryckt ut?

Hofm. Ja, nådig' fru.

Reg.                  Och är han sjelf tillstädes?

Hofm. Det höll rätt hårdt, minsann. Er syster är
 En bättre krigare än han.

Reg.                Lord Edmund
 Har icke talat med er herre hemma?

Hofm. Nej, nådig' fru.

Reg.                   Hvad kan min syster ha
 Att säga honom i sitt bref?

Hofm.                 Jag vet ej.

Reg. Visst for han härifrån i vigtigt värf. --
 Bra dumt att rifva Glosters ögon ut
 Och låta honom lefva! Hvart han kommer,
 Han reser alla hjertan upp mot oss.
 Jag tror, att Edmund, rörd af hans elände,
 Har dragit ut att göra ända på
 Hans natt-lif och derjemte forska ut
 Fiendens styrka.

Hofm.      Det blir högst nödvändigt,
 Att jag med brefvet reser efter honom.

Reg. I morgon drar vår här i fält; dröj qvar,
 Ty vägen farlig är.

Hofm.         Det törs jag icke;
 Min fru mig gaf en mycket sträng befallning.

Reg. Hvi skrifva Edmund till? Ni kunde ju
 Ha framfört muntligt bud? Det är visst något --
Jag vet ej hvad -- jag blir dig mycket huld, --
 Låt mig få bryta brefvet!

Hofm.               Nej, långt heldre --

Reg. Jag vet, att ej er fru sin hertig älskar;
 Jag vet det säkert. Då hon sist var här,
 Så förde hon med sina ömma blickar
 Ett högst vältaligt ögonspråk med Edmund.
 Du har förtroende deraf, det vet jag.

Hofm. Jag, nådig fru?

Reg. Jag skämtar ej; jag vet, att du det har;
 Gif derför akt på hvad jag säger nu;
 Min man är död, jag är med Edmund ense;
 Han passar äfven bättre för min hand
 Än för din frus: -- till resten kan du gissa.
 Gif honom detta, om du råkar honom;
 Och om din fru af dig får veta något, --
 Bed henne taga sitt förnuft till fånga.
 Se så, farväl!
 Om du hör af den blinda nidingen,
 Stor lön får den, som rödjer honom undan.

Hofm. Fick jag blott råka honom, skulle jag
 Nog visa hvem jag håller med.

Reg.                    Farväl!

(De gå).


SJETTE SCENEN.

Nejden kring Dover.

(Gloster uppträder ledd af Edgar i bondkläder).

Glost. Nå, äro vi ej snart på bergets topp?

Edg. Ni klättrar uppåt nu? Hå, hur vi streta!

Glost. Jemn tycks mig marken vara.

Edg.                               Grufligt brant!
 Tyst! Hör ni hafvet?

Glost.         Nej, det gör jag icke.

Edg. Då ha väl edra andra sinnen lidit
 Af edra ögons plåga.

Glost.                    Kan väl vara.
 Din röst tycks mig förändrad, och du talar
 Mer klokt och redigt än du gjort förut.

Edg. Ni misstar er; till klädedrägten endast
 Är jag förändrad.

Glost.      Men du talar bättre.

Edg. Se så, här är det. Stanna här! -- Hur rysligt
 Och svindlande att skåda ned så djupt!
 Blåkråkorna och kajorna, som flaxa
 Kring klippans gördelstad, se ut som bromsar;
 Halfvägs dit nedåt klänger der en karl,
 Som plockar fenkol. Rysliga handtering!
 Mig tycks, han syns ej större än sitt hufvud.
 De fiskare, som vandra långsåt stranden,
 Se ut som möss. Skeppet, som ankrat der,
 Krympt hop till julle, jullen till en boj,
 Som knappt kan ögnas. Hafvets bränningar,
 Som brusa öfver småsten tusentals,
 Hit upp ej höras. -- Mer vill jag ej se;
 Jag kan bli hufvud-yr, få svindel, falla
 Ned hufvudstupa.

Glost.     Ställ mig der du står.

Edg. Gif mig er hand; nu är ni knappt en fot
 Från brantens rand. För allt inunder månen
 Ett språng jag här ej toge.

Glost.                Släpp min hand.
 Här är en börs! Den gömmer en juvel,
 Som väl är värd att fattig man den tar;
 Elfvor och Gudar signe den åt dig!
 Gå längre bort ifrån mig; bjud farväl
 Och låt mig höra att du går din väg.

Edg. Farväl då, gode herre!

Glost.                      Hjertans gerna!

Edg. Så får jag väl med hans förtviflan leka,
 För att den bota.

Glost.      O J store gudar,
 Nu säger jag farväl åt denna verlden
Och skakar i er åsyn tåligt af
 Mitt svåra lidande! Om jag var mäktig
 Att längre bära det förutan knot
 Mot er allsmäktiga och höga vilja,
 Så skulle min nedbrunna lefnadsveke
 Få slockna af sig sjelf. Välsignen Edgar,
 Såframt han lefver! -- Nu, min vän, farväl!

Edg. Nu har jag gått; farväl!
 (Gloster tar ett språng och faller raklång på marken).
 Hvem vet likväl om icke fantasien
 Kan plundra lifvets skatt, när lifvet sjelf
 Ej motvärn gör?
 Om nu han vore der han tänkte vara,
 Så vore det förbi med all hans tanke. --
 Död eller lefvande? -- Hollah, min herre! --
 Hör, herre! -- Tala! -- Ja, på detta vis
 Kan han ha dött! -- Men nej, han qvicknar vid. --
 Hvem är ni, herre?

Glost.       Bort! Låt mig få dö.

Edg. Så många famnar hufvudstupa ned --
 Om du ej varit dvergsnät, fjäder, luft,
 Du krossats som ett ägg! Du andas dock,
 Har tyngd och blöder ej, är frisk och talar.
 Ej tio masters längd uppmäta kan
 Den höjd, som du har lodrätt fallit ned.
 Ett under att du lefver! Tala mer.

Glost. Men föll jag eller icke?

Edg.                            Du föll ned
 Från detta kritbergs fruktansvärda topp.
 Se uppåt! Lärkan med sin gälla drill
 Kan hvarken höras eller ses så fjerran.
 Se upp, se upp!

Glost.    Ack, jag har inga ögon!
 Är uslingen beröfvad den välgerning,
 Att ända sjelf sitt lif? Skönt var det dock,
 När nöden kunde gäcka sin tyrann
 Och undandraga sig hans stolta nycker.

Edg. Gif mig er arm. Upp! Så! Hur mår ni nu?
 Har ni i benen känsel? Kan ni stå?

Glost. Tyvärr!

Edg.           Det der är mer än underbart!
 På klippans rand, hvad var det för en skepnad,
 Som skildes vid er der?

Glost.            En fattig usling.

Edg. För mig här nedre liknade hans ögon
 Två månar; tusen näsor hade han,
 Inböjda horn, och kroppen gick i vågor
 Som hafvet när det stormar. Sälla fader,
 Tro derför att de renaste bland gudar,
 Som göra sig en ära af att öfva
 Hvad oss omöjligt tycks, ha räddat dig.

Glost. Så är det. Hädanefter vill jag bära
 Min motgång tåligt, tills den ropar sjelf:
 "Nog, nog! och "dö!" Den skepnad, som du såg,
 Höll jag för menska; ofta nämnde han
 Den ondes namn. -- Han förde mig dit upp.

Edg. Var lugn och modig. -- Men hvem kommer der?
 (Lear uppträder fantastiskt prydd med blommor och kransar).
 Ett sundt förnuft kan aldrig styra ut
 Sin herre så.

Lear. Nej, de kunna icke komma åt mig för myntningEnligt läsarten for
coining. Tieck försvarar folio-upplagans crying.; jag är kungen sjelf.

Edg. O hvilken hjertfrätande syn!

Lear. Naturen går öfver konsten i det afseendet. --
Der har ni edra värfningspenningar. Den der karlen
handterar sin båge som en fogelskrämma.D. v. s. lika oskickligt som en af
träd och trasor tillskapad bågskytt, hvilken man
uppsatt i en trädgård för att skrämma foglar med. --
Lear yrar om att han håller på att värfva en krigshär,
för att återtaga sitt rike och vänder sig till Edgar,
för att ge honom värfningspenningar. Han tar hans
knölpåk för en båge. Med fogeln som "flyger bra" menas
pilen, och fantasien om råttan, som skall fångas med
en ostbit, kommer sig närmast deraf att Lear ser ned
mot marken, emot hvilken bågen skulle spännas. Då han
får se Gloster, utropar han: "Ha, Goneril! -- Med ett
hvitt skägg!" -- Att vidare kommentera detta ställe,
skulle leda till allt för stor vidlöftighet. En stor
skådespelare vore här den bästa kommentarien. Spänn upp
bågen en god aln. -- Se, se, en råtta! Tyst, tyst! Det
går an med den här stekta ostbiten. -- Der ligger min
pansarhandske; jag vill slåss om den saken med en
jette. -- Fram med hillebarderna! -- Du flyger bra, min
fogel. -- I pricken, i pricken! Huj! -- Hvad är lösen?

Edg. Söt mejram.

Lear. Gå vidare!


Glost. Jag känner den rösten.

Lear. Ha, Goneril! -- Med ett hvitt skägg! -- De kröpo
för mig som hundar och berättade mig att jag hade
hvita hår i mitt skägg innan de svarta kommo dit. --
Att säga ja och nej till allt hvad jag sade! -- Ja och
nej på samma gång -- det var ingen god teologi. När
regnet en gång vätte mig, när blåsten kom mig att
hacka tänderna, när åskan icke ville tiga på min
befallning; då såg jag hvad de gingo för, då blef jag
klok på dem. Nej, nej, de äro icke att lita på! De
sade mig, att jag förmådde hvad som helst. Det är
lögn: jag förmår icke motstå en frossbrytning.

Glost. Jag känner ljudet uti denna stämma;
 Är det ej kungen?

Lear.       Jo, hvar tum en kung:
 Min blick är spänd; se, mina slafvar darra.
 Den menskan ger jag nåd: hvad var ditt brott?
 "Skörlefnad!" --
 Du skall ej dö. Dö för skörlefnad? Nej!
 Gråsparfven och den lilla gyldne flugan
 Midt för mitt öga bola.
 Väx till, du hordomssynd! Oäkta sonen
 Har älskat Gloster mer, än mig två döttrar
 Emellan kyska lakan aflade.
 Otukt, gå på, gå på båd' härs och tvärs,
 Ty jag har ondt om krigsfolk nu för tiden!
 Nej se den pena damen!
 Spår hennes blick ej kyskhetssnö i barmen?
 Hon ser så helig ut, slår ögat ned
 Om nöjets blotta namn hon hör.
 Dock går ej katt, ej brunstigt sto till verket
 Med glupskare begär.
 Från midjan nedåt äro de centaurer,
 Fast qvinnor ofvantill.
 Till gördeln blott få gudarna regera,
 Allt nedinunder tillhör djefvulen.
 Der är det helvete, der är det mörker,
Der är det svafvelsjö, brand, skållning, stank,
 Förruttnelse! --
 Fy, fy! Pah, pah! -- Hör hit, aptekare!
 Gif mig en smula mysk att friska upp
 Min fantasi med: se, der har du pengar.

Glost. O låt mig kyssa denna hand!

Lear. Låt mig först torka af den; den luktar lik.

Glost. O du naturens sönderslagna konstverk!
 Som du skall ock den vida verldens krets
 Till intet bli. -- Säg, känner du igen mig?

Lear. Jag erinrar mig mycket väl dina ögon. Sneglar du
på mig? Nej, använd alla dina konster, blinda Cupido;
jag älskar ändå icke. -- Läs den här utmaningen;
gif bara akt på strecken i dessa bokstäfver.

Glost. Om också alla orden vore solar,
 Jag kunde likväl ej ett enda se.

Edg. Hvad ryktet sade, ville jag ej tro;
 Jag ser det är så, och mitt hjerta brister.

Lear. Läs!

Glost. Hvad? Med dessa ögonhålor?

Lear. Aha, är det så fatt? Inga ögon i hufvudet,
inga pengar i pungen? Din syn går tungt, din pung är
lätt. Och ändå ser du hur det går till här i verlden.

Glost. Jag ser det kännande.

Lear. Hvad? Är du tokig? Utan ögon kan man mycket väl
se hur det går till här i verlden. Se med dina öron:
se hur den der domaren topprider den der enfaldiga
tjufven. Gif nu akt: byt om platser, och -- hokus
pokus! -- hvem är nu domaren, hvem är nu tjufven? Du
har sett en bondes hund skälla på en tiggare?

Glost. Ja, herre.

Lear. Och det arma kräket sprang för hundrackan?
Der kan du se maktens stora bild: en hund har respekt med sig, när han är stadd i
embetsärenden.
 Gemena bödel! Blodiga handen bort!
 Du gisslar skökan? Piska förr dig sjelf;
 Du brinner af begär att bruka henne
Till synden, som du risar henne för.
 Procentarn hänger upp bedragaren;
 Igenom lumpor kika småfel ut,
 Mård, sobel dölja allt. Smid guld kring synden,
 Så går rättvisans starka lans i spillror;
 Med lumpor väpna den, så stinger dvergen
 Igenom den med strån. Nej, ingen syndar,
 Nej ingen, säger jag; jag fritar alla.
 Mins, att jag sagt det, vän, jag, som kan fängsla
 Lagläsarns tunga. Sätt glasögon på
 Och låtsa att du ser -- kannstöparn lik --
 Hvad du platt icke ser. -- Nu, nu, nu, nu,
 Drag mina stöflor af! -- Hårdt, hårdt, -- se så!

Edg. O hvilken blandning af förstånd och vanvett!
 Förnuft i galenskap!

Lear.          Om du mitt öde
 Begråta vill, så nyttja mina
 Ögon. Jag känner dig rätt väl; du heter Gloster.
 Gif dig tillfreds, vi föddes gråtande.
 Du vet, att vi med första andetaget
 Skreko och qvidde. -- Hör; jag vill predika!

Glost. O, hvilken dag af jemmer!

Lear.                            Då vi föddes,
 Begreto vi vår lott att hafva kommit
 Till denna stora skådeplats för narrar. --
 Hvad tycks om denna hatt?Då Lear skall till att "predika" (se 5:te raden ofvanför) tager han af sig hatten och tummar och vrider den så som predikanterna brukade på Shakspeare's tid. Då faller honom plötsligen den tanken in, att han kunde nyttja den gamla krigslisten att sko hästar med filt, för att mera oförvarandes komma öfver sina mågar och dräpa dem. "Dräp, dräp, dräp," kill, kill, kill var i gamla tider Engelsmännens härskri, när anfall gjordes. Det vore ju
 Ett dråpligt krigsputs, att en tropp med hästar
 Besko med filt! Det har jag lust att fresta.
 Och när jag stulit mig på mina magar,
 Så hugg ihjel, ihjel, ihjel, ihjel!

(En riddare med betjenter uppträder).

Riddaren. Här är han ju. Lägg hand på honom. --
 Herre,
 Er bästa dotter --

Lear. Hvad? Ingen hjelp? Är jag en fånge? Nå,
 Jag är ju lyckans narr. -- Bemöt mig väl;

Ni skall få lösen. Skaffa mig en fältskär,
 Jag har ett hugg i hjernan fått.

Riddaren. Er skall ej något felas.

Lear.                              Ingen hjelp?
 Står jag här ensam? O, det kan förvandla
 En karl till salta tårar och hans ögon
 Till trädgårdssprutor, för att dämpa dammet
 I sommarhettan ned!

Riddaren.     Min goda herre, --

Lear. Jag vill dö tappert som en brudgum. Hvad?
 Glad vill jag vara. Ha! Jag är en kung.
 Ni vet väl det, god' herrar?

Riddaren. Ja, ni vår kung och herre är; vi lyda.

Lear. Då är det lif i spelet! Men den, som skall
taga fatt på mig, han skall springa dugtigt. Sa,
sa, sa, sa!

(Han springer ut; sviten efter honom).

Riddaren. Rysligt att se den sämsta usling så;
 Osägligt rysligt, när det är en kung! --
 Du har en dotter, som förlossar verlden
 Från den förbannelse, som tvenne andra
 Ådragit den.

Edg. Hell er, min bästa herre!

Riddaren. Var bara kort, min vän; hvad vill du mig?

Edg. Har ni hört af om det blir drabbning snart?

Riddaren. Det är ju allmänt kändt, enhvar har hört det,
 Som öron har.

Edg.    Men med förlof, min herre,
 Hur nära står den andra här'n?

Riddaren.                Helt nära
 Och rycker fram med fart. Dess hufvudstyrka
 Kan nalkas när som helst.

Edg.                Tack; det var allt.

Riddaren. Fastän vår drottning här sig uppehåller
 Af vissa skäl, har dock vår här ryckt ut.

Edg. Haf tack, min herre!

(Riddaren går).

Glost. J gode gudar, tagen från mig lifvet!
Må ej min onda håg ännu en gång,
 Förrän er täcks, förleda mig att dö!

Edg. Ni beder väl, min far.

Glost.                      Min vän, hvem är ni?

Edg. En stackars usling, tämd af ödets hugg
 Och inlärd uti djupa sorgers skola
 Till ömt medlidande. Gif mig er hand,
 Jag skall er husrum skaffa.

Glost.                Hjertlig tack!
 Må himlens ynnest och välsignelse
 Er löna tusenfaldt!

(Hofmästaren uppträder).

Hofm. Här står ett pris att vinna! Hvilken lycka! --
 Ditt ögon lösa hufvud är just skapadt
 Att ge min lycka fart. Du gamla niding,
 Tänk på din hädanfärd! Det svärd är blottadt,
 Som skall dig dräpa.

Glost.         Bruka nu med kraft
 Din hjelpar-hand! (Edgar sätter sig till motvärn).

Hofm.                                               Hvad? Djerfs du, fräcka bonde,
 Försvara sådan riksförrädare?
 Bort, bort, på det att ej  hans ödes pest
 Må smitta äfven dig! Släpp nu hans arm!

Edg. Vill inte släppa'n, harre;I
originalet talar Edgar på Somersetshire-dialekten. här ska' bli anna' åf.

Hofm. Släpp, usling, eller dö!

Edg. Kjare harre, knoppa er bort, ni, å låt fatti't
folk få vara med fre'! Hade en stor käft kunna'
skrämma lifve' ur mig, så hade det fälle vuri en
fjorton dars tid stackotare. Nässja inte gubben
förnär! Håll er i styr, der rå'r jag er tell; annars
ska' ja' probera hocken som håller styfvare, er
skalle ell' min knölpåk. Ja' krusar inte', ja'.

Hofm. Bondlurk!

Edg. Ja' ska' peta era tänder, ja', harre. Kom
bara! Strunt i era pipningar!

(De fäkta. Edgar slår honom, till marken).

Hofm. Träl, du har dräpt mig: -- tag min börs, du niding!

Vill du ha trefnad, så begraf min kropp
 Och gif det bref, du finner i min ficka,
 Åt Edmund, grefve Gloster. Uppsök honom
 Uti Britanniens här. -- O, död i förtid! (Dör).

Edg. Jag känner dig: en beredvillig skurk,
 Så slafvisk! tjenande din matmors laster
 Som ondskan önska kan.

Glost.           Hvad? Är han död?

Edg. Sätt ni er ned, o fader; hvila er! --
 Låt se hans fickor. Brefvet, som han talt om,
 Kan tjena mig. -- Ja, han är död. -- Blott skada
 Att ingen ann' hans bödel blef! -- Låt se!
 Brist, kära lack! Tag icke illa upp,
 Du sedolära! För att rätt beskåda
 Vår oväns sinnelag, hans bröst vi öppna:
 Hans bref att öppna, är ej lika farligt.
 (Han  läser  brefvet).
 "Påminn er våra ömsesidiga löften. Ni har många
tillfällen att rödja honom ur vägen; blott viljan
ej brister er, skola tid och rum erbjudas er i
öfverflöd. Kommer han tillbaka såsom segrare, så är
allt i sitt gamla skick: då är jag fånge, och hans
säng mitt häkte. Befria mig från dess äckliga värma,
och intag hans plats för er möda.

Er -- gemål önskade jag att säga -- tillgifna tjenarinna

Goneril."

O huru gränslös är ej qvinnolustan!
 En plan mot hennes goda makes lif,
 Och det för att i stället få --  min bror! --
 Här vill jag gräfva ned dig uti sanden,
 Osaliga postbud åt en mordisk vällust!
 När tiden mognat, skall jag hålla fram
 För hertigen, hvars lif man eftertraktat,
 Det fräcka brefvet. Han skall spörja nöjd
 Att du i ärendet blef undanröjd. (Edgar släpar ut liket).

Glost. Lear är förryckt. Hur styft är ej mitt sinne,
 Då jag kan upprätt stå och känna lifligt
Mitt djupa qval! O, att jag galen vore!
 Då blefve från min sorg min tanke skild;
 I fantasiens yrsel skulle qvalen
 Ej veta till sig sjelfva.

(Edgar kommer tillbaka).

Edg.                 Gif mig handen.
 Jag tycker mig i fjerran trumslag höra;
 Kom, fader! Jag skall skaffa er en vän.

(De gå).


SJUNDE SCENEN.

Ett tält i det franska lägret.

(Cordelia, Kent, en läkare och en riddare uppträda).

Cord. Ack, ädle Kent, hur skall jag någonsin
 Din godhet kunna löna? Dertill är
 Mitt lif för kort och hvarje mått för knappt.

Kent. Att ej misskännas, är en riklig lön.
 Ren sanning är allt hvad jag er berättat;
 Ej mer, ej mindre.

Cord.        Anlägg bättre kläder;
 Din drägt påminner blott om bittra stunder,
 Jag ber, lägg af den!

Kent.           Nej, min goda fru;
 Min plan förderfvas, om jag nu blir känd.
 Min lön det vare, att ni mig ej känner
 Förr'n jag och tiden tror det rådligt vara.

Cord. Nå väl, det vare så, min goda herre. --
 (Till läkaren). Hur mår nu konungen?

Läk.                                  Han sofver än.

Cord. Allgode gudar, gören honom sund
 Från dessa remnor i hans kränkta själ!
 Till samklang stämmen de förstämda strängar
 I denna far, af sina barn förbytt!

Läk. Tillåter nu ers majestät att vi
 Få väcka kungen? Han har sofvit länge.
Cord. Låt råda er utaf er konst och gör
 Hvad sjelf ni finner klokast. Är han påklädd?

(Betjenter bära in Lear, sofvande i en stol).

Riddaren. Ja, nådig fru; då han som djupast sof,
 Ikläddes han af oss helt nya kläder.

Läk. Min fru, var hos oss, när vi väcka honom;
 Jag tviflar icke på hans lugn.

Cord.                    Nå väl!

Läk. Jag ber, kom närmre. -- Låt musiken ljuda.

Cord. Min dyra far! -- Tillfriskning, fäst din läkdom
 Vid mina läppar och låt denna kyss
 Lindra de qval, som mina båda systrar
 Ha vållat dig, du vördnadsvärde gamle!

Kent. Du hulda, kärleksrika drottning!

Cord. Ja, om du ock ej varit deras far --
 De borde dock ha känt medlidande
 Med dina silfverhår. Var det en hjessa
 Att drifva ut mot vreda stormarna?
 Att hålla stånd mot thordöns skarpa viggar,
 När blixtrar fräste kors och tvärs i rymden?
 Att stå på fältvakt -- grymt tillspillogifvenI originalet står poor perdu. På franska kallas de krigare, som ställas på en post, från hvilken de ej kunna komma med lifvet, för enfans perdus. -- Med den "tunna hjelmen" menas Lears tunna hvita hår. --
 Med denna tunna hjelm? Min oväns hund, --
 Om ock han bitit mig, -- dock skulle legat
 Den natten vid min spis. Och, arma far,
 Tvangs du att söka skjul bland djur och stigmän
 På kort och unken halm? Ack, ack, jag undrar
 Att ej ditt lif och sans med ens förgingo!
 Han vaknar, tala honom till.

Läk.                   Ers nåd,
 Det vore bäst, om sjelf ni gjorde det.

Cord. Hur står det till, min konungsliga herre?
 Hur mår ers majestät?

Lear. Det är ej rätt, att ta mig upp ur grafven. --
 Du är en salig själ, men jag är häftad
 Uppå ett eldshjul, som min gråt nu skållar
 Likt nedsmält bly.


Cord.                  Ack, känner ni mig, herre?

Lear. Jag vet, att du en ande är; när dog du?

Cord. Ack, långt från sans ännu!

Läk.                             Han har ej vaknat
 Fullkomligt än. Låt honom hvila litet.

Lear. Hvar var jag väl? -- Hvar är jag? -- Ljusa dagen? --
 Djupt är jag kränkt -- jag skulle dö af ömkan,
 Om jag såg andra så. -- Hur är det med mig? --
 Jag svär ej på att detta är min hand --
 Låt se! Jo, nålen sticks. Ack, om jag visste
 Hur det med mig är fatt!

Cord.              O, se på mig
 Och sträck utöfver mig er fadershand
 Välsignande! -- Nej, nej, kom ej med knäfall!

Lear. Jag ber, drif icke gäck med mig! Jag är
 En mycket gammal, svag och barnslig man,
 Åtti år gammal visst och derutöfver
 Precist på timman!I de vanliga upplagorna af Shakspeare äro orden "not an hour more nor less" uteslutna. Öfversättaren har upptagit dem såsom varande af mycken natursanning och synnerligen passande för situationen. De finnas i folio-upplagan.
 Och, rent ut sagdt, jag fruktar, att jag ej
 Är riktigt klok. Mig tycks jag borde känna
 Så er som denna man; dock tviflar jag,
 Ty detta ställe känner jag ej till
 Och kan ej alls erinra mig de kläder,
 Som nu jag bär, ej heller hvar jag sof
 Förleden natt. Ack, skratta ej åt mig!
 Så sant jag lefver,
 Tror jag att denna ädla damen är
 Mitt barn Cordelia!

Cord.         Ja, ja, det är jag!

Lear. Ä' dina tårar våta? Åh ja, åh ja!
 Gråt ej, jag ber! Har du förgift åt mig,
 Så vill jag dricka det, ty dina systrar
 Ha, efter hvad jag minnas vill, mig kränkt.
 Du hade något skäl, de hade intet.

Cord. O, intet, intet skäl!

Lear. Är jag i Frankrike?


Kent. Mylord, ni är uti ert eget rike.

Lear. Bedrag mig icke!

Läk.                   Fatta tröst, min drottning!
 Hans värsta raseri är dämpadt nu,
 Men farligt vore det att väcka minnet
 Af tiden, som han mist. För honom in;
 Stör honom ej, låt honom sansa sig.

Cord. Täcks nu ers höghet följa med mig in?

Lear. O, haf fördrag med mig! Förlåt och glöm!
 Jag gammal är och nästan barn på nytt.

(Lear, Cordelia, läkaren och betjenterna gå).

Riddaren. Bekräftar sig,
 Att hertig Cornwall tog ett sådant slut?

Kent. Ja, herre.

Riddaren.        Hvilken anför då hans här?

Kent. Glosters oäkta son, som jag har hört.

Riddaren. Det sägs, att Edgar, hans förvista son,
 Nu uppehåller sig med Kent i Tyskland.

Kent. Än si, än så, går ryktet. Nu är tid
 Att se sig om, ty kungarikets troppar
 Framrycka hurtigt.

Riddaren.    En blodig fäktning ser det ut att bli.
 Farväl, min herre. (Går).

Kent. Väl eller illa går det mig i dag,
 Alltefter hvem som vinner detta slag. (Går).


FEMTE AKTEN. FÖRSTA SCENEN.

Brittiska lägret nära Dover.

(Edmund, Regan, höfdingar och soldater uppträda med flygande fanor och klingande spel).

Edm. (Till en höfding). Spörj hertigen om han vill nu som sist,
 Eller om han efteråt, af någon orsak,
 Har ändrat plan. Han är föränderlig
Och vankelmodig. Sök att bringa oss
 Hans fasta och orubbliga beslut.

(Höfdingen går).

Reg. Vår systers bud har säkert förolyckats.

Edm. Jag fruktar det, min fru.

Reg.                           Nå, kära grefve,
 Ni vet hvad lycka jag er ärnat -- säg mig --
 Men ärligt och uppriktigt -- älskar ni
 Min syster Goneril?

Edm.          I tukt och ära.

Reg. Men smög ni aldrig på min broders vägar
 Till en förbuden ort?

Edm.            Ni misstar er.

Reg. Jag fruktar, att ni har med henne varit
 Djupt införlifvad -- helt och hållet hennes.

Edm. Nej, på min ära!

Reg. Jag kan ej lida henne. Dyra herre,
 Lef ej för fritt med henne!

Edm.                  Frukta ej, --
 Hon och Albanien, hennes man --

(Albanien, Goneril och soldater uppträda).

Gon. (Afsides). Jag ville heldre detta slag förlora,
 Än att hon skulle skilja mig och honom.

Alb. Vår kära syster, var välkommen hit! --
 Jag hör, att kungen kommit till sin dotter
 Med andra, som vår stränga styrelse
 Missnöjda gjort. Får jag ej vara ärlig,
 Är jag ej tapper alls. Nu är jag med er
 För det att Frankrike anfaller oss,
 Men icke derför att det bistår kungen
 Och andra fler, som, det befarar jag,
 Nog hafva starka skäl till upprors fejd.

Edm. Högst dygdigt taladt!

Reg.                       Hvad är det för prat?

Gon. Låt oss med enighet vår ovän möta;
 Till dessa husliga inbördes tvister
 Är nu ej tid.

Alb.            Nå, låt oss hålla då
 Rådplägningar med våra gamla krigsmän.

Edm. Jag skall på stunden komma till ert tält.

Reg. Ni går väl med oss, syster?

Gon. Nej.

Reg. Det är dock skickligast; kom med, jag ber.

Gon. (Afsides). Ha, jag begriper! -- Godt, jag följer med.

(I det de gå, kommer Edgar förklädd).

Edg. Om någonsin ers höghet talat har
 Med en så fattig karl, så hör ett ord.

Alb. Jag kommer genast efter er. -- Nå, tala.

(Edmund, Regan, Goneril och sviten gå).

Edg. Bryt detta bref, förrän ni går i striden.
 Om ni får seger, låt trumpeten kalla
 Den, som det hitfört. Usel ser jag ut,
 Dock kan jag ställa fram en riddare,
 Som skall bevisa hvad der skrifvet står.
 Om ni förlorar slaget, är er roll
 Utspelad här i verlden; alla ränker
 Upphöra då. Må lyckan stå er bi!

Alb. Dröj tills jag brefvet läst.

Edg.                              Det får jag ej.
 Låt blott vid läglig tid en härold ropa,
 Så kommer jag igen. (Går).

Alb. Farväl med dig; jag skall ditt papper läsa.

(Edmund kommer tillbaka).

Edm. Fienden syns; ställ upp er här till slag.
 Här är hans antal räknadt ut så noga
 Som möjligtvis man kunnat. Men att skynda
 Blir nödigt för er.

Alb.          Gladt vi helsa tiden. (Går).

Edm. Jag svurit båda dessa systrar kärlek;
 De sky hvarann som vi den huggorm sky,
 Hvars gadd oss stack. Hvem af dem skall jag ta?
 Endera? Båda? Eller ingendera?
Om båda lefva, får jag ingendera;
 Att taga enkan, är att reta upp,
 Ja göra hennes syster Gon'ril galen;
 Och knappast vinner jag mitt ändamål,
 Om mannen lefver. Godt, jag skall i striden
 Hans makt utöfva, och när det är gjordt
 Må hon, som gerna vill bli honom qvitt,
 På något sätt i hast förgöra honom.
 Hvad nåden angår, som han ämnar skänka
 Lear och Cordelia, -- vinna vi bataljen
 Och få dem i vårt våld, så blir med nåden
 Allsingenting utaf. Uti mitt läge
 Man värje sig och medlen icke väge. (Går).


ANDRA SCENEN.

Ett fält emellan två läger.

(Vapenbrak bakom scenen. Lear, Cordelia och deras
troppar draga öfver skådebanan med flygande fanor
och klingande spel. Gloster och Edgar uppträda).

Edg. Här, fader, hvila i en gästfri skugga
 Af detta träd; bed för den goda saken.
 Om någonsin till er jag återkommer,
 Så bringar jag er tröst.

Glost.             Gud signe er! 

(Edgar går).

(Vapenbrak; derpå flykt. Edgar återkommer).

Edg. Bort, gamle man! Gif mig din hand; bort, bort!
 Lear är besegrad, han och dottren fågna;
 Gif mig nu handen, kom!

Glost. Nej, ej ett fjät. Här kan man också ruttna.

Edg. Förtviflad nu igen? Man måste tåla
 Sin bortgång hädan, som sin ankomst hit.
 Att vara mogen, det är allt. Kom, kom!

Glost. Ja, deri har ni mycket rätt.

(De gå).


TREDJE SCENEN.

Det brittiska lägret nära Dover.

(Edmund uppträder som, segrare med flygande
fanor och klingande spel. Lear och Cordelia som
fångar. Höfdingar, soldater m. fl.).

Edm. Bort med dem, höfvitsmän! Dem väl bevaken,
 Tills deras höga vilja blifvit spord,
 Som skola döma.

Cord.     Jag är ej den första,
 Som, med den bästa afsigt, rönt det värsta.
 Din ofärd, goda fader, mest mig kränker;
 Sjelf kunde jag väl trotsa lyckans ränker. --
 Se vi ej dessa döttrar? Dessa systrar?

Lear. Nej, nej, nej, nej! Kom, låt oss gå i häkte.
 Som tvenne foglar i en bur vi två
 Då skola sjunga. Om af mig du äskar
 Välsignelse, knäböjer jag och beder
 Om din förlåtelse. Så lefva vi,
 Bedja och sjunga och berätta sagor
 Och le åt gyldne fjärlar, höra på
 Hur fattigt folk berättar nytt från hofvet
 Och prata sjelfva med: om hvem som faller,
 Och hvem som stiger, vinner eller tappar
 Och se så visa ut som om vi vore
 Guds sändebud. Så öfverlefva vi
 I fängselhålan många hofpartier,
 Som efter månen hafva ebb och flod.

Edm. För bort dem!

Lear. På slika offer, min Cordelia,
 Strö sjelfva gudarna sin rökelse.
 Har jag dig i min famn? Den, som oss skiljer,
 Skall röka oss med himlabränder ut
 Som räfven ur dess kula. Gråt ej mer;
 Förrän af oss de pressa ut en tår,
Skall kräftan fräta deras kött af benen --
 Förr skola de dö hungersdöden. Kom!

(Lear och Cordelia föras bort af vakten).

Edm. Kom hit och hör mig, höfvitsmän!
 Tag detta papper; följ dem nu till häktet.
 En grad har jag dig upphöjt: om du gör
 Hvad här står skrifvet, banar du dig vägen
 Till lyckans höjd. Märk det: som tiden är,
 Är menniskan; att vara blöt till sinnes,
 Höfs icke svärdet. Ej ditt höga uppdrag
 Tål några spörsmål alls; säg ja dertill,
 Om ej, sök lyckan på ett annat ställe.

Höfd. Jag vill uträtta det.

Edm.                        Grip verket an
 Och skrif till mig, då det är väl förbi.
 Men genast, hör du det! Och laga så
 Att allt går till likmätigt föreskriften.

Höfd. Jag kan ej gå för vagn, ej äta hafra;
 Står det i menskomakt, så skall det ske. (Går).

(Fanfarer. Albanien, Goneril, Regan och soldater uppträda).

Alb. I dag har ni gjort storverk, riddare,
 Och lyckan var er huld. Dem har ni fångna,
 Som stodo mot oss uti dagens strid.
 Nu återkräfva vi dem utaf er,
 För att behandla dem som deras värde
 Tillika med vår egen trygghet kräfver.

Edm. Ers nåd, jag ansåg rådligast att sända
 Den gamla, svaga kungen till en ort,
 Der väl han kunde vaktas och förvaras.
 Hans ålderdom och ännu mer hans rang
 Ha trollkraft nog att vinna folkets hjertan
 Och vända lansar, dem vi sjelfva värfvat,
 Mot våra bröst. Jag har af samma skäl
 Med honom dottren sändt. De äro redo,
 I morgon eller framgent, att sig visa
Hvarhelst ni håller domstol. Än vi drypa
 Af svett och blod; vän har förlorat vän,
 Och sjelfva segren plär i första hettan
 Af dem förbannas, som dess sveda känna: --
 Cordelias och hennes fars förhör
 Begär en bättre tid.

Alb.                      Tillåt mig, herre,
 Att säga något: för min undersåte,
 Ej broder, höll jag er i detta krig.

Reg. Det är ett namn, som af min gunst beror.
 Mig tycks att först ni borde frågat mig,
 Förrän ni sådant sagt. Han fört vår krigshär
 Och kommenderat i vår stad och ställe;
 En sådan höghet måtte väl få lof
 Att kalla er för broder?

Gon.               Ej så het!
 Hans eget värde höjer honom mer,
 Än all er makt förmår.

Reg.             Med mina anspråk
 Af mig utrustad, är han lik den bästa.

Gon. Mer kunde ni ej säga, om han också
 Er make blef.

Reg.    Spe kan bli profetia.

Gon. Hollah, hollah!
 Det öga skelade, som sad' er detta.

Reg. Lady, jag mår ej väl. Jag skulle annars
 Fritt lopp åt gallan gifva. -- General,
 Tag mina krigsmän, fångar, länderier,
 Råd öfver mig och dem: allt tillhör dig.
 Må verlden veta, att jag här dig korar
 Till min gemål och herre.

Gon.                Och du tror,
 Att du skall honom få?

Alb. (Till Goneril). På ditt "låt bli"
 Beror ej saken här vid lag det minsta.

Edm. På ert ej heller, herre!

Alb.                                   Jo, bastard!

Reg. Låt trumman gå: min rätt är din, stå på dig!

Alb. Nej håll! Hör skäl: Edmund, jag häktar dig
 För högmålsbrott; (Pekande på Goneril). och denna gyldne huggorm
 På samma gång. Ert anspråk, sköna syster,
 Gendrifver jag till förmån för min fru.
 Hon är med denna herrn bredvid-förlofvad;
 Jag, hennes man, förbjuder lysningen.
 Om ni vill gifta er, blif kär i mig,
 Min fru bortlofvad är.

Gon.             Ett mellanspel!

Alb. Du är beväpnad, Gloster: -- låt trumpeta! --
 Om ingen framstår att på dig bevisa
 Att uppenbart du är en usel niding, --
 Se der min pant. (Kastar sin handske). Jag vill ej smaka bröd,
 Förrän jag har uppå din kropp bevisat
 Att du är värd det namn, jag gifvit dig.

Reg. Sjuk! Jag är sjuk!

Gon. (Afsides). Om du ej vore det,
 Så satte jag ej mera tro till gift.

Edm. Här är min motpant. (Kastar sin handske). Hvem som helst, som vågar
 Mig niding kalla, ljuger som en skurk.
 Trumpeten ljude! Hvem som djerfs stå fram --
 Mot er, mot honom och mot hvem som helst
 Vill jag min tro och heder skarpt förfäkta.

Alb. Hör hit, en härold!

Edm.                     Härold, fram på stund!

(En härold kommer).

Alb. (Till Edmund). Lit' på din egen arm, ty dina krigsmän,
 I mitt namn värfvade, i mitt namn ock
 Sitt afsked fått.

Reg.         Mitt onda blir allt värre.

Alb. Hon mår ej väl; för henne till mitt tält.
 (Regan föres ut).
 Kom närmre, härold! Låt trumpeten ljuda
 Och uppläs detta.

En höfd.    Blås, trumpetare. (En trumpetstöt).

Härolden. (Läser). Om någon af stånd och värdighet
i denna krigshär vill påstå emot Edmund, förment
grefve af Gloster, att han är en erke-förrädare,
så må han träda fram vid tredje trumpetstöten. Han
är redo att försvara sig.

Edm. Blås. (Trumpetstöt).

Härolden. Andra gången! (Trumpetstöt).

Härolden. Tredje gången! (Trumpetstöt).

(En annan trumpet svarar utanföre. Edgar uppträder
beväpnad; en trumpetare går framför honom).

Alb. Spörj hvad han vill och hvarför han står fram
 Vid detta ljud af vår trumpet.

Härolden.                Hvem är ni?
 Ert namn? Er värdighet? Hvi kommer ni
 På denna stämning?

Edg.         Vet, mitt namn är borta,
 Uppfrätt, förgiftadt af en nidings tand;
 Dock är jag lika ädel som den motpart,
 Med hvilken jag nu går i envigskamp.

Alb. Hvem är då samma motpart?

Edg.                           Hvem är den,
 Som framstår här för Edmund, grefve Gloster?

Edm. Han sjelf; hvad vill du honom?

Edg.                                Drag ditt svärd,
 Att, om mitt tal ett ädelt hjerta sårar,
 Din arm dig rätt må skaffa. Här är mitt;
 Se här, det är sakförarn för min heder,
 Min ed och riddarära: jag förklarar --
Trots din upphöjda rang, din kraft, din ungdom,
 Ditt segrar-svärd, din splitternya lycka,
 Ditt mod, din tapperhet - du är en niding,
 Falsk mot din Gud, din broder och din fader,
 En upprorsstiftare mot denna prins
 Och från det högsta hårstrå på din hjessa
 Ned till det stoft, som kysser dina sålor,
 En giftig bof; och nekar du dertill,
 Så är mitt svärd, min arm, mitt bästa mod
 Straxt färdigt att bevisa på ditt hjerta,
 Till hvilket nu jag talar, att du ljuger.

Edm. Jag borde nästan fråga hvad du heter,
 Men då ditt yttre är så skönt och krigiskt
 Och dina ord förråda någon bildning,
 Föraktar jag de små betänkligheter,
 Som annars hafva stöd i tvekamps-lagen.
 Jag nidingsnamnet mot din egen hjessa
 Tillbakaslungar; jag ditt eget hjerta
 Belastar med den afgrundssvarta lögnen;
 Än far hon mig förbi och rör mig knappt,
 Men detta svärd skall visa henne vägen
 Dit, der hon får sitt hvilorum för evigt. --
 Trumpeter, skälla!

(De fäkta; Edmund faller).

Alb.         Rädda, rädda honom!

Gon. Gloster, det här är svek. Af envigslagen
 Du var ej tvungen att dig ställa fram
 Mot okänd kämpe. Du är ej besegrad,
 Nej, sviken och förrådd.

Alb.               Håll munnen, qvinna!
 Jag täpper den med detta papper annars.
 (Till Edmund). Se här, min herre! -- (Till Goneril). Afskyvärda afskum,
 Läs här din egen skam!
Min fru, låt bli att sönderrifva brefvet;
 Jag ser, att ni käns vid det. (Ger Edmund brefvet).

Gon.                    Om så vore,
 Jag råder öfver lagen, icke du;
 Hvem vågar kalla mig till doms?

Alb.                      Du vilddjur!
 Du känner detta papper?

Gon.              Spörj mig ej
 Om hvad jag känner. (Går).

Alb. (Till en höfding). Skynda efter henne;
 Hon är ursinnig. Låt bevaka henne.

(Höfdingen går).

Edm. Hvad ni beskyllt mig för, det har jag gjort
 Och vida, vida mer. Det spörjs med tiden.
 Med den och mig är slut. Men hvem är du,
 Som mig besegrat? Om du är en ädling,
 Vill jag tillgifva dig.

Edg.              Utbytom tillgift:
 Min börd ej sämre är än din, o Edmund;
 Om bättre, -- desto mer har du mig kränkt.
 Jag heter Edgar, är din faders son.
 Rättfärdig himlen är; af våra lustar
 Den gör sig verktyg att oss gissla med.
 I samma mörka lastens rum, der han
 Dig aflade, har han sin syn förlorat.

Edm. Ja, du har rätt. Mitt ödes hjul har rullat
 Sin omkrets ut; nu har jag stannat här.

Alb. Mig tycktes redan att din gång förrådde
 En furstlig härkomst. Kom uti min famn;
 Må sorg mitt hjerta krossa, om jag nånsin
 Din ädla fader eller dig har hatat!

Edg. Det vet jag, värde prins.

Alb.                           Hvar var ni gömd?
 Hur blef er fars elände er bekant?

Edg. Jag skötte honom. Hör ett ord i korthet,
 Och när det utsagt är -- brist då, mitt hjerta!
 För att den blods-dom undgå, som mig följde
I spåren tätt, -- o huru ljuft är lifvet,
 Då heldre vi hvar timma lida dödsqval,
 Än dö med ens! -- påfann jag att mig kläda
 Uti en dåres trasor, tog en skepnad,
 Som hundar skydde för. Så klädd, jag mötte
 Min fader med hans blodbestänkta ringar,
 Som nyss förlorat sina ädla stenar;
 Jag blef hans ledsven, tiggde bröd åt honom
 Och frälste honom från förtviflan, men --
 O, hvilket fel! -- upptäckte mig ej förr
 Än nyss, då jag beväpnad stod med hopp
 Men ej med visshet om så lycklig utgång.
 Jag bad om hans välsignelse, förtäljde
 Min pilgrimsfärd från början och till slut;
 Men ack, hans hjerta, allt för svagt att kämpa
 Med två motsatta känslor, fröjd och qval,
 Brast med ett leende.

Edm.            Ditt tal har rört mig
 Och skall kanhända verka godt; men fortfar --
 Du ser mig ut att ha än mer att säga.

Alb. Om ni har mer, mer sorgligt än, så tig,
 Ty jag är nästan färdig att försmälta
 Af hvad jag hört.

Edg.        Den, som ej älskar sorgen,
 Tror visst att allt var slut. Men annat kom,
 Som ökte det, som re'n var allt för mycket,
 Till värst af allt.
 Bäst som jag högljudt gret, kom der en man,
 Som sett mig i mitt aldrasämsta tillstånd
 Och då mitt afskyvärda sällskap flytt.
 Men då han hörde hvem det var, som utstått
 Så grymma qval, slog han sin starka arm
 Ikring min hals, gaf till ett rop så gällt,
 Som om han ville spränga himmelen,
 For ned uppå min far, berättade
 Om sig och Lear den ömkligaste saga,
 Som nånsin öra hört. Hans smärta tilltog
Då han förtäljde den, och lifvets strängar
 Begynte brista. Nu för andra gången
 Trumpeten ljöd; jag gick, -- han låg der sanslös.

Alb. Hvem var den mannen då?

Edg.                         Kent, nådig herre,
 Den landsförviste Kent, som djupt förklädd
 Följde sin kung och ovän, tjente honom
 Så som man knappt utaf en slaf kan fordra.

(En riddare kommer hastigt in med en blodig dolk).

Riddaren. Hjelp, hjelp, o, hjelp!

Edg.                              Hvem?

Alb.                                    Tala, karl!

Edg.                                                Hvartill
 Den blodbestänkta dolken?

Riddaren.           Den är het,
 Den ryker än; nyss kom den utur hjertat --

Alb. På hvem? Säg ut!

Riddaren.             Er fru, ers nåd, er fru!
 Hon gaf sin syster gift; hon har bekänt det.

Edm. Jag var förlofvad med dem båda två,
 Ett ögonblick nu alla tre förmäler.

Alb. För hit dem döda eller lefvande!
 En sådan himlens straffdom väcker skräck,
 Men ej medlidande.

(Riddaren går. Kent uppträder).

Edg.         Här kommer Kent.

Alb. Ja, det är han. -- Ack, tiden oss förmenar
 De välkomst-ord, som fina seder fordra.

Kent. Jag kommer nu för att min konung säga
 God natt för evigt. -- Är han icke här?

Alb. O hvilken gruflig glömska! --
 Säg, Edmund, hvar är kungen? Hvar Cordelia? --
 Kent, ser du denna syn?

(Gonerils och Regans lik bäras in).

Kent.             Ack, hvarför så?

Edm. Edmund var älskad dock! För min skull gaf
 Den ena, systern åt den andra gift
 Och dräpte se'n sig sjelf.

Alb. Så gick det till. -- Hölj deras anleten.

Edm. Jag flämtar efter lif. Trots min natur
 Vill jag dock göra något godt. Sänd genast --
 Fort, fort! -- till slottet; jag har gifvit order,
 Som angå kungens och Cordelias lif.
 Fort, medan än är tid!

Alb.             Spring, spring, o spring!

Edg. Till hvem? Hvem har uppdraget? Skicka honom
 Ditt tecken till benådning!

Edm.                  Väl betänkt.
 Se här mitt svärd; gif det åt höfdingen.

Alb. Fort, skynda dig, så kärt dig lifvet är!

(En officer går).

Edm. Han uppdrag har utaf din fru och mig
 Att uti fängelset Cordelia strypa
 Och skylla på att hon i sin förtviflan
 Sjelf tagit lifvet af sig

Alb. Må himlen skydda henne! -- Bort med honom!

(Edmund bäres ut).

(Lear uppträder, bärande Cordelia död i sina armar).

Lear. Tjut, tjut, tjut, tjut! O, hvilka män af sten!
 Om edra tungor blott och edra ögon
 Jag hade i mitt våld,
 Jag sprängde himlahvalfvet med min jemmer! --
 Hon är för evigt borta! -- Jag kan konsten
 Att se om folk ä' döda eller lefva;
 Hon är så död som mull: -- tag hit en spegel;
 Om hennes andedrägt gör glaset immigt --
 Då lefver hon.

Kent.    Är detta domedagen?

Edg. Är det en förebild utaf dess fasor?

Alb. Död och förintelse!

Lear. (Håller en fjäder framför Cordelias mun).
 Se, fjädern rör sig! Ack, hon är vid lif!
 Om hon det är, så är det ju en lycka,
 Som väger upp allt hvad jag lidit har.

Kent. (Böjer knä). Min goda herre!

Lear. Bort, bort!

Edg.              Det är er vän, den ädle Kent.

Lear. Pest öfver er,
 Ni mördare och bofvar allesamman!
 Jag kunde hafva räddat henne; nu
 Är hon till evig tid för mig förlorad.
 Cordelia, Cordelia, vänta! -- Ha!
 Hvad sad' du? -- Hennes röst var alltid låg,
 Ljuflig och mild: en herrlig sak hos qvinnan: --
 Jag gjorde af med skurken, som dig strypte.

En officer. Det gjorde han, mylords.

Lear.                                Ja, hör ni bara
 Jag mins den dag, då för min skarpa klinga
 De hade sprungit flinkt. Nu är jag gammal,
 Och mina sorger ha mig knäckt. -- Hvem är ni?
 Min syn är ej den bästa; jag skall genast
 Dig säga hvem du är.

Kent.          Vill lyckan skryta
 Af tvenne, dem hon älskat har och hatat,
 Så skåda vi den ena här.

Lear. Jag skumma ögon har; -- är du ej Kent?

Kent. Densamme; Kent, er ringa tjenare.
 Men hvar är tjenaren, som hette Cajus?

Lear. Det är en dugtig karl, det skall jag säga;
 Han slår ej falskt. -- Nu är han död och rutten.

Kent. Nej, nådig herre; jag är samme man.

Lear. Det skall jag se snart nog.

Kent.                             Som följt från början
 Utaf er motgångs och förnedrings bana
 Jemt edra sorgsna fjät.

Lear.             Välkommen hit!

Kent. Välkommen är ej någon. Här är allt
Dödt, mörkt och tröstlöst. Edra äldsta döttrar
 Ha burit hand på sina egna lif,
 Dött i förtviflan.

Lear.        Ja, det tror jag nog.

Alb. Han vet ej hvad han säger; att för honom
 Oss nu tillkännagifva, fåfängt är.

Edg. Ja, det är fåfängt.

(En höfding kommer).

Höfd. Edmund är död, mylord.

Alb.                         En småsak här! --
 Hör nu min vilja, gode herrar alla:
 All tröst, som skänkas kan så väldig ofärd,
 Skall bli försökt. Här lemna vi ifrån oss,
 Till förmån för det gamla majestätet,
 Vår herrskarmakt. (Till Edgar). Er rätt skall återställas
 Förökad med en glans, som mer än väl
 Ni har förtjent. Hvar vän skall för sin dygd
 Belöning smaka, och hvar fiende
 Skall dricka sina synders kalk. -- Se, se!

Lear. Min stackars flicka strypt!Originalet har And my poor fool is hang'd! Med fool menas icke här narren; det är ett smek-ord åt Cordelia. -- Nej, intet lif!
 Hvi skall en häst, en hund, en råtta lefva
 Och du ej andas alls?
 Ack, aldrig mera kommer du igen!
 Nej, aldrig, aldrig, aldrig, aldrig, aldrig! --
 Knäpp denna knappen upp!Ett märkeligt drag af natursanning. Menniskor, som hålla på att dö, tro vanligtvis, att det är brist på ljus i rummet, som gör att deras ögon börja att förmörkas; likaledes tror Lear, att en knapp i hans lifrock vållar den beklämning, som endast härrör från hans hjertas sista arbete. -- Haf tack,  min vän! --
 Ha, ser ni ej? -- Se der! -- Se hennes läppar! --
 Se der, se der! (Han dör).

Edg.      Han svimmar; -- o, min kung!

Kent. Brist, hjerta, brist, jag ber!

Edg.                                 Se upp, min kung!

Kent. Qvälj ej hans ande; fare den i frid!
 Den älskar honom ej, som längre vill
 På verldens hårda pinbänk sträcka honom.

Edg. Ack, han är verkligt död!


Kent.                     Ett under var
 Att han höll ut så länge. Ej hans lif
 Mer var hans eget.

Alb.         Bär dem härifrån! --
 Vårt första värf en allmän sorg skall blifva.
 (Till Kent och Edgar). J vänner af min själ, min krona delen;
 Från sina sår den sjuka staten helen.

Kent. Jag har en resa till att akta på;
 Min herre kallar, och jag måste gå.

Alb. Vi måste lyda tidens hårda bud
 Och allt förqväfva utom smärtans ljud.
 Värst led den äldste. Vi, som äro unga,
 Ej härda ut en lefnads qval så tunga.

(De gå ut under en sorgmarsch).




MUNTRA FRUARNA I WINDSOR.

*

PERSONER:

Sir JOHN FALSTAFF.

FENTON.

SIMPEL, fredsdomare.

KLEEN, hans systerson.

Herr STRÖM, Herr PAGE, boende i Windsor.

WILHELM PAGE, den sednares son.

Sir HUGH EVANS, en prest ifrån Wales.

Doktor CAJUS, en fransk läkare.

Värden på Strumpebandet.

BARDOLPH, PISTOL, NYM, Falstaffs folk.

ROBERT, Falstaffs betjent.

MENLÖS, Kleens betjent.

RUGBY, betjent hos doktor Cajus.

Fru STRÖM.

Fru PAGE.

ANNA PAGE, hennes dotter.

QUICKLY, hushållerska hos doktor Cajus.

Betjenter.

SKÅDEPLATSEN: Windsor och trakten deromkring.


FÖRSTA AKTEN. FÖRSTA SCENEN.

Windsor. Utanför Page's hus.

(Fredsdomaren Simpel, Kleen och Evans uppträda).

Simp. Bjud icke till att öfvertala mig, pastor Hugh;
saken måste inför Stjernkammaren; vore han också sir
John Falstaff tjugo gånger, så skall han förnimma att
Robert Simpel, esquire, är ingen karl att narras med
heller.

Kleen. I grefskapet Gloster, fredsdomare och coram.

Simp. Ja, kusin Kleen, och cust-alorum tillika.

Kleen. Ja, och ratolorum till på köpet; och född
adelsman, herr pastor; och som skrifver sig armigero
under alla reverser, qvittenser, fullmakter och
obligationer, af hvad slag det vara må; alltid armigero.

Simp. Ja--a göra vi så, och det ha vi alltid gjort på
dessa sista trehundra åren.


Kleen. Alla hans successores före honom på samma sätt;
och alla hans antecessores, som komma efter honom,
lära nog göra likaså; de kunna sätta tre hvita ljus
i sitt vapen.

Simp. Det är ett gammalt livrée.

Evans. Hvita lusen passar pra på ett kammalt livrée;
i spatserande ställning passar den mycket pra. Den
är ett djur som fäster sig vid menniskan, och det
petyder kärlek.

Simp. Ljus, sad' jag, herr pastor. Icke stöpljus;
formljus skall det vara på gamla livréer.

Evans. Ja, ja, allt det der kommer på ett ut. Om sir
John Falstaff har tillåtit sig nåkra otillpörligheter
emot er, så är jag en antelig man och vill gerna
köra min flit till att tillvägapringa en försoning
och förlikning emellan er.

Simp. Det skall till stora rådet; det är ett uppror.

Evans. Inte pra att stora rådet skall höra talas om
uppror; det är ingen kudsfruktan i ett uppror, och
stora rådet, ser ni, vill höra talas om kudsfruktan
och inte om uppror; tag det ad notam.

Simp. Ha! Om jag blefve ung på nytt, så skulle,
min själ, pliten göra ända på den saken!

Evans. Pättre att koda vänner äro den pliten, som kör
ända på saken; dessutom rinner mig ett annat påfund
i haken, som tilläfventyrs pringar koda funderingar
med sig. Der är Anna Page, dotter af herr Georg Page,
som är ett fagert jungfruskap.

Kleen. Miss Anna Page? Hon har brunt hår och talar
fint som ett fruntimmer.

Evans. Det är just samma person, som af allt qvinkön
i verlden skulle passa er päst; och sjuhundra pund
kontanta pengar och kuld och silfver får hon efter
morfar sin på hans dödssäng -- Kud kifve honom en
fröjdefull uppståndelse! -- när hon får sig sjutton
år på nacken. Det vore en kod sak att lemna vårt
slidder-sladder och stifta ett hjonelag emellan herr
Apraham och miss Anna Page.

Simp. Har hennes morfar testamenterat henne sjuhundra
pund?

Evans. Hennes herr pappa skrapar väl tillsammans en ännu pättre styfver.

Kleen. Jag känner den unga flickan; hon har goda gåfvor.

Evans. Sjuhundra pund och koda utsigter ä' min sann koda kåfvor.

Simp. Nå, så låt oss helsa på den hederliga herr Page. Är Falstaff der?

Evans. Skall jag säga er en osanning? Jag föraktar
lögnaren så som jag föraktar den, som är falsk,
eller så som jag föraktar den, som icke är
sannfärdig. Riddar sir John är derinne, och jag per
er, låt dem få råda, som mena er väl. Nu ska' vi
klappa på hos herr Page. Hollah, hollah! Kud signe,
kodt folk!

(Page uppträder).

Page. Hvem är der?

Evans. Här är Kuds välsignelse och er koda vän och
fredsdomaren Simpel; och här är unga herr Kleen,
som utan tvifvel kommer att säga er en hel hop andra
saker, om allt kår efter er önskan.

Page. Det fägnar mig att se er må väl, mina
herrar. Jag tackar er för ert vildt, herr Simpel.

Simp. Herr Page, det fägnar mig att se er må väl. Väl
bekomme! Jag hade gerna sett att vildtet varit litet
bättre, men det var illa skjutet. -- Hur mår den goda
fru Page? -- Jag älskar er af allt mitt hjerta, ha,
ha, af allt mitt hjerta.

Page. Jag tackar er, min herre.

Simp. Jag tackar er, min herre; ja min sann gör jag så!

Page. Det fägnar mig att se er, min bästa herr Kleen.

Kleen. Har mår er gula vindthund? Jag hörde sägas
att de sprungo om honom på Cotsale.

Page. Det blef aldrig riktigt afgjordt.

Kleen. Ni vill icke tillstå det, icke tillstå det!

Simp. Det vill han icke; -- det är ditt fel, det är
ditt fel; -- hunden är bra.

Page. Åh, bara en valp, herre.

Simp. Det var en god hund och en vacker hund; kan
man säga mer? Han är god och vacker. -- Är sir John
Falstaff här?

Page. Han är derinne, och jag skulle önska att jag
kunde stifta något godt emellan er båda.

Evans. Ni talar som det anstår en christen att tala.

Simp. Han har förolämpat mig, herr Page.

Page. Det bekänner han också på sätt och vis.

Simp. Bara bekändt, är litet bevändt; är det icke
så, herr Page? Han har förolämpat mig, -- ja, han
har förolämpat mig, -- med ett ord, förolämpat; --
tro mig, -- Robert Simpel, esquire, säger det: han
har förolämpat mig.

Page. Här kommer sir John.

(Sir John Falstaff, Bardolph, Nym och Pistol uppträda).

Falst. Nå, herr Simpel, ni ämnar anklaga mig hos kungen?

Simp. Riddare, ni har slagit mitt folk, skjutit mitt
vildt och brutit er in i mitt jägarhus.

Falst. Men skogvaktarens dotter kysste jag väl icke?

Simp. Bah, stor sak i det! -- Men det här skall ni komma att svara för, ni.

Falst. Svara? Det skall jag straxt; -- jag har gjort
allt hvad ni säger. -- Nu har ni mitt svar.

Simp. Rådet skall få veta utaf det.

Falst. Det bästa råd för er vore att lyda mitt råd:
tala aldrig mer om den saken. Man bara skrattar åt er.

Evans. Pauca verpa, sir John; koda ord!

Falst. Goda ord falla icke i säcken. -- Kleen, jag
gaf er på snuskammartaket; hvad har ni emot mig?

Kleen. Tro mig, jag har mycket i hufvudet emot
er och emot edra roffare och bedragare Bardolph,
Nym ofch Pistol. De drogo mig in på värdshuset,
och söpo mig full, och så plundrade de mina fickor.

Bard. Du skrala figur!

Kleen. Åh, det gör ingenting.

Pist. Hvad vill du, Mephistophilus?

Kleen. Åh, det gör ingenting.

Nym. Sakta, säger jag! pauca, pauca; sakta! sakta! Det är mitt humör.

Kleen. Hvar är min betjent Menlös? Vet ni det, frände?

Evans. Tyst, jag per er! Låt oss nu petänka
saken. Här äro tre skiljesmän, så vidt jag förstår,
i saken: det är herr Page, fidelicet herr Page;
och det är jag sjelf, fidelicet jag sjelf; och den
tredje är, sluteligen och till det sista, värden på
Strumpebandet.

Page. Vi tre skola höra dem och afdöma tvisten.

Evans. Pra, pra! Jag kör ett protokollsutdrag i min
plånpok; och sedan ska' vi kripa saken an med den
största krannlakenhet.

Falst. Pistol, --

Pist. Han är redo att höra med öra.

Evans. Fan och hans mor! Hvad är det för en fras:
"höra med öra?" Pah! Det är para affekteringar.

Falst. Pistol, har du knipit herr Kleens börs?

Kleen. Ja, vid dessa handskar, det har han gjort,
eller också vill jag aldrig mera komma in i min stora
stuga; sju skilling i qvarnpengar och två stycken
kung Edvards spelpengar, som kostat mig två och en
sjettedels skilling hos Göran mjölnare, vid dessa
handskar!

Falst. Är det sant, Pistol?

Evans. Nej, det är falskt, om han är en ficktjuf.

Pist. Ha, du bergsfrämling der! -- Sir John, min
herre, Jag manar ut den der tenn-värjan flux:
 Ett evigt nej uti din falska hals!
 Ett evigt nej! Du skum, du drägg, du ljuger!

Kleen. Vid dessa handskar! Så var det den der då.

Nym. Låt ge er goda råd och stör icke det goda
humöret. Jag säger "knipen i egen falla," om ni kommer
med något spetsbofs-humör på mig. Det är det fina i
saken.

Kleen. Vid denna hatt! Då var det han der med röda
näsan; ty fast jag icke kan minnas hvad jag gjorde,
se'n
ni supit mig full, så är jag just inte någon komplett åsna heller.

Falst. Hvad säger du, mitt skarlakan, min John?

Bard. Hå, herre, för min del säger jag, att den herrn
har supit sig ifrån sina fem minnen.

Evans. Sina fem sinnen, vill ni säga. Fy, sådan okunnighet!

Bard. Och som han var pirum, så var han kaputt,
som man säger, och hans konklusioner hoppade öfver skacklorna.

Kleen. Ja, latin talte ni då med, men det gör
ingenting. Jag skall aldrig i min dar supa mig full,
utom i godt, hederligt och gudfruktigt sällskap. Skall
jag bli full, så skall jag bli full ihop med folk, som
har Gud för ögonen, och icke med sådana der försupna spetsbofvar,

Evans. Så sant Kud lefver, en dygdig själ!

Falst. Ni hör ju, att de neka för alltihop, god' herrar; ni hör ju.

(Anna Page kommer med vin).

Page. Nej tack, mitt barn; bär in vinet igen. Vi skola dricka derinne.

(Hon går).

Kleen. O himmel! Det är miss Anna Page!

(Fru Ström och fru Page komma).

Page. Hur står till, fru Ström?

Falst. Fru Ström! I sanning, ett lyckligt möte! -- Med
er tillåtelse, min bästa fru! (Kysser henne).

Page. Hustru, bjud dessa herrarna vara välkomna: --
Kom, vi hafva en varm vildpastej till middagen. Kom,
god' herrar; jag hoppas vi skola skölja ned all
osämja.

(Alla gå utom Simpel, Kleen och Evans).

Kleen. Jag ville gerna ge fyrti skilling, om jag hade
min vis- och sonett-bok här. (Menlös kommer). Nå,
Menlös, hvar har du hållit hus? Månntro jag skall
passa upp mig sjelf, hvaba? Har du gåtboken med dig,
ha?

Menl. Gåtboken? Lånte ni icke den åt Elsa Knapprock
vid Allhelgona-tiden, fjorton dar före Michels-messa?

Simp. Kom, kusin, kom, kusin; vi vänta på dig. Ett
ord, kusin; hör på, kusin: det är liksom det vore
ett förslag, ett slags förslag på långt håll utaf
den här sir Hugh. -- Förstår du mig?

Kleen. Ja, herre, ni skall finna mig förståndig; och
är det så, så vill jag göra hvad som är förstånd uti.

Simp. Ja, men förstå mig bara!

Kleen. Jag förstår, förstår.

Evans. Låna örat åt hans förslager, herr Kleen;
jag skall köra en peskrifvelse af saken, om ni har
kapaciteten dertill.

Kleen. Nej, jag vill göra som kusin Simpel
säger. Ursäkta mig det. Han är fredsdomare i orten,
så ringa person jag också är.

Evans. Men derom är icke frågan; frågan är om ert kiftermål.

Simp. Ja, det är knuten.

Evans. Ja, det är det minsann! Det är sjelfva knuten, med miss Anna Page.

Kleen. Nå, om det så är, så vill jag gifta mig med
henne, bara hon icke begär för mycket af mig.

Evans. Men kan ni också vara flickan affektionerad?
Låt oss få pegära höra det af er mun eller af
edra läppar, ty åtskilliga filosofer hålla före att
läpparna utgöra en del af munnen; -- alltså, ackurat,
kan ni fatta någon pöjelse för flickan?

Simp. Kusin Abraham Kleen, kan ni älska henne?

Kleen. Jag hoppas det bästa, -- jag skall förhålla
mig som det anstår en, som gerna går förståndigt till väga.

Evans. Kuds englar och engelskor! Ni måste svara
positiviskt om ni kan fatta pegärelser till henne.

Simp. Det måste du. Vill du, med en god hemgift, äkta henne?

Kleen. Jag vill göra mycket styfvare saker än
det på begäran, onkel, bara det går förståndigt till.

Simp. Nej, förstå mig rätt, förstå mig rätt, min söta
kusin: hvad jag gör, är för att göra dig till nöjes, kusin. Kan du älska flickan?

Kleen. Jag vill gifta mig med henne på er begäran;
men om det icke blir stor kärlek i begynnelsen, så kan
himmelen alltid förminska den sedermera vid närmare
bekantskap, då vi äro gifta och få bättre tillfälle
att lära känna hvarandra. Jag hoppas, att på större
förtrolighet skall följa allt större missaktning;
men om ni säger "gift dig med henne," så gifter jag
mig med henne, det är jag dissolut dissolverad till.

Evans. Kanska klokt svaradt: undantagandes felet i de
orden: "dissolut dissolverad;" efter vår tanka skall
det heta: apsolut resolverad; -- men meningen är kod.

Simp. Ja, jag tror att min kusin menade väl.

Kleen. Ja, annars vill jag låta hänga mig, jag.

(Anna Page kommer tillbaka).

Simp. Här kommer den vackra miss Anna. Ack, jag önskar
att jag vore ung för er skull, miss Anna!

Anna. Det är serveradt; min far anhåller om ers värdighets sällskap.

Simp. Jag skall genast uppvakta honom, vackra miss Anna.

Evans. Pevara mig! Jag får inte vara porta från pordspönen.

(Simpel och Evans gå).

Anna. Täcks min herre icke stiga in?

Kleen. Nej jag tackar er, och det, min själ, rätt
hjerteligen; mig fattas ingenting.

Anna. Middagen väntar på er, min herre.

Kleen. Nej jag tackar, min själ! Jag är alls icke
hungrig. Gå, karl, fastän du är min betjent, gå,
och passa upp på onkel Simpel. (Menlös går). En
fredsdomare kan man alltid emellanåt låna sin
betjent. -- Jag har icke mer än tre betjenter och en
pojke, till dess mor min dör en gång. Men hvad gör
det? Jag lefver dock som en fattig född adelsman.

Anna. Jag vågar icke komma tillbaka utan er; man
sätter sig icke till bords, förrän ni kommer.

Kleen. Nej, min själ, jag smakar en bit! Jag tackar er lika mycket i alla fall.

Anna. Jag ber er, var ändå så god och stig in.

Kleen. Jag tackar; jag spatserar heldre här en
stund. Jag fick en skavank på benet häromdagen,
då jag fäktade tre hvarf på värja och dolk med en
öfver-fäktmästare, om ett fat stufvade sviskon; och
sedan den stunden kan jag, min själ, icke tåla lukten
af varm mat. Hvarför skälla edra hundar så? Äro här
några björnar i staden?

Anna. Jag tror det; åtminstone har jag hört talas om något dylikt.

Kleen. Jag tycker mycket om björnhetsningar; men vid
sådana kommer jag i gräl, så lätt som någon i hela
England. Ni blir väl bra rädd, när ni får se björnen lös? Hvad sa'?

Anna. Ja visst, min herre.

Kleen. Det är hvardagsmat för mig nu mera. Jag har
sett Sackerson lös väl tjugo gånger och tagit honom
vid kedjan. Men, det försäkrar jag er, qvinfolken pepo
och skreko alldeles rasande der vid lag; -- qvinfolken
stå, min själ, aldrig ut med dem; det är minsann arga,
grofva bestar.

(Page kommer tillbalka).

Page. Kom, bästa herr Kleen, kom; vi vänta på er.

Kleen. Jag vill icke smaka en bit; jag tackar er, min herre.

Page. För tusan plåtar, ni måste; kom, kom.

Kleen. Nå, var så god och visa mig vägen.

Page. Kom då, min herre.

Kleen. Miss Anna är så god och går förut.

Anna. Var så god, min herre!

Kleen. Straffa mig, jag går först! Straffa mig,
jag det gör, sa! Så ohöflig är jag icke.

Anna. Jag ber er, min herre!

Kleen. Jag vill heldre vara oartig än besvärlig;
ni är ohöflig mot er sjelf, ja det är ni minsann, sa!

(De gå in).


ANDRA SCENEN.

Sammastädes.

(Evans och Menlös uppträda).

Evans. Kå nu och fråka hvar doktor Cajus por, hvar
det då är; och der por en viss fru Quickly, som
är på sätt och vis hans amma, hans torramma, eller
hans kock, eller hans tvättstuga, hans tvätterska
och klapperska.

Menl. Godt.

Evans. Nej, nu kommer nåkot ändå pättre: -- lemna
henne detta pref, ty hon är en förtrolig pekantskap
med miss Anna Page; och prefvet är för att pedja
och anhålla att hon täcktes framställa för miss
Page din herres pegäran. Se så, kå nu vackert; jag
vill sluta min middag; det återstår pipping och ost.

(De gå).


TREDJE SCENEN.

Ett rum på värdshuset Strumpebandet.

(Falstaff, värden, Bardolph, Nym, Pistol och
Robert uppträda).

Falst. Min kära värd på Strumpebandet, --

Värd. Hvad säger du, dunder-huggare? Tala lärdt och förståndigt.

Falst. På min ära, min kära värd, jag måste afskeda ett par af mitt folk.

Värd. Afdanka, dunder-Herkules, kassera! Låt dem trafva! Hopp, hopp!

Falst. Det kostar mig tio pund i veckan.

Värd. Du är en imperator, cæsar, kejsare,
visir. Bardolph tar jag till mig; han skall tratta,
han skall tappa i. Är det rätt, dunder-Hektor?

Falst. Gör det, min kära värd.

Värd. Sagdt är sagdt; låt honom komma till mig. --
Låt mig nu se hur du kan få det att fräsa och
bornera. Jag står nu vid mitt ord; kom med mig.
(Går).


Falst. Bardolph, gå i tjenst hos honom. Att vara
kypare är en god näringsgren; en gammal rock blir
en ny jacka, en skrumpen betjent blir en frisk
kypare. Gå, farväl med dig!

Bard. Det är just ett sådant lif, som jag har
önskat mig; det kommer jag att trifvas vid. (Går).

Pist. Du låga kyparsjäl! Du vill då tappen svänga?

Nym. Han är aflad i dryckenskap; är det icke ett
lustigt humör? Hans hjerta är icke heroiskt, och det
är det komika i saken.

Falst. Jag är glad att vara qvitt den gamla skörasken;
hans stölder voro allt för uppenbara; hans snatteri
liknade en dålig sångare, han passade icke på tempo.

Nym. Det rätta humöret är att stjäla under en åttondels paus.

Pist. Skaffa heter det hos de lärde: -- stjäla? Fy!
Ett slag på örat för den frasen!

Falst. Ja, mina herrar, jag börjar rättnu att komma på kneken.

Pist. För tusan, kneka då utaf, om det också vore i strumplästen.

Falst. Ja, här är ingen annan råd; jag måste ut på
professionen, jag måste försöka min lycka.

Pist. Korpungarna måste hafva sin föda.

Falst. Hvilken af er känner en viss Ström här i staden?

Pist. Den glopen känner jag; han är tät.

Falst. Hedersgossar, jag skall säga er hvad jag har för mig.

Pist. En mage, som håller sina två alnar och derutöfver.

Falst. Inga stickord nu, Pistol! Visserligen har jag
för mig en två alnars mage och derutöfver i vesten;
men nu är icke fråga om hvad som är i vesten,
utan om resten. Korteligen: jag ämnar göra Ströms
hustru en kärleksförklaring. Jag lofvar mig nöje af
henne; hon pratar, hon skär före och ger inbjudande
ögonkast. Jag förstår mig på andemeningen i hennes
förtroliga åtbördsstil, och det svåraste uttrycket i
hennes sätt att vara lyder, på rent språk öfversatt,
så här: "jag tillhör er, sir John Falstaff."

Pist. Han har studerat henne noga och öfversatt henne
väl; ifrån ärbarhetens språk på engelska.

Nym. Ankaret ligger djupt; skall det humöret gå för sig månntro?

Falst. Efter hvad man säger, skall hon ha alla sin
mans pengar om hand; hon har legioner englar.

Pist. Skaffa dig lika många djeflar, du, i din tjenst;
och löp sedan åstad, min gosse, säger jag.

Nym. Humöret stiger; det går bra. Humöra mig hit de der englarna.

Falst. Här har jag skrifvit mig ett bref till henne,
och der ett annat till Pages hustru. Också hon
skickade mig nyss ömma blickar och mönstrade mina
behag med helt kritiska ögonkast; än förgyllde hennes
ögons strålar min fot, än min ståteliga mage.

Pist. Då månde solen på en dynghög skina.

Nym. Tack skall du ha för det humöret.

Falst. Åh, hon öfverfor hela mitt yttre med en
sådan sniken uppmärksamhet, att hennes ögons begär
hotade bränna upp mig, liksom ett solglas. Se, här
är brefvet till henne; hon är ett Guiana-landskap,
idel guld och öfverflöd. Jag skall bli uppbördsman
åt båda, och de skola bli mina skattkamrar; de skola
bli mitt Ost- och Westindien, och jag vill handla
på båda. Lemna du detta bref till fru Page, och du
detta till fru Ström. Hej, gossar, här skall lefvas,
här skall lefvas!

Pist. Skall jag nu bli herr Pandarus af Troja,
 Jag, klädd i stål? Nej heldre rakt åt fanders!

Nym. Jag vill icke ha något att göra med ett
så dåligt humör. Se här, tag igen det här
humörbrefvet; jag är rädd om min goda reputation.

Falst. (Till Robert). Hör, gosse, tag du vackert dessa bref;
 Flyg som en postjakt till de gyldne stränder --
 Bort, skurkar, bort! Smält ned somm hagelkorn
 Och träla, släpa, sök ett kryphål, pack!
Nutidens art, den franska fiffigheten,
 Skall Falstaff lära; jag och denna page.

(Falstaff och Robert gå).

Pist. Din lefver gamar fräte upp, ty raffel
 Ju lefver än och falska tärningar,
 Och träff och felt bedraga rik och fattig.
 Jag äger slantar, jag, då du är pank,
 Gemena frygiska Turk!

Nym. Jag har operationer i mitt hufvud, och deras humör är att hämnas.

Pist. Att hämnas?

Nym. Ja, vid himlen och dess stjernor?

Pist. Med qvickhet eller stål?

Nym. Med begge de humörerna. Jag skall
 För Page det här kurtis-humöret röja.

Pist. Och jag skall låta Ström begripa
 Hur bofven Falstaff, falsk och led,
 Vill dufvan kufva, guldet gripa
 Och äkta bädden söla ned.

Nym. Mitt humör svalnar icke af; jag skall upptända
Page att nyttja gift; jag skall göra honom besatt af
gulsot, ty minernas uppror är farligt: det är mitt
verkliga humör.

Pist. Du är de missnöjdas Mars; jag sekunderar dig.
Framåt marsch!

(De gå).


FJERDE SCENEN.

Ett rum i doktor Cajus' hus.

(Quickly, Menlös och Rugby uppträda).

Quickly. Hör på, John Rugby, gå vackert bort till
fönstret och se efter om doktorn kommer. Kommer
han hem och finner någon här, så lär han komma att
hyggligt tilltyga vår herres tålamod och kungens
modersmål.

Rugby. Jag skall gå och passa på. (Går).

Quickly. Nå godt; så ska' vi också göra oss
en liten glögg på qvällsqvisten, vid de sista
stenkolsglöden. -- Det
är en så ärlig, villig och beskedlig dräng, som nånsin
kan gå i ett par skor; och, jag försäkrar er, icke
någon squallerbytta eller grälmakare. Hans största
fel är det, att han är så begifven på bönböcker;
han är litet narraktig i den vägen, men ingen är utan
fel. -- Men låt nu det vara. -- Och ert namn, säger ni,
är Peter Menlös?

Menl. Ja, i brist på bättre.

Quickly. Och herr Kleen är er husbonde?

Menl. Ja, visst är han det.

Quickly. Har han icke ett stort, rundt skägg, likt en handskmakares skafjern?

Menl. Nej, minsann han det har. Han har ett litet
litet tunnt ansigte och ett litet gult skägg, ett Cainsfärgadt skägg.

Quickly. En stilla och saktmodig herre, eller hur?

Menl. Ja, visst är han det. Men han är så flink
i näfvarna som trots någon emellan mitt och hans
hufvud. Han har slagits med en skogvaktare.

Quickly. Hvad säger ni? -- Åh, jag borde kunna erinra
mig honom! Sätter han icke, så till sägandes, näsan
i vädret och sprätter när han går?

Menl. Jo, visst gör han det.

Quickly. Nå, himmelen förläne Anna Page ingen sämre
lycka! Helsa herr pastor Evans, att jag skall göra
hvad jag kan för er herre. Anna är en beskedlig
flicka, och jag skulle just önska --

(Rugby kommer tillbaka).

Rugby. Herre Jemini! Doktorn kommer!

Quickly. Ack, vi ä' olyckliga! -- Spring in här,
goda gosse, här i kabinettet. (Skjuter Menlös in i
kabinettet). Han blir nog icke länge här. -- Nå, John
Rugby! John, säger jag! Skynda dig, John, gå och sök
efter herrn; jag är så rädd, att någonting har händt
honom, efter han dröjer så länge. (Sjunger). Trallera,
trallera, trallera!

(Doktor Cajus kommer).

Caj. Hvad sunger ni? Jag icke ticka micka om sådana
opptåger. Gå och 'emta mig i ming cabinet un
boitier verd, en dåsa, en gröng dåsa! Förstå hvad ja'
sa'? En gröng dåsa?

Quickly. Ja bevars, jag skall gå efter
den. (Afsides). Ack, hvad jag är glad, att han icke
sjelf gick dit! Hade han fått se den unga mannen der,
så hade svartsjukan begynt grassera.

Caj. Fe, fe, fe, fe; ma foi, il fait fort chaud. Je
m'en vais à la cour, -- la grande affaire.

Quickly. Är det den här, herr doktor?

Caj. Oui; mettez le en mon ficka; dépêchez, fort! --
Hvar är deng kenekten Rugby?

Quickly. Hör hit, John Rugby! John!

Rugby. Här är jag.

Caj. Du är John Rugby, och du är Jack Rugby; kom,
tag ding värja och följ mig i 'älarna till 'ofvet.

Rugby. Den är till hands här i förstugan.

Caj. På ming ära, jag dröja för länge! För
tusang! qu'ai -- je oublié? Det ä' några simplicia i
ming cabinet, som jag för allt i verlden icke ville lemna kuar.

Quickly. Jag är olycklig; han blir rasande, när han får se den unga karlen der.

Caj. O diable, diable! Hvad är i ming
cabinet? Skurk! Larron! (Kör ut Menlös ur
kabinettet). Rugby, min värja!

Quickly. Bästa herre, gif er tillfreds!

Caj. Hvarföre skulle jag ge mig tillfreds?

Quickly. Den unga mannen är en hederlig karl.

Caj. Hvad har 'ederlig karl att beställa i ming
cabinet? Ingen 'ederlig karl skall komma ing i ming
cabinet.

Quickly. Var icke så flegmatisk, jag besvär er. Hör
mig; jag skall säga er sanningen: han kom hit till
mig i ett ärende från pastor Evans.

Caj. Godt.

Menl. Ja, det är sant. Saken är den: jag skulle be henne --

Quickly. Var så god och tig!

Caj. Tig ni er mun! -- Tala din tal.

Menl. Skulle be den här hedervärda frun, er jungfru,
om att tala ett godt ord till miss Anna Page för min herre, i äktenskapsvägen.

Quickly. Det är alltsammans, ja minsann är det
så! Men jag sticker icke fingret i elden, när det icke behöfs.

Caj. Pastor Evans skicka er? -- Rugby, baillez-moi
lita papper. -- Vänta lita smula, du. (Sätter sig att skrifva).

Quickly. Det är väl, att han är så lugn. Hade han
blifvit upprörd alltigenom, så skulle ni ha hört honom
huru brummande och melankolisk han hade blifvit. Men
med allt det der, min vän, vill jag likväl göra för er
herre allt hvad jag kan, och saken är, rent ut sagdt,
den, att den franska doktorn, min herre -- jag kan
kalla honom min herre, ser ni, ty jag förestår hans
hushåll, och jag tvättar, klappar, brygger, bakar,
skurar, steker, kokar, bäddar och gör allting sjelf --

Menl. Det är en svår börda att komma under någons händer.

Quickly. Såå, ni vet det också? Ja, medges måste
att det är en svår börda; och att vara tidigt uppe
och gå sent till sängs; -- men med allt det der, --
oss emellan sagdt; inga ord efter mig -- min husbonde
är sjelf litet kär i miss Anna Page; men med allt det
der, -- jag känner flickan jag -- så är det ingenting
bevändt hvarken här eller der.

Caj. Du, dummer Jöns, lemna detta bref till sir Hugh;
parbleu, en utmaning. Jag skära 'alsen af 'onom i
djurgål och lära sakerments dummer prest-jöns att
lägga näsan; -- du må gå; icke vara bra att du blir
'är längre; -- parbleu, jag 'ugga sten ur 'onom;
parbleu, 'an ska 'a inga sten att kasta efter sin
'und engång.

(Menlös går).

Quickly. Ack, han talar ju bara för sin vän!

Caj. Det icke hjelpa: 'ar ni icke säga mig, att
jag be'ålla miss Anna Page för mig sjelf? Parbleu,
jag slå ihjela den prest-jöns, och jag säga till den
värd på stompabana att mäta våra vapa; -- parbleu,
jag ville sjelf 'a miss Anna Page.

Quickly. Flickan älskar er, och allt skall gå bra. Man
måste låta folk få prata, för katten i våld!

Caj. Kom, Rugby, följa mig till 'ofvet. -- Parbleu,
om jag icka få miss Anna Page, jag köra ert 'ufvud
utom dörr. -- Följa mig på 'älarna, Rugby.

(Cajus och Rugby gå).

Quickly. Ni skall få något anna' på ert hufvud, ni!
-- Nej, bättre känner jag miss Annas tankar
i den vägen: här fins intet fruntimmer i Windsor,
som bättre känner miss Annas tankar än jag; ej
heller kan någon pyssla bättre med henne än jag gör,
tackad vare himlen!

Fent. (Utanföre). Är någon derinne? Hä?

Quickly. Hvem är der? säger jag. Kom in, kom in vackert!

(Fenton kommer in).

Fent. Hur står det till, min goda Quickly?

Quickly. Så mycket bättre, då det behagar hans nåd att fråga.

Fent. Hvad nytt? Hur mår den vackra miss Anna?

Quickly. Ja, sant är det; vacker, det är hon, och
sedesam och artig; och en, som är er vän, det kan
jag försäkra er till på köpet; jag prisar himmelen
för det, jag.

Fent. Tror du, att det skall lyckas för mig? Jag får väl icke korgen?

Quickly. Visserligen, min herre, är allt i hans hand,
som är öfver oss; men med allt det der, herr Fenton,
vill jag lägga hand på bok och svära på att hon älskar
er. -- Har icke ers nåd en liten brun prick öfver ena ögat?

Fent. Jo, det har jag; än se'n?

Quickly. Hå, det, är bara litet plasier. Min själ,
om det fins en sådan Nanny mer i verlden; -- och det
detesterar jag, en så ärbar flicka, som nånsin ätit
bröd. Vi taltes vid en timmas tid, vi båda, om den
pricken; aldrig skrattar jag så som då jag är ihop
med den flickan! -- Men det må jag bekänna, att
hon är allt för mycket
fallen för allikoli och fundersamhet; men hvad
er beträffar, -- nå, så tala då!

Fent. I dag måste jag se henne. Se der för ditt
besvär; våga ett godt ord för mig: träffar du henne
förr än jag, så rekommendera mig.

Quickly. Rekommendera er? Det skall jag, min själ,
göra! Och jag skall berätta ers nåd mer om pricken,
nästa gång vi komma tillsammans; och om flera friare.

Fent. Godt; farväl! Jag har mycket brådtom nu.
(Går).

Quickly. Farväl, hans nåd! -- Det är visst och
sant, att det är en hederlig herre; men Anna tycker
icke om honom, ty jag känner Annas tankar så väl
som någon. -- Hå, bevara mig! Hvad har jag glömt?
(Går).


ANDRA AKTEN. FÖRSTA SCENEN.

Utanför Pages hus.

(Fru PAGE kommer in med ett bref i handen).

Fru Page. Hvad? Har jag tyckligen undsluppit
kärleksbref i min skönhets högtidsdagar,
och har nu blifvit deras föremål? -- Låt se:
(Läser). "Fråga mig icke efter något förnuftigt skäl, hvarföre
jag älskar er, ty fastän kärleken begagnar förnuftet
till vägvisare, så antager han dock icke förnuftet
till sitt geheimeråd. Ni är icke ung, jag icke heller;
det är en sympati: ni är munter och glad, så är jag;
ha, ha, det är ännu mera sympati: ni älskar sekt,
så gör jag ock: fordrar ni väl mera sympati? Må
detta göra tillfyllest, fru Page, -- om någonsin en
soldats kärlek kan göra tillfyllest, -- att jag älskar
dig. Jag vill icke säga: "haf medlidande med mig;"
det är icke soldatfasoner; men jag säger: "älska mig,"
din trogna riddare,
Som natt och dag,
 Dig till behag,
 I kamp och slag
 Och alla lag,
 Tar karlatag,
John Falstaff."

En sådan Herodes af Judéen den der är! -- O du onda,
onda verld! -- En, som nästan är fallen i stycken
af ålderdom, visar sig som en ung sprätt! Hvilka
obetänksamheter har väl denna flamändska fyllbullt
uppsnappat från mitt samtal, att han vågar på det
här sättet antasta mig? Hå, han har knappt varit tre
gånger i mitt sällskap. -- Hvad skulle jag ha att säga
honom? -- Jag var då rätt karg med min munterhet; --
himmelen förlåte mig! -- Jag vill minsann lemna in en
bill till parlamentet om att afskaffa alla karlar. Hur
skall jag få hämd på honom? Ty hämnas skall jag,
så sant som hans innanmäte består af puddingar.

(Fru Ström kommer).

Fru Ström. Fru Page, jag ämnade mig minsann just till er.

Fru Page. Och jag till er, minsann. Ni ser mig så bedröflig ut.

Fru Ström. Det skulle jag aldrig tro. Jag har just bevis på motsatsen.

Fru Page. Jo, det gör ni visst; i mitt tycke åtminstone.

Fru Ström. Nå, låt så vara då. Likväl kunde jag
förete bevis på motsatsen, säger jag. Ack, fru Page, gif mig ett godt råd!

Fru Page. Hvad är på färde, min vän?

Fru Ström. Min vän, vore det icke för en barnslig
betänklighets skull, så kunde jag komma till så mycken ära så!

Fru Page. Strunt i de barnsliga betänkligheterna,
tag emot äran. Hvad är det frågan om? -- Bry er icke
om de der betänkligheterna. -- Hvad är det frågan om?

Fru Ström. Ville jag blott fara hin
i våld för eviga ögonblicket, eller så bortåt, så kunde jag bli ridderlig.


Fru Page. Hvad? Du narras! -- Sir Alice Ström! --
Sådana riddare bli snart allt för publika, och så bör du icke ändra din titel.

Fru Ström. Här bränna vi ljus på ljusa dagen, --
se här, läs, läs, och se på hvad sätt jag kan bli ridderlig.
-- Om karlar, som ha för godt hull, skall jag alltid
tänka det värsta, så länge jag har ett öga, med
hvilket jag kan åtskilja den ena karlfiguren från
den andra. Och likväl ville han icke svära;
prisade den qvinliga blygsamheten och talade
med så tillbörligt och väl afpassadt klander
om all oskicklighet, att jag skulle velat svära på
att hans sinnelag skulle fullkomligt svara emot
hans ord; men de hänga icke mera tillsamman,
och passa icke bättre till hvarandra, än
hundraförsta psalmen till melodien "gröna
kjortlar." Hvilken storm har väl kastat
denna hvalfisk, med så många tunnor tran i buken,
här i land vid Windsor? Hur skall jag få hämd på
honom? Jag tror det bästa sättet vore att uppehålla
honom med hopp, till dess lustans brottsliga
eld har smält honom i hans eget späck.
-- Har ni nånsin hört på maken?

Fru Page. Ord för ord lika; endast namnen Ström och
Page utgöra skilnaden. Till din stora tröst i denna
labyrint af otäckheter, se här tvillingbrodren till
ditt bref; men låt din ärfva först, ty, det bedyrar
jag, min kommer aldrig dertill. Jag vill hålla vad
om att han har ett helt tusental sådana bref -- ja,
ännu fler -- i hvilka rum är lemnadt öppet för sjelfva
namnen, och dessa äro af andra upplagan. Utan tvifvel
ärnar han låta trycka dem, ty det måste gälla honom
lika mycket hvad han lägger under pressen, när han
icke ens vill skona oss båda. Heldre vill jag vara en
jettinna under berget Pelion. -- Nej, jag vill heldre
åtaga mig att uppsöka tjugo otrogna turturdufvor,
är en enda pålitlig karl.

Fru Ström. Hm! Alldeles detsamma! Samma stil,
samma ord! Hvad tänker han väl om oss?

Fru Page. Det vet jag icke; men det förleder mig
nästan att träta på min egen ärbarhet. Jag måste betrakta
mig som en person, som jag alls icke är bekant med;
ty säkert, om han icke blifvit hos mig varse något
drag, som jag sjelf icke känner, skulle han aldrig vågat äntra mig med ett sådant raseri.

Fru Ström. Äntra, säger ni? Men jag är säker på,
att jag skulle kunna hålla honom på däck.

Fru Page. Det är jag också; om han nånsin kommer
längre med mig, så vill jag aldrig gå till sjös
mer. Låt oss hämnas på honom, låt oss lofva honom
ett möte, gifva honom en skymt af uppmuntran och
uppehålla honom med uppskofvets lockmat, tills han
pantsatt sina hästar hos värden på Strumpebandet.

Fru Ström. Jag för min del samtycker gerna till hvad
skälmstycke som helst emot honom, blott det icke
skadar omsorgen för vårt goda namn och rykte. Ack,
om min man finge se detta bref! Det skulle bli ett evigt
näringsämne för hans svartsjuka.

Fru Page. Åh, se der kommer han, och min goda man
också: han är så långt ifrån svartsjuka, som jag
ifrån att ge honom anledning dertill; och det, vill
jag hoppas, är ett omätligt afstånd.

Fru Ström. Då är ni en rätt lycklig hustru.

Fru Page. Låt oss tillsammans lägga råd emot den här flottiga riddaren; kom hit.

(De draga sig åt bakgrunden).

(Ström, Pistol, Page och Nym uppträda).

Ström. Åh, jag hoppas, att det icke är så.

Pist. Men hoppet går emellanåt på villspår;
 Sir John har öga till er hustru.

Ström. Åh, min hustru är icke ung mera.

Pist. Han söker rik och fattig, hög och låg,
 Gammal och ung, den ena som den andra;
 Allt mischmasch älskar han: tänk efter, Ström!

Ström. Älska min hustru!

Pist. Med glödhet lefver; hindra't, eller ränn,

Actæon lik, med klappjagt i din häl:
 Ack, afskyvärda ord!

Ström. Hvad för ett ord?

Pist. Jag menar horn. Farväl!
 Gif akt, se upp! Ty tjufvar gå om natten;
 Gif akt, förr'n sommarns flägt och gökens sång --
 Nu marsch, herr korpral Nym! --
 Tro honom, Page, han talar klokt.
 (Går).

Ström. Blott tålamod! Jag får väl rätt på saken.

Nym. (Till Page). Och sanning är det; det är icke
mitt humör att ljuga. Han har förolämpat mig i ett par
humörer; jag var den, som skulle ha burit fram till
henne det der humörska brefvet; men jag har en klinga,
och den skall bita, när det gäller. Han håller af er
hustru; det är kort och godt. Mitt namn är korporal
Nym; det säger jag, och det står jag till. Det är
sanning; mitt namn är Nym, och Falstaff håller af
er hustru. -- Farväl! Jag tycker icke om det der
humöret med ost och bröd, och det är det komika i
saken. Farväl! (Går).

Page. "Det komika i saken," sad' han. Om någon är komik, så är det han.

Ström. (Afsides). Jag skall söka upp Falstaff.

Page. (Afsides). Jag har aldrig hört en så tråkig, tillgjord menniska.

Ström. (Afsides). Kommer jag under fund med det, så! --

Page. (Afsides). Jag skall aldrig sätta tro till en
sådan Chinesare, om också presten i församlingen gaf
intyg på att han var en ärlig man.

Ström. (Afsides). Det var en bra, förståndig karl; godt!

(Fru Page och fru Ström träda fram).

Page. Hå! Se, der är min Greta!

Fru Page. Hvart går du, Georg? Hör på, vänta litet!

Fru Ström. Hvad står på, min söta Frans lilla? Hvarför är du så melankolisk?

Ström. Jag melankolisk? Jag är icke melankolisk. Gå du hem med dig.

Fru Ström. Minsann har du icke några griller i
hufvudet nu igen. -- Följer ni med, fru Page?

Fru Page. Jag kommer. -- Du kommer väl hem till
middagen, Georg? (Afsides till fru Ström). Se, hvem
kommer der? Hon skall bli vår budbärarinna till vår ömkliga riddare.

(Quickly kommer).

Fru Ström. Minsann tänkte jag icke just på henne! Hon är den rätta.

Fru Page. Ni kommer för att helsa på min dotter Anna?

Quickly. Ja, det gör jag visst. Med förlof, hur mår den goda miss Anna?

Fru Page. Följ med oss in och se åt; vi skulle vilja prata med er en stund.

(Fru Page, fru Ström och Quickly gå).

Page. Nå, herr Ström?

Ström. Ni hörde väl hvad den der karlen sad' mig, eller hur?

Page. Ja; och ni hörde väl hvad den andra sad' mig?

Ström. Tror ni, att det är någon sanning i dem?

Page. I galgen med de hundsfottarna! Jag tror icke
riddaren om något sådant; men de här karlarna, som
beskylla honom för afsigter på våra hustrur, äro ett
spann af hans afdankade betjening, riktiga skurkar,
i synnerhet nu, då de äro utan tjenst.

Ström. Ha de varit i hans tjenst?

Page. Ja visst.

Ström. Jag tycker icke stort mer om saken för det. --
Bor han icke på Strumpebandet?

Page. Jo, det gör han. Har han lust till den der resan
efter min hustru, så må han börja; jag skall gerna
släppa henne fritt emot honom. Hvad han får mer af
henne, än skarpa ord, det må komma öfver mitt hufvud.

Ström. Jag misstror inte heller min hustru; men roa
mig skulle det just icke, att se dem båda tillsamman på
egen hand. En äkta man kan också göra sig alltför
säker, och jag vill icke ha något på mitt hufvud,
jag -- Nej, det der tycker jag allsinte om.

Page. Se, der kommer värden på Strumpebandet,
den storskräflan. Antingen har han vin i sin skalle
eller mynt i sin pung, när han ser så der nyter ut. --
Hur står till, herr värd?

(Värden och Simpel komma).

Värd. Kommer du, dunderhuggare? Du är en adelsman,
en caballero-fredsdomare, säger jag.

Simp. Jag kommer, min goda värd, jag kommer. -- Se,
tack för sist, tusen gånger, min goda herr Page! Herr
Page, vill ni komma med oss? Vi ha ett litet fuffens för oss.

Värd. Säg honom, caballero-fredsdomare; säg honom, dunderhuggare!

Simp. Det gäller en duell emellan sir Hugh, den
Wales'ska presten, och Cajus, den franska doktorn.

Ström. Min goda värd på Strumpebandet, får jag tala ett ord med er?

Värd. Hvad vill du, dunderhuggare?

(De gå afsides).

Simp. (Till Page). Vill ni gå med och se på? Vår
muntra värd har tagit måttet på deras värjor; och jag
tror, att han har stämt den ena hit och den andra dit,
ty presten är, min själ, ingen karl att narras med,
säger man. Hör på, så skall jag säga er hvad fuffens
vi ska' ha för oss.

Värd. Du har väl ingen inlaga på min riddare, kavaljer-kund?

Ström. Nej, ingen alls; men jag skall bestå er ett
stop glödgadt vin, om ni för mig till honom och säger
honom att jag heter Bäck; bara för en liten rolighets
skull, förstår ni.

Värd. Se der är min hand, huggare! Du skall ha din
ingång och din utgång; -- sad' jag rätt? -- Och
Bäck skall du heta. Det är en munter riddare. -- Nå, vill ni gå nu, godt folk?

Simp. Jag kommer, herr värd.

Page. Jag har hört sägas, att Fransosen för sin klinga bra.

Simp. Ack, herre, jag förstår mig en smula på tåcke
der! Nu för tiden ställer man sig på behörigt afstånd
med sina stötar, parader, och jag vet icke allt. Men
på kuraschet kommer det an, herr Page; här sitter
det, här sitter det. Jag mins nog den tiden, då jag,
med min långa värja, skulle lärt er alla fyra, stora
karlarna, springa som råttungar.

Värd. Nå, gossar, nå, gossar! Ska' vi sätta oss i rörelse?

Page. Jag följer er. -- Jag ville heldre höra dem träta, än se dem slåss.

(Värden, Simpel och Page gå).

Ström. Om också Page är en sorglös narr och bygger så
säkert på sin hustrus svaghet, så kan jag likväl icke
så lätt slå bort de der tankarna. Hon var i sällskap
med honom i Pages hus, och hvad de der hade för sig,
kan jag icke så noga veta. Välan, jag måste ha reda
på saken, och jag skall förställa mig, för att lura
ut Falstaff. Finner jag henne trogen, så är mödan
icke förlorad; är det på annat vis, så är det en väl
använd möda. (Går).


ANDRA SCENEN.

Ett rum på värdshuset Strumpebandet.

(Falstaff och Pistol uppträda).

Falst. Nej, icke en fyrk vill jag låna dig.

Pist. Nå, då skall hela verlden bli mitt ostron,
 Som jag vill öppna med mitt svärd. --
 Jag vill betala summan i effekter.

Falst. Nej, icke en fyrk! Jag har låtit mig nöjas med
att du har satt min kredit i pant. Jag har satt mig ut
med mina bästa vänner tre särskilda gånger, för att
få er utsläppta, dig och din spannkamrat Nym: annars
hade ni sutit der ännu och tittat igenom gallret,
som ett par babianer i bur. Jag är redan fan i våld,
för det att jag inför aktningsvärda vänner svurit på,
att ni vore goda soldater och dugtiga karlar. Och när
miss Brigitta saknade handtaget till sin solfjäder,
satte jag min heder i pant på att det icke var du,
som stulit den.

Pist. Du fick din andel: hela femton pence.

Falst. Och det med rätta, din skurk, och det med
rätta. Tror du kanske, att jag gratis skulle sätta
min själ i fara? Kort och godt, häng icke mera på
mig; jag är ingen galge åt dig. -- Bort! -- En liten
knif och en folkträngsel; -- bort till ditt herresäte
Slinkberga, bort! Du vill icke bära bort ett bref
åt mig, du skurk! -- Du står på din heder! -- Ha, du
gränslösa nedrighet! Jag har sjelf nog att göra med
att bevara min egen heder på det punktligaste. Jag,
jag, jag sjelf måste stundom lemna samvetet till
venster, svepa in min heder i min nöd, huka mig ned,
blanda korten, mussla och luren-dreja mig fram: och
likväl vill du, din skurk, förskansa dina trasor,
dina vildkatts-blickar, dina krog-fraser och dina
dundrande kött-eder bakom hederns bröstvärn? Säg,
vill du icke det, säg?

Pist. Jag ångrar mig; hvad vill du mer af menskan?

(Robert kommer).

Rob. Herre, här är ett fruntimmer, som vill tala med er.

Falst. Låt henne komma.

(Quickly kommer).

Quickly. God morgon, hans nåd.

Falst. God morgon, min gumma lilla.

Quickly. Icke det just, om hans nåd icke tar illa upp.

Falst. Ja så, god morgon, flicka lilla.

Quickly. Ja, det är jag, det vill jag svära på, så sant
som mor min var det, första stunden jag var född.

Falst. Hvar och en, som svär, den tror jag. -- Hvad vill du mig?

Quickly. Täckes jag säga hans nåd ett ord eller två?

Falst. Tvåtusen, sköna qvinna, och jag täckes höra dig.

Quickly. Det är en viss fru Ström, min herre; --
var så god och kom litet närmare hit; -- jag sjelf
bor hos herr doktor Cajus.

Falst. Godt; vidare! Fru Ström, säger ni? --

Quickly. Ja, hans nåd har ganska rätt; var så god,
hans nåd lilla, och kom litet närmare hitåt.

Falst. Jag försäkrar dig, här är ingen, som hör oss;
-- det är mitt eget folk, mitt eget folk.

Quickly. Är det så? Nå, himlen välsigne dem och göre dem till sina tjenare!

Falst. Nå? Fru Ström? Hvad var det om henne?

Quickly. Ack, herre, hon är ett godt kräk! -- Herre
jemini, hvad hans nåd är för en lättfärdig patron! Nå,
nå, himmelen förlåte er och oss alla, det är min bön.

Falst. Fru Ström, -- vidare: fru Ström --

Quickly. Nå, kort och godt. Ni har kommit henne
så på villerkulla, att det är för underligt. Den
bästa hofman af dem alla, när hofvet reciterar
här i Windsor, skulle aldrig kunnat få henne så
på villerkulla. Och likväl har der varit riddare
och lorder och adelsmän, alla med sina vagnar;
ja, det försäkrar jag, vagn på vagn, bref på bref,
present på present; och som luktat -- ack, så sött --
bara mysk! -- och frasat och prasslat i bara guld och
sidentyg; och med sådana illiganta ordalag och vin
och socker, det aldrabästa och skönaste, som skulle
ha vunnit hvartendaste qvinnohjerta i hela verlden;
och likväl, det försäkrar jag, kunde de icke få så
mycket som ett ögonkast utaf henne. -- Sjelf kunde
jag ha fått mig fyrtio englar i dag bittida; men jag
trotsar allt hvad englar heter -- på den fasonen, som
man säger -- utom på anständigt och beskedligt vis;
-- och, det försäkrar jag, de kunde icke ens komma
så pass ur fläcken med henne, att de fick henne att
läppja ur samma bägare med den
förnämaste af dem alla; och ändå var der grefvar och,
hvad som mera är, drabanter; men, det försäkrar jag
er, sådant der frågar hon allsinte efter.

Falst. Men hvad säger hon om mig? Var kort, min goda Mercuria.

Quickly. Ack, hans nåd, hon har fått ert bref, för
hvilket hon tackar er sinom tusen gånger; och hon
låter er veta, att hennes man är ute emellan tio och
elfva.

Falst. Tio och elfva?

Quickly. Ja visst; och då kan ni komma och se på det
der porträttet, ni vet väl, sad' hon; -- herr Ström,
hennes man, är då icke hemma. Ack, den söta goda frun
lefver icke för goda dagar tillsammans med honom! Han
är en riktigt schaluxer äkta man; hon lefver ett
riktigt tråkigt lif med honom, stackars liten.

Falst. Tio och elfva: rekommendera mig hos henne; jag skall komma på punkten.

Quickly. Nå, det var snällt. Men jag har en annan
kummision till hans nåd. Fru Page skickar er sina
hjerteliga helsningar, hon också; -- och hon bad mig
hviska er i örat, att hon är en så honett hygglig
och ärbar qvinna, och tillika en -- det skall jag säga
er -- som aldrig nånsin försummar hvarken sin morgon-
eller aftonbön, så väl som någon i Windsor, hvem som
helst det vara må; och hon bad mig helsa hans nåd att
hennes man går sällan ut, men hon hoppas att det väl
skall bära åt någon gång. Jag har aldrig i min dar
sett ett qvinfolk så pinkär i en karl. Minsann tror
jag icke att ni kan hexa; ja, min själ, tror jag så.

Falst. Åh nej, kära du, det kan jag visst icke;
undantagandes tjuskraften i mina älskvärda egenskaper,
kan jag icke hexa på något annat vis.

Quickly. Gud signe er för det!

Falst. Men säg mig nu en sak: har Ströms hustru och
Pages hustru anförtrott hvarandra att de älska mig?

Quickly. Jo, det skulle ni se! Nej, så dumma ä' de
inte, hoppas jag. Det vore minsann ett spektakel! Men
fru Page ber er också om att skicka henne er lilla
page, för allt hvad kärt är; hennes man har en
särdeles infektion för den lilla gossen, och, det
säger jag er, herr Page är en hedersman. Ingen hustru
i Windsor har bättre dagar än hon har; får göra hvad
hon vill, säga hvad hon vill, kassera in allting,
betala ut allting, gå till sängs när hon tycker,
stiga upp när hon tycker; allting som hon vill. Och
sannerligen är hon icke värd det; ty är det någon
beskedlig hustru i hela Windsor, så är det hon. Ni
måste skicka henne er page, det kan icke hjelpas.

Falst. Skall ske, skall ske.

Quickly. Nå, så låt det ske på allvar då! Och, ser
ni, han kan komma och gå emellan er båda och kan i
alla fall ha en paroll eller lösen, så att ni kan
förstå hvarandra, utan att pojken behöfver få hum om
någonting, ty det är icke bra att barn få hum om några
snedsprång; gammalt folk, som ni vet, ha diskretion,
som man säger, de känna verlden litet bättre.

Falst. Farväl! Rekommendera mig hos dem båda två. Se
der min börs; jag står likafullt i skuld hos dig. --
Robert, följ med detta fruntimret. -- De här nyheterna
sätta mig myror i hufvudet.

(Quickly och Robert gå).

Pist. Den skutan der är en Cupidos postjakt. --
 Sätt segel till! Förfölj! Skansklädet upp!
 Ge fyr! God pris! Min eller oceanens!
 (Går).

Falst. Menar du det, gamla Hans? Håll då ut
vackert! Jag skall sätta mera värde på din gamla
lekamen, än jag hittills gjort. Plirar man ännu efter
dig? Du, som förstört så mycket pengar i din dar,
skall du na åstad och förtjena? Goda lekamen, jag
tackar dig! Låt dem gerna säga: "det der är groft
tilltaget;" är det bara bra gjordt, så rör det mig icke.

(Bardolph kommer).

Bard. Sir John, det är en herr Bäck der nere, som
vill tala med er och önskar få göra er bekantskap; och
han har skickat hans nåd litet sekt till morgondryck.

Falst. Bäck, säger du?

Bard. Ja, herre.

Falst. Låt honom komma. (Bardolph går). Sådana
bäckar äro välkomna till mig, som hvälfva fram sådana
böljor. Aha, fru Ström och fru Page, har jag knipit er, månntro? Victoria!

(Bardolph kommer tillbaka med Ström, som är förklädd).

Ström. Tjenare, min herre!

Falst. Likaledes. Vill ni tala med mig?

Ström. Jag tar mig den friheten, att utan vidare omständigheter tränga mig på er.

Falst. Ni är välkommen. Hvad behagas? -- Lemna oss, kypare.

(Bardolph går).

Ström. Sir, jag är en man, som har gifvit ifrån mig
mycket i min dar; mitt namn är Bäck.

Falst. Bästa herr Bäck, jag anhåller om er närmare bekantskap.

Ström. Bästa sir John, jag anhåller om er; icke för
att falla er besvärlig, ty jag måste låta er förstå
att jag troligtvis är i bättre tillfälle att utlåna
penningar, än ni är, och det har på sätt och vis
ingifvit mig dristighet att så här i otid tränga mig
på er; ty man plär säga, att der penningar gå förut,
der stå alla vägar öppna.

Falst. Penningen är en god soldat; han slår sig igenom öfverallt.

Ström. Alldeles riktigt. Och här har jag med mig en
påse penningar, som är mig till besvär. Om ni vill
hjelpa mig att bära den, sir John, så tag allt eller
hälften, för det att ni lättar min börda.

Falst. Min herre, jag vet icke på hvad sätt jag kan
förtjena deri äran, att vara er bärare.

Ström. Det skall jag säga er, sir, om ni vill höra på mig.

Falst. Tala, bästa herr Bäck; det skall blifva mig ett nöje att kunna tjena er.

Ström. Sir, jag hör ni är lärd, -- jag vill således
vara kort: -- ni har länge varit mig känd, men jag har
icke haft så mycket tillfälle, som jag haft åstundan,
att få göra er bekantskap. Jag skall anförtro er
något, hvarigenom jag visserligen förråder min egen
svaghet; men, bästa sir John, om ni har ett öga för
mina dårskaper, när jag helt oförtäckt bekänner dem
för er, så fästa det andra på registret öfver edra
egna, så att jag må komma ifrån spelet en förebråelse
lättare, enär ni sjelf erfarit huru lätt man råkar
bli en sådan öfverträdare.

Falst. Ja, jag förstår! Fortfar.

Ström. Här är ett fruntimmer i staden, hennes man heter Ström.

Falst. Nå väl, min herre.

Ström. Jag har länge älskat henne och, det bedyrar
jag, vågat mycket på henne; följt henne med en
svärmisk uppmärksamhet, uppsökt hvarenda läglighet att
få råka henne, dyrt betalat hvarje minsta tillfälle
att blott få se en skymt af henne, icke allenast
köpt rika presenter åt henne sjelf, utan till och
med vågat mycket på flera håll, för att få veta
hvad hon ville ha för slags presenter; korteligen,
jag har förföljt henne liksom kärleken mig, och
det vill säga på alla tillfällens vingar. Men hvad
belöning jag nu må ha förtjent, antingen genom min
kärlek eller mina omkostnader -- så mycket vet jag,
att jag aldrig erhållit någon, om icke erfarenheten
är en juvel, ty den har jag köpt till ett oändeligen
högt pris, och den har lärt mig denna minnes-regel:
Likt skuggan kärlek flyr, när rikedom förföljer,
 Förföljer den, som flyr, och flyr den som förföljer.

Falst. Har ni aldrig af henne fått något löfte om bönhörelse?

Ström. Aldrig.

Falst. Har ni enträget bestormat henne för att vinna er afsigt?

Ström. Aldrig.

Falst. Af hvad beskaffenhet var då er kärlek?

Ström. Lik ett vackert hus, byggdt på annan mans
grund, så att jag förlorat byggnadskostnaden genom
mitt misstag i valet af plats att bygga på.

Falst. I hvad afsigt har ni upptäckt allt det här för mig?

Ström. När jag har sagt er det, så vet ni allt. De
finnas, som påstå, att, fastän hon visar sig ärbar
emot mig, hon likväl skall, vid andra tillfällen,
vara så frikostig med sin munterhet, att man uttyder
det ganska illa för henne. Se här, sir John, nu kommer
sjelfva kärnan af mitt förslag. Ni är en kavaljer af
förträffligt lefnads-vett, utmärkt vältalighet och
stora relationer; en man ansedd både för er rang och
er personlighet, allmänt aktad för edra mångfaldiga
förtjenster som krigare, hofman och lärd.

Falst. Åh, min herre! --

Ström. Tro mig, ty ni vet det sjelf. -- Här har
ni penningar; använd dem, använd dem, använd mer,
använd allt hvad jag äger och har; gif mig endast i
utbyte så mycket af er tid, som behöfs till en kärlig
belägring af fru Ströms dygd. Använd er giljarekonst,
förskaffa er hennes bönhörelse; om någon kan det,
så är det ni, och det lättare än någon annan.

Falst. Skulle det bekomma er häftiga passion väl, att
se mig vinna hvad ni trängtar efter? Mig tyckes, att
ni föreskrifver er sjelf temligen förvända läkemedel.

Ström. Åh, förstå min afsigt rätt! Hon bor nu så
trygg i sin dygds gloria, att mitt hjertas dårskap
icke vågar nalkas henne; hon är för klarskinande att
se på. Men kunde jag nalkas henne med någon upptäckt
i mitt våld, så hade mina önskningar skäl och bevis
att rekommendera sig med. Då kunde jag drifva henne
ut ur förskansningarna af hennes dygd, hennes rykte,
hennes äktenskapslöfte och tusen andra försvarsmedel,
som nu äro
allt för orubbeligt uppställda emot mig. Hvad säger ni om det, sir John?

Falst. Herr Bäck, för det första tar jag mig den
friheten att lägga hand på edra penningar; dernäst,
gif mig er hand; och slutligen, så sant jag är
adelsman, skall fru Ström tillhöra er, om ni vill.

Ström. Ack, bästa sir!

Falst. Det lofvar jag er, herr Bäck.

Ström. Spar icke på pengarna, sir John, ni skall icke sakna tillgång till mer.

Falst. Spara icke på fru Ström, herr Bäck, ni skall
icke sakna tillgång till henne. Hon har sjelf stämt
mig till sig -- det kan jag säga er. Just som ni kom,
gick hennes hjelperska, hennes mellanlöperska ifrån
mig, och klockan emellan tio och elfva skall jag
vara hos henne, ty vid den tiden är den svartsjuka
kanaljen, hennes man, sin kos. Kom ni till mig i
qväll, så skall ni få höra hur det har gått.

Ström. Jag har riktigt välsignelse af er bekantskap. Känner ni den der Ström, sir?

Falst. I galgen med den fattiga fan till hanrej! Jag
känner honom icke: -- likväl, att kalla honom fattig,
är att göra honom orätt. Det sägs, att det svartsjuka
hornkreaturet har pengar som gräs; derföre tycker
jag också, att hans hustru är så interessant. Hon
skall bli nyckeln till den hanrejens kassakista,
och der skall jag hålla min skördefest.

Ström. Jag skulle önska att ni kände Ström, så att
ni måtte kunna gå ur vägen för honom, om ni finge se honom.

Falst. Ät fanders med den förbannade
hörkarbod-brackan! Jag skall blänga på honom, så att
han mister förståndet; jag skall hålla honom i respekt
med min knölpåk, den skall sväfva som en komet öfver
hans horn: -- herr Bäck, du skall få se hur jag skall
tukta den bondlurken, och du skall sofva hos hans
hustru. -- Kom till mig i god tid i qväll.
Ström är en skurk, och jag skall ännu
ytterligare utsira hans titel; du, herr Bäck,
skall lära känna honom som en skurk och en hanrej.
Kom till mig i qväll. (Går).

Ström. En sådan fördömd epikureisk spetsbof! --
Mitt hjerta är färdigt att spricka af harm. -- Säg
mig nu, att jag är svartsjuk i otid! Min hustru har
skickat bud efter honom, timman är bestämd, partiet
uppgjordt. Hvem skulle väl ha drömt om något sådant? --
Hvilket helvete, att ha en otrogen hustru! Min äkta
säng skall bli skändad, min kassa-kista plundrad,
mitt goda namn förstördt: och icke nog med att man
tillfogar mig denna nedriga skymf, utan jag skall
tillika adopteras till alla möjliga öknamn, och det
af honom, som förnedrar mig! Och hvilka öknamn och
titlar sedan! -- Amaimon låter väl, Lucifer väl,
Barba-son väl; och likväl ä' de djefvuls-titlar,
namn på onda andar; men hanrej! hornkreatur! --
Satan sjelf har icke ett sådant namn. -- Page är ett
nöt, ett tanklöst nöt; han tror sin hustru om godt,
han vill icke veta utaf någon svartsjuka. Men jag vill
heldre betro en Holländare mitt smör, den Wales'ska
presten min ost, en Irländare min bränvins-flaska,
eller en tjuf min ridhäst, än jag betror min hustru
åt sig sjelf. Då spinner hon hop kabaler, historier
och tusen upptåger: och hvad de en gång få i sinnet,
det skall ske; om också hjertat skall gå i stycken,
så skall det ske. Himmelen vare prisad för min
svartsjuka! -- Klockan elfva var det; -- jag skall
förekomma dem, rycka masken från min hustru, hämnas på
Falstaff och utskratta Page. Jag måste skynda; bättre
tre timmar för bittida, än en minut för sent. Fy,
fy, fy! Hanrej, hanrej, hanrej! (Går).


TREDJE SCENEN.

Windsors park.

(Cajus och Rugby uppträda).

Caj. Jack Rugby!

Rugby. Herr doktor!

Caj. Hvad vara klocka?

Rugby. Den timman är redan förbi, på hvilken sir Hugh lofvade möta.

Caj. Parbleu, 'an frälsa sin själ, som icka komma! 'an
'ar väl bedt sin bibel, att 'an icke komma. Parbleu,
Jack Rugby, 'an vara död redang, om 'an vara komma.

Rugby. Han är slug, herr doktor; han visste nog,
att hans nåd skulle döda honom, om han kommit.

Caj. Parbleu, en sill icke vara så väl död, som jag
skulla döda 'onom. Tag din värja, Jack; jag skall visa 'uru jag döda 'onom.

Rugby. Ack, herre, jag kan icke fäkta.

Caj. Kanalj, tag din värja!

Rugby. Håll! Här kommer folk.

(Värden, Simpel, Kleen och Page komma).

Värd. Guds fred, dunder-doktor!

Simp. Er tjenare, herr doktor Cajus.

Page. Hur står till, min goda herr doktor?

Kleen. God dag, min herre.

Caj. Hvad vara ni alla, en, tu, tre, fira, komma för?

Värd. Att se dig fäkta, se dig stöta, se dig parera,
se dig här, se dig der, se din punto, stoccata,
reversa, distante, montante. Är han död, min Etiop? Är
han död, min Francisco? Ha, dunderhuggare! Hvad säger
min Æsculapius? Min Galenus? Mitt fläderhjerta? Är
han död, dunderhuggare? Urinal, är han död?

Caj. Parbleu, den krukaste dummer-Jöns till prest i
verlden; icke visa sitt ansigte.

Värd. Du är en castiliansk kung, Urinal! Hektor af Grekeland, min gosse!

Caj. Jag be er attestera att jag vänta sex, sju, två,
tre tima på 'honom, och 'an icke komma.

Simp. Så mycket klokare är han, herr doktor. Han
kurerar själarna, och ni kurerar kropparna; om ni båda
slåss, så går ni snörrätt emot edra professioner. Är
det icke sant, herr Page?

Page. Herr Simpel, ni har sjelf varit en stor
slagskämpe, fast ni nu är en fredens man.

Simp. För tusan, herr Page, jag är en gammal och
en fredens man; men när jag ser en klinga dragen,
så kliar det i fingrarna på mig. Fastän vi äro
fredsdomare och doktorer och prester, så hafva vi
likväl något af ungdomens sälta i oss; vi äro ju alla
af qvinna födde, herr Page?

Page. Det är sant, herr Simpel.

Simp. Kan icke annat vara, herr Page. -- Herr doktor
Cajus, jag är hitkommen för att föra er hem. Jag
är edsvuren fredsdomare: ni har visat er som en
förståndig läkare och sir Hugh som en förståndig och
fördragsam prestman; ni måste följa mig, herr doktor.

Värd. Ursäkta mig, min kund fredsdomare: -- ett ord,
monsieur vatten-bekikare!

Caj. Vatten-bekiker? Hvad är det?

Värd. Vatten-bekikare, så heter på vårt språk tapperhet, du dunderhuggare.

Caj. Parbleu, jag 'afva lika micka vatten-bekikare
som den engelsman: -- den gemena Jöns-hund
prest! Parbleu, mig villa skära öra af 'onom!

Värd. Han skall nog tvåla dig på truten, dunderhuggare.

Caj. Tvåla truta, hvad är det?

Värd. Det vill säga: han skall ge dig upprättelse.

Caj. Parbleu, ni skall se att 'an skall tvåla mig
truta, ty, parbleu, det är just så jag vill 'a.

Värd. Och jag skall nödga honom dertill, eller också ruska honom.

Caj. Mig tack för det.

Värd. Och mer än det, dunderhuggare. (Afsides till
de öfriga). Men först, herr gäst, och herr Page,
och desslikes herr kavaljer Kleen, gå ni genom staden
till Frogmore.

Page. Sir Hugh är der, eller hur?

Värd. Han är der; se till i hvad humör han är. Jag
skall föra doktorn dit öfver slätten: är det bra?

Simp. Det skall vi göra.

Page, Simp. och Kleen. Farväl, bästa herr doktor! (De gå).

Caj. Parbleu, jag villa kaputta den prest, ty han
tala för en dummer-Jöns hos miss Anna Page.

Värd. Han må dö. Men stick först din otålighet i
skidan, slå kallt vatten på din galla; följ med
mig genom Frogmore öfver slätten, jag skall föra
dig på ett kalas, der miss Anna Page befinner sig,
och du skall fria till henne. Nå, du hejdunderkarl,
är det rätt?

Caj. Parbleu, mig tack för det. Parbleu, jag ticka
om er; och jag ska' skaffa er de goda gäster: gref,
riddar, lord, gentlemen, som vara mina patiangter.

Värd. Och deremot skall jag vara din vedersakare hos Anna Page; är det bra?

Caj. Parbleu, rätt bra, bra sagdt.

Värd. Låt oss rulta på då.

Caj. Kom, följa mig i 'älarna, Jack Rugby.

(De gå).


TREDJE AKTEN. FÖRSTA SCENEN.

Ett fält nära Frogmore.

(Evans och Menlös uppträda).

Evans. Nu per jag er, min koda herr Kleens petjent
och min vän, Menlös vid namn, säg mig, åt hvad håll
har du sett dig om efter herr Cajus, som kallar sig
doktor i medikamenter?

Menl. Jag har minsann sökt honom åt Pittywary till,
åt parken till, åt alla håll till; gamla Windsorsvägen
och alla vägar, utom på vägen åt staden till.

Evans. Jag per dig då på det högsta, att du söker på den vägen också.

Menl. Straxt, herre.

Evans. Pevara mig, hvad jag är full af kalla och
hjertängslan! -- Hvad jag skulle vara kläd, om han
hade narrat mig! -- Hvad jag är melankolisk! -- Jag
skall slå sönder
hans pillerpurkar i skallen på den skälmen, om det pär till en kång; -- pevara mig!
(Sjunger).
Vid sakta sorlet af en päck
 Med näkterkalar i hvar häck,
 Der pädda vi oss rosenpädd,
 Med plomsterqvastar rundt peklädd --
 Vid sakta --
Kud nåda mig! Jag har en stor disposition att kråta. (Sjunger).
Med näkterkalar i hvar häck --
 Vid de elfver i Papylon --
 Med plomsterqvastar rundt peklädd --
 Vid sakta --

Menl. Här kommer han, denna vägen, sir Hugh.

Evans. Han är välkommen. (Sjunger).
Vid sakta porlet af en päck --
Himmelen peskärme min rättfärdiga sak! -- Hvad slags vapen har han?

Menl. Inga vapen, herre. Der kommer min husbonde,
herr Simpel och en annan herre från Frogmore; öfver stättan den här vägen.

Evans. Tag hit min koftan, eller pär den heldre på armen.

(Page, Simpel och Kleen komma).

Simp. Se herr pastorn! God morgon, min bästa sir Hugh.
Håll en spelare från sina tärningar och en lärd ifrån
sin bok, -- det kallar jag ett underverk.

Kleen. Ack, söta Anna Page!

Page. Himmelen vare med er, sir Hugh!

Evans. Han vare med er allihop, i parmhertighet!

Simp. Hvad? Svärdet och ordet! Studerar ni beggedera, herr pastor?

Page. Och ännu så ungdomlig i tröja och byxor, i så rå och kulen väderlek!

Evans. Dertill har man sina skäl och krunder.

Page. Vi ha kommit hit för att göra er en liten tjenst, herr pastor.

Evans. Kodt, kodt; och det är?

Page. Der borta är en högst aktningsvärd herre, som
troligen blifvit förolämpad af någon och derföre är
i den argaste träta, ni kan föreställa er, med sin
egen värdighet och fördragsamhet.

Simp. Jag har nu lefvat i fyra tjog år och derutöfver,
men aldrig har jag hört en man af hans stånd,
värdighet och lärdom så helt och hållet glömma sig.

Evans. Hvem är det?

Page. Jag tror, att ni känner honom: herr doktor
Cajus, den vidtberömda franska läkaren.

Evans. Pina dö! Jag hade lika gerna hört er tala om en spillkum soppa.

Page. Hvarför det?

Evans. Han har icke mera kunskap i Hippokrates och
Galenus, än -- och dessutom är han en skurk, en så feg
skurk, som ni nånsin kan pegära att få köra pekantskap med.

Page. Jag vill hålla vad om att det här är den mannen, som skulle slåss med honom.

Kleen. Ack, den söta Anna Page.

Simp. Så tycks det på, hans vapen: -- håll dem åtskils; -- här kommer doktor Cajus.

(Värden, Cajus och Rugby kommer).

Page. Nå, goda herr pastor, låt värjan sitta qvar i slidan.

8imp. Äfvenså ni, min goda herr doktor.

Värd. Afväpna dem och låt dem gnabbas. Låt dem få
behålla sina lemmar hela, och endast rådbråka vårt
goda modersmål.

Caj. Att jag må tala en ord i ert öra: hvarföre ni icke komma?

Evans. Tålamod, tålamod, jag per! För Kuds skull!

Caj. Parbleu, ni vara en pultron, en 'und, en 'ans narr!

Evans. Jag per, låt oss icke pli ett spektakel för
andra menniskor; jag per er kärvänligen, och jag
skall på ett sätt eller annat kifva er upprättelse:
-- jag skall slå
sönder edra pillerpurkar på ert snuskammartak, för det
ni icke möter på bestämd tid och rum.

Caj. Diable! -- Jack Rugby, -- min värd de la
jarretière, -- 'ar jag icka vänta på 'onom, att göra
kaputt på 'onom på rätta place?

Evans. Så sant jag är en christens själ, ser ni, här
är den pestämda platsen; min värd på Strumpebandet
må afköra den saken.

Värd. Håll, säger jag, Gallia och Wallia, Fransman
och Walesman, själabotare och kroppsbotare!

Caj. Ja, det vara micke bra, -- excellent!

Värd. Tyst, säger jag; här talar värden på
Strumpebandet. Är jag polisk? Ar jag klippsk? Är jag
en Machiavell? Skall jag mista min doktor? Nej:
han skaffar mig potioner och motioner. Skall jag
mista min pastor, min prest, min sir Hugh? Nej:
han ger mig ordspråk och ordståt. -- Gif mig din hand,
stoftburne; så! -- Gif mig din hand, himlaburne; så! --
Konstens söner, jag har bedragit er båda; jag har
stämt er båda orätt, den ena hit, den andra dit; edra
hjertan äro modiga, ert skinn är helt; låt glödgadt
vin kröna verket. -- Se så, tag deras värjor i pant. --
Följ mig, du fridens barn; följ, följ, följ!

Kleen. Ack, du söta Anna Page!

(Simpel, Kleen, Page och värden gå).

Caj. Ah! Förstå jag rätt? De göra narr af oss? Ah, ah!

Evans. Det är pra; han har gjort oss till sitt
spektakel. -- Jag per er, låt oss vara vänner! Och
låt oss slå våra hjernor tillsamman på den der
lumpna, skorfviga, räfaktiga pofven, värden på
Strumpebandet.

Caj. Parbleu, af allt mitt hjerta! 'an lofva föra
mig till Anna Page; parbleu, 'an narra mig på köpet.

Evans. Kodt; jag skall ge honom ett nyp i skallmejan. -- Kom nu.

(De gå).


ANDRA SCENEN.

En gata i Windsor.

(Fru Page och Robert uppträda).

Fru Page. Nå, gå på nu, min lilla kavaljer; du är
van att gå bakom, nu går du framför. Hvilket vill
du heldre: leda mina ögon, eller ögna din husbondes hälar?

Rob. Jag vill minsann heldre gå framför er som en
karl, än efter honom som en dverg.

Fru Page. Hå, du är en liten smickrare; jag tror det
blir en hofman af dig med tiden.

(Ström kommer).

Ström. Ett lyckligt möte, fru Page! Hvart gäller resan?

Fru Page. Till er fru, min herre. Är hon hemma?

Ström. Ja, och leds efter sällskap, så att hon knappt
hänger tillhopa. Om edra män vore döda, så tror jag att ni skulle gifta er båda.

Fru Page. Var viss på det -- med två andra männer.

Ström. Hvar har ni fått er den här finurliga väderhanen?

Fru Page. Jag kan inte säga hvad pocker han heter nu
igen, den, som min man fick honom af: hur låter din riddares namn, min gosse?

Rob. Sir John Falstaff.

Ström. Sir John Falstaff!

Fru Page. Ja, just han; aldrig kommer jag ihåg namn. --
Min man och han äro så goda vänner! -- Är er fru verkeligen hemma?

Ström. Ja, det är hon verkeligen.

Fru Page. Med er tillåtelse, min herre, -- jag trånar riktigt efter att se henne.

(Fru Page och Robert gå).

Ström. Har då den der Page ingen hjerna, inga ögon,
ingen eftertänka? Det sofver säkert alltihop; han
förstår icke att bruka det. Den pojken bär minsann ett
bref tjugo mil, så lätt som en kanon träffar pricken
på tolf gånger tjugo steg. Han lappar sjelf ihop sin
hustrus
kärleksäfventyr; han ger fart och framgång åt hennes dårskaper,
och nu går hon till min hustru och tar Falstaffs pojke
med sig. Den skuren sqvalar så det piper efter'et! --
Och Falstaffs pojke med henne! -- Vacker komplott! --
Allt lär redan vara uppgjordt, och våra uppstudsiga
hustrur dela fördömelsen sinsemellan. Men vänta
bara! Jag skall nog knipa honom; sedan skall jag pina
hustru min, rycka blygsamhetens lånta slöja från den
skenheliga fru Page, låta hela verlden veta hvilken
trygg och medgörlig Actæon den der Page är; och
till dessa raska steg skola alla våra grannar ropa:
bravo! (Klockan slår). Klockan ger mig signal, och min
visshet befaller mig göra en undersökning; der skall
jag finna Falstaff. Man skall snarare berömma mig
för det här, än skratta åt mig, ty det är så säkert
som jordens grundvalar, att Falstaff är der. Jag går.

(Page, Simpel, Kleen, värden, Evans,
Cajus och Rugby komma).

Alla. Välkommen, herr Ström.

Ström. Det var minsann en hel svärm! -- Jag har en
liten rolighet hemma; kom med mig, god' herrar,
samt och synnerligen.

Simp. Jag måste ursäkta mig, herr Ström.

Kleen. Jag likaledes, min herre. Vi hafva lofvat bort
oss till miss Anna, och henne ville jag icke svika
för jag vill ej säga hur mycket pengar.

Simp. Vi ha gått och spekulerat på ett parti emellan
miss Anna Page och min kusin Kleen, och i dag ska' vi ha svar.

Kleen. Jag hoppas, att jag har ert samtycke, svärfar

Page. Det har ni, herr Kleen; jag är helt och hållet
för er. -- Men min hustru, herr doktor, är bestämdt på er sida.

Caj. Eh; parbleu! och flicka älska mig; det 'ar min
'us'ållerska Quickly sagt mig, det.

Värd. Hvad säger ni om unga herr Fenton? Han
hoppar, han dansar, han har eldiga ögon, han skrifver
verser, han talar helgdagsspråk, han doftar April
och Maj; han får henne, han får henne, han har
lyckskottet, han får henne.

Page. Icke med mitt samtycke, det lofvar jag er. Den
unga herrn har ingenting; han har varit stallbroder
med den vilda prinsen och Poins; han är för förnäm
för oss, han förstår sig på för mycket. Nej tack,
han skall slippa att slå någon knut på sin lyckotråd
med min förmögenhets fingrar. Vill han ha henne, så
må han ta henne som hon går och står; mina pengar
vänta på mitt samtycke, och mitt samtycke reser icke
den vägen.

Ström. Jag ber er rätt hjertligen, kom några af
er och gör mig sällskap hemma till middagen, utom
sjelfva måltiden skall ni få muntert; jag skall visa
er ett underligt djur. -- Herr doktor, ni skall med --
ni också, herr Page, -- och ni, sir Hugh.

Simp. Nå så farväl vackert: -- vi ha så mycket friare händer hos herr Page.

(Simpel och Kleen gå).

Caj. Gå 'em, Jack Rugby; jag kommer straxt.

(Rugby går).

Värd. Farväl, godt folk; jag går till min hederliga
riddare Falstaff och tömmer en butelj med honom.

Ström. (Afsides). Jag hoppas, att han först skall få
en pipa af mitt vin; skall dansa efter min pipa! --
Behagar ni, mina herrar?

Alla. Vi ska' väl se det underliga djuret. (De gå).


TREDJE SCENEN.

Ett rum i Ströms hus.

(Fru Ström och fru Page uppträda).

Fru Ström. Hör hit, John! Robert!

Fru Page. Fort, fort! Är tvättkorgen --

Fru Ström. Allt är i ordning! -- Robert, Robert!

(Betjenter komma in med en korg).

Fru Page. Skynda, skynda!


Fru Ström. Sätt den här.

Fru Page. Gif dem besked; vi måste skynda oss.

Fru Ström. Som jag har sagt er: ni båda, John och
Robert, håller er färdiga här bredvid i brygghuset;
och så snart jag ropar er, kommer ni på ögonblicket
och tar genast, utan vidare omständigheter, korgen
på axlarna; då det är gjordt, trafvar ni åstad, så
fort ni kan, och bär den ned på Datchet-ängen till
blekplatsen, och der hvälfver ni om den i det der
gyttjiga diket, straxt åt Themsen till.

Fru Page. Ni kommer väl ihåg allt det der, vackert?

Fru Ström. Jag har sagt dem allt på det
nogaste; de behöfva icke veta mera. --
Gå nu och var här igen, när jag ropar.

(Betjenterna gå).

Fru Page. Här kommer lilla Robert.

(Robert kommer).

Fru Ström. Nå, min dufunge, hvad nytt för du med dig?

Rob. Sir John, min herre, är kommen in igenom
bakporten, fru Ström, och anhåller om att få uppvakta er.

Fru Page. Du lilla fastlags-bulle, är du att lita på?

Rob. Ja, det vill jag svära på. Min herre vet icke
att ni är här, och har hotat att han skall försätta
mig i evinnerlig frihet, om jag nämner ett ord för er;
han svär på, att då vill han köra bort mig.

Fru Page. Du är en beskedlig gosse; denna din
tystlåtenhet skall bli din skräddare och göra dig en
ny tröja och byxor. -- Jag går nu och gömmer mig.

Fru Ström. Gör det. -- Gå och säg din herre, att jag
är ensam. -- Fru Page, kom ihåg er roll.

(Robert går).

Fru Page. Var icke rädd; hvissla ut mig, om jag glömmer den. (Går).

Fru Ström. Nå, välan då! Vi skola nog taga
reda på den der osunda fuktigheten, den der plumpa
vattenmelonen och lära honom skilja turturdufvor
ifrån kråkor.

(Falstaff kommer).

Falst. "Nå har jag dig nu, min himmelska juvel?" --
Ha, nu vill jag dö, nu har jag lefvat nog; detta är
höjden af min ärelystnad. O, hvilken salig stund!

Fru Ström. Ack, bästa sir John!

Falst. Fru Ström, jag kan icke smickra, jag kan icke
prata strunt, fru Ström. En enda syndig önskan blott:
ack, om din man vore död! Jag vill säga det midt i
synen på den förnämaste lord; jag skulle då göra dig
till min lady.

Fru Ström. Jag er lady, sir John! Ack, det blef en klen lady!

Falst. Frankrikes hof må visa mig maken, om det
kan! Jag ser hur ditt öga skulle täfla med diamanten;
du har den rätta båg-hvälfningen på ögonbrynen,
som skulle passa för en à la vaisseau, à l'Heros,
eller en coiffure à la Venetienne.

Fru Ström. Nej, en simpel hufva, sir John; mina
ögonbryn kläder ingenting annat, och icke den engång riktigt.

Falst. Förräderska, som talar så! Du skulle blifva
en komplett hofdam, och dina säkra steg skulle ge din
gång i en robe de ronde en förträfflig sväng. Jag ser
väl hvad du skulle vara, "om lyckan ej din ovän vore;"
naturen är din vän; se så, du kan icke dölja det.

Fru Ström. Tro mig, jag har intet af allt det der.

Falst. Hvad var det, som gjorde, att jag blef
förälskad i dig? Låt detta öfvertyga dig om att du
är något utomordentligt. Se, jag kan icke smickra
och säga att du är det eller det, liksom dessa
läspande hagtornsknoppar, som trippa omkring som
qvinnor i karlkläder och dofta som ett apotek i
örtsamlings-tiden; det kan jag icke; men jag älskar
dig, ingen utom dig, och det förtjenar du.

Fru Ström. Bedrag mig icke, sir John; jag fruktar, att ni älskar fru Page.

Falst. Lika gerna kunde du säga att jag älskar att gå
igenom gäldstuguporten, hvilken är mig lika förhatlig
som röken ur en kalk-ugn.

Fru Ström. Nå, himmelen vet hur högt jag älskar er, och en dag skall ni finna det.

Falst. Blif fast i detta tänkesätt; jag skall söka att förtjena det.

Fru Ström. Ack, jag måste säga er, att ni redan
förtjenar det; annars skulle jag icke hysa detta tänkesätt.

Rob. (Utanföre). Fru Ström, fru Ström, här är fru
Page utanför dörren och flåsar och pustar och ser
alldeles vild ut; hon vill genast tala med er.

Falst. Mig bör hon icke se; jag vill förskansa mig bakom tapeten.

Fru Ström. Ja, för all del, gör det; hon är en riktig pratmakerska.
(Falstaff gömmer sig).
(Fru Page och Robert komma).
Nå, hvad är på färde?

Fru Page. Ack, fru Ström, hvad har ni gjort? Ni är
förnedrad, ni är förlorad, ni är olycklig för all er tid!

Fru Ström. Hvad står på, min bästa fru Page?

Fru Page. Gud nåde oss, fru Ström! Ha en så hederlig,
beskedlig man och ge honom sådan anledning till misstanka?

Fru Ström. Hvad för anledning till misstanka?

Fru Page. Hvad för anledning till misstanka? -- Fy
skäm ut er! Hur har jag icke misstagit mig på er!

Fru Ström. Men för allt i verlden, hvad är på färde?

Fru Page. Er man är i antågande, kära vän, med alla
rättstjenare i Windsor, för att söka efter en herre,
som, efter hvad han säger, är här i huset nu, med
ert samtycke, för att på ett nedrigt sätt begagna
hans frånvaro; ni är olycklig.

Fru Ström. (Sakta). Tala hårdare! -- (Högt). Jag vill icke förmoda --

Fru Page. Ack, gifve himlen, att ni icke behöfde
förmoda något, och att ni icke hade en sådan person
hos er; men det är alldeles säkert, att er man är
i antågande med halfva Windsor efter sig, för att
söka efter en sådan. Jag skyndade mig i förväg hit,
för att låta er veta det. Om ni vet er vara oskyldig,
så är jag rätt glad deråt, men har ni någon hos er,
så ut med honom, ut med honom! Stå inte så häpen der;
kalla tillbaka alla edra sinnen; försvara
ert goda namn och rykte, eller bjud ett evigt farväl åt all er lefnads lycka.

Fru Ström. Hvad skall jag göra? Här är verkeligen en
herre, en god vän till mig, och jag fruktar icke min
egen vanära så mycket som hans fara. Jag ville gerna
ge tusen pund, om han vore ur huset.

Fru Page. Åh, jag orkar inte höra det der: "jag ville
gerna ge," "jag ville gerna ge;" er man är här inom
en handvändning; hitta på hur ni skall få karl'n
härifrån; här i huset kan ni omöjligen gömma honom. --
Ack, så ni har bedragit mig! -- Men se här är ju en
korg; är han utaf något rimlig statur, så kan han
krypa in i den, och så kan man kasta orent linne på
honom och låtsa som man skulle bära det på byken;
eller, ännu bättre, det är nu blekningstiden, låt
edra två drängar bära honom till Datchet-ängen.

Fru Ström. Han är för tjock; han går icke in i korgen. -- Hvad skall jag göra?

(Falstaff kommer fram).

Falst. Låt mig försöka! Låt mig försöka! Ack, låt mig
försöka! Jag vill dit, jag vill dit! Följ er väns råd; jag vill dit!

Fru Page. Hvad? Sir John Falstaff! Än brefvet ifrån er, riddare?

Falst. (Afsides till fru Page). Jag älskar dig, ingen
utom dig! Hjelp mig härifrån; låt mig krypa in här, jag skall aldrig --

(Han kryper in i korgen; fruarna hölja öfver honom med orent linne).

Fru Page. Hjelp till att hölja på din husbonde,
min gosse! Kalla hit ert folk, fru Ström! -- Trolösa riddare!

Fru Ström. Hör hit! John, Robert, John!
(Robert går. Två betjenter komma).
Se här, bär bort de här kläderna, fort! Hvar är bärstången? Se hur
ni drumlar! -- Bär alltsammans till tvätterskan på Datchet-ängen; se så, fort!

(Ström, Page, Cajus och Evans komma).

Ström. Kom in, jag ber. Äro mina misstankar utan
grund, så gäckas gerna med mig, skratta mig midt
i synen; det är inte mer än rätt åt mig. -- Hvad nu? Hvart skall det der hän?

Betj. Till tvätterskan, förstås.

Fru Ström. Hvad angår det dig hvart tvätten bärs? Det
skulle just anstå dig att bestyra om tvättbocken.

Ström. Tvättbocken? Jag önskade jag kunde tvätta
af mig bocken! Bock, bock, bock? Ja, den bocken,
ja; det är en skön bock! Och i löptiden på köpet,
det kommer snart att visa sig. (Betjenterna gå med
tvättkorgen). Mina herrar, jag hade en dröm i natt;
jag skall säga er hvad jag drömde. Se här, här, här ä'
mina nycklar; gå upp på mina rum, sök, leta, snoka;
jag svarar för att vi ska' ha upp räfven; -- låt mig
stänga vägen först: -- se så, drif upp honom nu.

Page. Bästa herr Ström, var lugn; ni gör er sjelf för när.

Ström. Sant nog, herr Page. -- Kom upp, mina herrar; nu
skall ni få se er lust; följ mig, mina herrar. (Går).

Evans. Det är riktigt fantastiska humörer och tjalusier.

Caj. Parbleu, icke façon de France! Man vara icke
jaloux i Frankrik'.

Page. Låt oss följa honom, god' herrar, och se hur hans sökande aflöper.

(Evans, Page och Cajus gå).

Fru Page. Är det icke ett dubbelt förträffligt skämt, det här?

Fru Ström. Jag vet icke hvilketdera roar mig mest,
antingen att min man eller att sir John är bedragen.

Fru Page. Hur lär icke hjertat ha klappat i honom,
då er man frågade efter hvad som var i korgen!

Fru Ström. Jag är nästan rädd för att han kommer att
behöfva tvätt; ett sådant der störtbad skall utan
tvifvel komma honom väl till pass.

Fru Page. I galgen med den ärelösa skurken! Jag
skulle gerna se, att alla af den kalibern vore i
samma knipa.

Fru Ström. Säkert har min man någon särskildt
anledning att misstänka att Falstaff skulle vara här
i dag; ty jag har aldrig sett honom så förryckt af
svartsjuka som nu.

Fru Page. Jag skall tänka ut en plan att komma
underfund med det; men vi skall ha ännu flera puts
med Falstaff; hans lösaktighetsfeber lär svårligen
ge sig blott för detta läkemedel.

Fru Ström. Skall vi skicka till honom den gamla
fjollan Quickly och be honom om förlåtelse för det
kalla badet och ge honom nya förhoppningar, för att
på nytt kunna afstraffa honom?

Fru Page. Må göra. Vi stämma hit honom till
klockan åtta i morgon bittida, för att få sin
skade-ersättning.

(Ström, Page, Cajus och Evans komma tillbaka).

Ström. Jag kan icke finna honom; kanske skröt den
skurken med hvad han icke kunde komma åt.

Fru Page. Hörde ni det?

Fru Ström. Ja, ja; tyst bara! -- Ni bemöter mig ganska
artigt, herr Ström, gör ni icke det?

Ström. Jo, det gör jag.

Fru Ström. Himlen göre er bättre, än edra tankar äro.

Ström. Amen!

Fru Page. Ni gör er sjelf bra mycket för när, herr Ström.

Ström. Nå nå, det har jag sjelf värst af.

Evans. Om der är nåkon dödlig varelse i huset, och i
rummen, och i koffertarna, och i skåpen, så förlåta mig mina synder på domedag.

Caj. Parbleu, icka mig 'eller; der vara inga käft.

Page. Fy, fy, herr Ström! Blygs ni icke? Hvilken ande,
hvilken satan ingifver er sådana inbillningar? Jag
ville icke ha edra olyckliga fantasier för alla
skatterna i Windsors slott.

Ström. Det är mitt fel, herr Page; det är jag, som lider af det.

Evans. Ni lider af ett ondt samvete; er hustru är en
så ärpar fru, som man vill finna ipland femtusen och
femhundra till.

Caj. Parbleu, jag se att det vara en 'ederlig fru.

Ström. Godt; -- jag lofvade er en måltid; kom, kom,
låt oss spatsera i parken. Förlåt mig, jag ber; en
annan gång skall jag låta er veta hvarföre jag burit
mig åt så här. -- Kom, min hustru; kom, fru Page; jag
ber er, förlåt mig, ber rätt hjertligt, förlåt mig.

Page. Låt oss gå, mina herrar; men lita på att
vi skola roa oss åt honom. Jag bjuder er hem till
mig på frukost i morgon; sedan gå vi på fogeljagt
tillsammans; jag har en nätt falk för småskog. Är ni
med om det, god' herrar?

Evans. Hvar som är en, der kör jag alltid andra man.

Caj. Hvar som der vara en eller två, der vara jag tredje man.

Ström. Kom nu, herr Page.

Evans. Jag per er, kom ihåg den skurken värden i morgon.

Caj. Det vara bra; parbleu, af allt mitt hjerta.

Evans. En förpannad skurk med sitt gäckeri och gyckel!

(De gå).


FJERDE SCENEN.

Ett rum i Pages hus.

(Fenton och miss Anna Page uppträda).

Fent. Nej, jag ej vinna kan din faders ynnest;
 Låt bli att visa mig till honom, Nanni!

Anna. Hur skall väl då --

Fent. Ack var blott du du sjelf!
 Han tycker att jag är för hög af börd,
 Och förebrår mig att jag ämnar bota
 Min sjuka kassa med hans rikdom blott.
 Dessutom slår han andra bommar för: --
 Min fordna yppighet, mitt vilda sällskap,
 Och säger mig att jag omöjligt kan,
 Om ej för gods och guld, dig älska, Nanni.

Anna. Han har kanhända rätt.
Fent. Så sant mig nånsin himlen hjelpe, nej!
 Ehuru -- jag det tillstår -- fadrens guld
 Var första skälet, att jag såg på dottren;
 Men genast fann jag dig långt mera värd
 Än prägladt guld och väl förseglad börs,
 Och det är denna skatt, ditt eget jag,
 Som nu jag eftertraktar.

Anna. Goda Fenton,
 Sök dock min faders gunst, ja, sök den än;
 Och, om ej ödmjuk bön och läglig tid
 Kan vinna den, -- välan -- hör, följ mig hitåt.

(De gå afsides och fortsätta samtalet).

(Simpel, Kleen och Quickly komma).

Simp. Afbryt deras samtal, Quickly; min kusin skall tala sjelf för sig.

Kleen. Det får stå sitt kast; för tusan, våga vinna, våga tappa!

Simp. Låt bara icke förfära dig.

Kleen. Förfära! Åh lappri, hon skall icke förfära mig,
det har ingen fara; -- men bara jag inte blir rädd?

Quickly. Hör på, miss Anna; herr Kleen vill gerna tala ett ord med er.

Anna. Jag kommer. -- (Till Fenton). Detta är min faders val.
 O hvilken verld af löjlighet och lyten
 Blir skön med blott trehundra pund om året!

Quickly. Och hur mår den goda herr Fenton? Ett ord med er, jag ber.

Simp. Hon kommer; grip dig an, kusin. Ack, min gosse, du hade en far --

Kleen. Jag hade en far, miss Anna; -- onkel här vet att
berätta om honom så mycket roliga upptåger, så! -- Hör,
kära onkel, tala om för miss Anna det der upptåget,
hur min far stal två stycken gäss ur en gåsstiga, onkel.

Simp. Miss Anna, min kusin älskar er.

Kleen. Ja, det gör jag; så högt som jag älskar något fruntimmer i Glostershire.

Simp. Han skall hålla er som en adelsdam.

Kleen. Ja, det skall jag, min själ, trots Kreti och
Pleti, som ä' under esquire's rang.

Simp. Han ger er hundrafemti punds lifränta.

Anna. Bästa herr Simpel, låt honom fria för sig sjelf.

Simp. Tack, tack för det vackert; tack för den goda
trösten. Hon ropar er, kusin; jag lemnar er.

Anna. Nå, herr Kleen?

Kleen. Nå, bästa miss Anna?

Anna. Har ni något att befalla? Hvad är då er vilja till sist?

Kleen. Min sista vilja? Tusan plåtar, det var minsann
ett hyggligt spektakel! Jag har inte satt upp mitt
testamente än, Gud vare lof! Jag är ingen sådan
krasslig varelse, Gud vare lof!

Anna. Jag menar: hvad är då ändtligen er vilja i anseende till mig, herr Kleen?

Kleen. Sannerligen, hvad mig beträffar, så vill
jag er litet eller intet. Er far och min onkel ha
satt verket i gång; går det tyckligt, så är det bra;
hvarom icke, -- nå, "lycka träffar man!" De kunna säga
er hur det hänger ihop, bättre än jag. Ni kan fråga
er far; här kommer han.

(Page och fru Page kamma).

Page. Nå, kära Kleen? -- Var huld mot honom, Anna! --
 Ha! Hvad är det? Hvad gör herr Fenton här?
 Ni gör ej rätt, som så belägrar huset;
 Ni vet ju, att jag lofvat bort min dotter.

Fent. Ack, bästa herre, var ej så förtörnad!

Fru Page. Så lemna då mitt barn i fred, herr Fenton.

Page. Hon är ej passande parti för er.

Fent. Vill ni ej höra mig?

Page. Nej, kära Fenton. --
Kom nu, herr Simpel; kom, min svärson Kleen. --
 Ni har fått svar, stör mig ej mer, herr Fenton.

(Page, Simpel och Kleen gå).

Quickly. Försök hos fru Page!

Fent. Min goda fru, då jag er dotter älskar
 Så rent och så uppriktigt, måste jag
 I trots af alla bannor, snäsor, hinder,
 Min kärleks fana föra modigt framåt
 Och aldrig vika. Gif mig, ni, ert bifall.

Anna. Ack, moder, gif mig ej till man den narren!

Fru Page. Jag ämnar icke det; jag vet en bättre.

Quickly. Det är min herre, doktorn.

Anna. Nej, sätt mig förr till halsen ned i jorden
 Och spela mig till döds med kägel-klot.

Fru Page. Var ej bekymrad, du. -- Jag hvarken vill
 Er ovän eller vän, herr Fenton, vara.
 Min dotter frågar jag om hennes tycke,
 Och som jag finner henne, så är jag.
 Emellertid farväl; -- vi måste gå,
 Ty flickans far blir annars ond på oss.

(Fru Page och Anna gå).

Fent. Farväl då, goda fru; farväl, min Nanni!

Quickly. Se, det är mitt verk. -- "Hör," sad' jag,
"vill ni så der kasta bort ert barn till en narr
och en plåsterstrykare? Nej se Fenton, det kan något
vara!" -- Det är mitt verk.

Fent. Haf tack! Jag ber, gif någon gång i qväll
 Åt Nanni denna ring. -- Der har du sjelf.
 (Går).

Quickly. Nå, himlen välsigne dig! Ett godt hjerta har
han, det är visst. En flicka skulle kunna springa i
elden för ett så godt hjerta. -- Men jag ville gerna
ändå att min husbonde kunde få miss Anna, eller ville
jag att herr Kleen finge henne, -- eller, min själ,
ville jag att herr Fenton finge henne! Jag vill
göra hvad jag kan för dem alla tre, ty det har jag
lofvat, och mina ord, dem står jag till; men aldra
som synnerligast för herr

Fenton. -- Nå, nu skall jag åstad i ett annat ärende --
till sir John Falstaff -- ifrån mina båda fruar. Så
när hade jag glömt det; sådant nöt man kan vara.
(Går).


FEMTE SCENEN.

Ett rum på värdshuset Strumpebandet.

(Falstaff och Bardolph uppträda).

Falst. Bardolph, säger jag!

Bard. Här är jag, herre.

Falst. Gå, hemta mig ett qvarter sekt; lägg ett
stycke rostadt bröd i. (Bardolph går). Skulle jag
då upplefva den dag, då jag skulle bäras i en korg,
liksom en hop innanmäten från slagtarhuset, och
kastas i Themsen. Nå nå; om jag nånsin låter spela
mig ett sådant spratt till, så vill jag låta ta
ut min hjerna och bryna i smör och ge den till en
hund som nyårsgåfva. De kanaljerna stjelpte mig i
strömmen med lika litet samvetsqval, som om de dränkt
ett yngel blinda hundvalpar, femton i kullen; och man
kan föreställa sig af min figur hur qvickt det går för
mig att sjunka; om det varit så långt till botten som
till helvetet, ner skulle jag! Jag skulle ha drunknat,
om icke stranden varit grund och full med sandbankar,
och det är ett dödssätt, som jag har afsky för;
ty vatten sväller upp en menniska, och hvad skulle
det väl ha blifvit af mig, om jag hade fått svälla
upp! Det skulle ha blifvit ett berg till mumie.

(Bardolph kommer tillbaka med vinet).

Bard. Här är fru Quickly, herre, som vill tala med er.

Falst. Kom, låt mig först slå litet sekt på
Thems-vattnet, ty min mage är så kall, som om jag
hade sväljt snöbollar i stället för piller att kyla
njurarna med. -- Låt henne komma.

Bard. Kom in, fruntimmer!

(Quickly kommer).

Quickly. Med er tillåtelse, jag ber om ursäkt; god morgon, hans nåd!

Falst. Tag bort de här bägrarna; gå och brygg mig en mugg, som duger.

Bard. Med ägg i?

Falst. Nej, klara varor! Jag vill inte ha något
hönsfrö i min brygd. (Bardolph går). Nå?

Quickly. Ack, jag kommer till hans nåd ifrån fru Ström.

Falst. Fru Ström? Jag har fått nog af fru Ström;
hon har låtit kasta mig i strömmen, och jag har ännu
magen full af hennes välfägnad.

Quickly. Ack, hvilken olycka! Det rådde den lilla
stackarn inte för. Hon är så ond på sina drängar,
så! De misstogo sig om erektionen.

Falst. Så gjorde jag om min, då jag byggde på en dåraktig qvinnas löften.

Quickly. Ack, hon gråter nog och jemrar sig för det,
så att hjertat skulle vända sig i kroppen på er, om ni
finge se det. Hennes man går ut i dag på fogeljagt;
hon ber er ännu en gång komma till sig emellan åtta
och nio; jäg måste skynda mig tillbaks med svar;
hon skall ge er skadeersättning, det svarar jag för.

Falst. Nå, jag skall infinna mig, säg henne det;
bed henne besinna hvad menniskan är för slag; bed
henne betänka sin skröplighet och döma se'n om mina förtjenster.

Quickly. Det skall jag säga henne.

Falst. Gör det, vackert. Mellan nio och tio, säger du?

Quickly. Åtta och nio, min herre.

Falst. Godt, du kan gå; jag skall icke försumma mig.

Quickly. Frid vare med er, herre! (Går).

Falst. Jag kan icke förstå, att jag icke hör
något af herr Bäck; han har tillsagt mig att
vara hemma; -- jag tycker bra om hans pengar -- åh, här kommer han.

(Ström kommer).

Ström. Gud signe er, min herre!

Falst. Nå, herr Bäck? Ni vill väl höra hvad som
passerat emellan mig och Ströms hustru?

Ström. Just det är mitt ärende, sir John.

Falst. Herr Bäck, jag vill inte ljuga för er; jag var hos henne på bestämd tid.

Ström. Och hur gick det?

Falst. Rasande illa, herr Bäck.

Ström. Hur då? Hade hon ändrat sinne?

Falst. Nej, herr Bäck; men den eländiga hornisten
hennes man, herr Bäck, som lefver i ett evigt allarm
af svartsjuka, kommer hem midt i sjelfva herdestunden,
sedan vi hade omfamnat, kysst, svurit hvarandra evig
trohet och likasom hållit prologen till sjelfva
lustspelet; och i släptåg efter honom hela raden
af hans stallbröder, dem han i sin kollrighet hade
kallat tillhopa och sporrat dit, kan ni tänka, för
att genomsnoka hela huset efter hans hustrus älskare.

Ström. Hvad? Och ni var der emellertid?

Falst. Jag var der emellertid.

Ström. Och han sökte efter er och kunde icke få rätt på er?

Falst. Ni skall få höra. Min lyckliga stjerna ville,
att en viss fru Page kom in i detsamma och låt oss
veta att Ström var i antågande; och på hennes råd
och i fru Ströms förtviflan stoppade de ned mig i en tvättkorg.

Ström. I en tvättkorg?

Falst. Ja, min själ, i en tvättkorg! Och de byrde in
mig i orena skjortor och lintyg, sockor, smutsiga
strumpor och flottiga handdukar; sannerligen, herr
Bäck, det var den gemenaste sammansättning af otäcka
dunster, som en näsa nånsin råkat ut för.

Ström. Och hur länge låg ni der?

Falst. Vänta, så skall ni få höra, herr Bäck,
allt hvad jag har måst uthärda för att fresta denna
qvinna till ondo, er till godo! Sedan man på detta
sätt nedproppat mig i korgen, blef ett par af Ströms
slynglar, hans drängar, inkallade af frun, för att
bära mig, under namn af
orent linne, till Datchet-ängen; de lyftade mig upp på
sina axlar och mötte den svartsjuka drummeln, mannen,
i dörren: han frågade dem en eller par gånger hvad
de hade i korgen; det klack i mig af förskräckelse
att den galningen skulle ge sig att söka igenom den,
men ödet, som beslutat att han skulle bli hanrej,
tillbakahöll hans hand. Nå; in gick han för att söka,
och ut kom jag i egenskap af orent linne. Men märk
hvad som följer, herr Bäck; jag utstod ångesten af tre
särskilda dödar: för det första, den olideliga fruktan
för att bli uppvädrad af den svartsjuka skällgumsen;
för det andra, att bli hopklämd som en god klinga
inom omkretsen af en sillfjerding, spets vid fäste,
häl vid hufvud; och slutligen, att bli till-proppad,
som sprit i en distillerkolf, med en hop smörjiga
trasor, som jäste i sitt eget fett. Besinna det,
en karl utaf min natur, besinna det! Jag, som är
lika ömtålig för värme, som om jag vore af smör;
en man som oupphörligt svettas och afdunstar -- det
var ett underverk, att jag icke blef qväfd. Och så,
i kokpunkten af detta svettbad, när jag var mer än
halfstekt i mitt fett, liksom en holländsk läckerhet,
att då bli kastad i Themsen och glödande het, som jag
var, bli afkyld i vatten som en hästsko; besinna det,
-- fräsande het -- besinna det, herr Bäck!

Ström. På fullt allvar, min herre, det gör mig ondt,
att ni för min skull har lidit allt det här. Det
ser således förtvifladt ut för mig; ni vill väl icke
befatta er med henne mera?

Falst. Herr Bäck, förr vill jag låta vräka mig ned
i Ætna, på samma sätt som man vräkt mig i Themsen,
än jag vill lemna henne på detta sättet. Hennes man
är nu utgången på fogeljagt; jag har fått bud från
henne om ett nytt möte. Emellan åtta och nio är tiden, herr Bäck.

Ström. Klockan är redan öfver åtta.

Falst. Redan? -- Då måste jag laga mig i ordning att
gå. Helsa på mig vid tillfälle, så skall ni få veta
hur det går, och kronan på verket skall bli att ni får
henne i ert våld. Farväl! Ni skall ha henne,
herr Bäck; herr Bäck, ni skall sätta horn på Ström.
(Går).

Ström. Hm! Ha! Är detta en synvilla? Är detta en
dröm? Sofver jag? Herr Ström, vakna; vakna, herr
Ström! Man har skurit ett hål i din bästa rock,
herr Ström. Så är det att vara gift! Så är det
att ha linne och tvättkorgar i huset! -- Godt,
jag skall sjelf utbasuna hvad jag är; jag skall
ha fatt på den vällustingen; han är i mitt hus,
han kan icke undgå mig, det är omöjligt, han kan
icke, icke kan han krypa in i en sparbössa eller i
en peppardosa; och om icke satan, som är med honom,
hjelper honom ur vägen, så skall jag genomsöka likt
och olikt. Jag kan visserligen icke undvika att vara
hvad jag nu är; men att jag nu är hvad jag icke ville
vara -- det skall icke kufva mig på något vis. Har
jag horn, som kan göra folk galna, så skall jag
också bli riktigt horngalen, som ordspråket säger.
(Går).


FJERDE AKTEN. FÖRSTA SCENEN.

En gata.

(Fru Page, Quickly och Wilhelm uppträda).

Fru Page. Är han redan hos Ströms, tror du?

Quickly. Säkerligen är han der nu vid lag, eller också
kommer han helt oförtöfvadt. Men det är emellertid
säkert, att han är alldeles kasperat ursinnig öfver
att de kastade honom i vattnet. Fru Ström ber er komma ofördröjligen.

Fru Page. Jag kommer straxt; jag måste blott följa
den här lilla karlen i skolan. -- Men se, der kommer
hans magister; det är skol-lof i dag, ser jag.
(Sir Hugh Evans kommer).
God dag, sir Hugh, är det skol-lof i dag?

Evans. Ja; herr Kleen har kifvit kossarna lof att kå och roa sig.

Quickly. Ack, den goda själen!

Fru Page. Sir Hugh, min man säger, att min son icke
kommer det ringaste ur fläcken med sin läsning;
var så god och examinera honom litet i grammatiken.

Evans. Kom hit, Wilhelm; rak i hufvudet, min kosse.

Fru Page. Se så, min gosse, rak i hufvudet! Svara din magister; var inte blyg nu.

Evans. Wilhelm, hur många numeri har nomen?

Wilh. Två.

Quickly. Jag tänkte att det var ett nummer till, efter alla goda ting äro tre.

Evans. Håll inne med ert prat! -- Skön, hur heter det
på latin, Wilhelm? En skön qvinna?

Wilh. Formosa.

Quickly. Jo det är just skönt, när formarna osa!

Evans. Du är pra enfaldighet, qvinna; tig, det per
jag dig. Hvad är lapis, Wilhelm?

Wilh. En sten.

Evans. Och hvad är en sten, Wilhelm?

Wilh. En gråsten.

Evans. Ne--ej, det är lapis. Pråka in det i hjernan på dig, det per jag dig.

Wilh. Lapis.

Evans. Det var pra, Wilhelm. Hvad är det, som ger
oss articulos?

Wilh. Articuli varda tagne af pronominibus och
deklineras sålunda: Singulariter: nominativo, hic, hæc, hoc.

Evans. Nominativo: hig, heg, hog; -- tänk på hvad
du läser; genitivo, hujus; nå kodt, hur har det i accusativo casu?

Wilh. Accusativo, hinc --

Evans. Tänk efter, mitt parn: accusativo, hing, hang,
hog.

Quickly. Hink och hank! Det är min själ latin för tjufvar och skälmar.

Evans. Låt pli ert prat, qvinna! -- Hvad heter det i focativo casu?

Wilh. O, vocativo, -- o.

Evans. Tänk efter, Wilhelm; focativo caret.

Quickly. Karet? Är det färsköl i det karet?

Evans. Tyst, qvinna!

Fru Page. Tyst!

Evans. Hvad är forma genitivi casus i plurali, Wilhelm?

Wilh. Genitivi casus?

Evans. Ja.

Wilh. Geniti-- horum, harum, horum.

Quickly. Herre Jemini, Jennys kasus! Tala aldrig mer om den kasus, barn!

Evans. Plygs, qvinna!

Quickly. Det är inte bra att lära barn sådana
ord. Först lär han honom att hicka och hoja: det kan
de nu tillräckligt lära af sig sjelfva; och så att
säga -- fy, ni borde just skämmas!

Evans. Qvinna, är du kalen, qvinna? Har du intet
förstånd på dina casus och numerus och genera? Du är
en så rå christen, som man nånsin kan pegära.

Fru Page. Jag ber dig, tig.

Evans. Låt mig nu höra några declinationes pronominum.

Wilh. Det har jag minsann glömt.

Evans. Det är ki, kæ, kod. Klömmer du din ki,
kæ, kod, så kommer karbasen fram! Kå nu din väg och lek, kå!

Fru Page. Han kan minsann mycket mer än jag förmodade.

Evans. Han har ett kodt hufvud, den kossen. -- Farväl, fru Page!

Fru Page. Farväl, min goda sir Hugh. (Evans går). Gå
nu hem, min gosse. -- Kom, vi dröja för länge.

(De gå).


ANDRA SCENEN.

Ett rum i Ströms hus.

(Falstaff och fru Ström uppträda).

Falst. Fru Ström, er bedröfvelse har uppslukat mitt
lidande; jag ser att ni är undergifven i kärlek,
och jag lofvar er godtgörelse till punkt och pricka;
icke allenast i kärlekens allmänna pligter, utan ock
i alla dess ornater, sirater och ceremonier. Men är
ni nu riktigt säker för er man?

Fru Ström. Han är på fogeljagt, söta sir John.

Fru Page. (Utanför). Hollah, kusin Ström! Hollah, hollah!

Fru Ström. Gå in i kabinettet, sir John.

(Falstaff går).

(Fru Page kommer).

Fru Page. Nå, hur står till, mitt hjerta lilla? Hvem,
utom ni sjelf, fins här i huset?

Fru Ström. Ingen menniska, utom mitt husfolk.

Fru Page. Allvar?

Fru Ström. Allsingen. (Afsides). Tala högre!

Fru Page. Ack, jag är så glad att ni icke har nåhon hos er.

Fru Ström. Hur så?

Fru Page. Ack, min söta vän, er man har nu sin gamla
vurm igen. Han håller ett sådant hus med min man
derhemma, grälar så på allt hvad äktenskap heter,
förbannar så alla Evas döttrar, af hvad färg de vara
må, och slår sig så för pannan och ropar: "väx ut, väx
ut!" -- att all den vansinnighet, jag hittills sett,
är blott saktmod, artighet och tålamod i jemförelse
med hans nuvarande raseri. Jag är glad att den tjocka
riddaren icke är här.

Fru Ström. Hvad? Talar han om honom?

Fru Page. Om ingen annan än honom; och han svär på
att han blef utburen i tvättkorgen, sista gången
då han efterspanade honom; han bedyrar att han är
här i detta ögonblick och har släpat min man och
hans gäster ifrån jagten, för att anställa ett nytt
misstänksamhets-experiment. Men det gläder mig,
att riddaren icke är här; nu får han se sin egen
narraktighet.

Fru Ström. Hur nära är han, fru Page?

Fru Page. Helt nära, här vid ändan af gatan; han är här på ögonblicket.

Fru Ström. Jag är förlorad! -- Riddaren är här.

Fru Page. Är han här? -- Då är ni rent af utskämd för
hela verlden, och han är dödens man. -- Hvad är ni för
en äkta maka? -- Bort med honom! Bort med honom! Heldre skammen än ett mord.

Fru Ström. Hvilken väg skall han gå? Hvar skall jag
göra af honom? Skall jag stoppa honom i korgen igen?

(Falstaff kommer in).

Falst. Nej, jag vill allsicke i korgen mer; kan jag
icke gå min väg, innan han kommer?

Fru Page. Ack, tre af herr Ströms kamrater vakta
dörren med laddade pistoler, att ingen skall kunna
undkomma; annars kunde ni väl vara er väg, innan han
kommer. Men hvad gör ni här?

Falst. Hvad skall jag göra? -- Jag skall krypa upp i skorstenen.

Fru Ström. Der bruka de alltid skjuta af sina fogel-bössor; kryp in i bakugnen?

Falst. Hvar är den?

Fru Ström. Nej, det går heller icke an; der söker han
er ganska säkert. Här fins hvarken skåp, koffert,
kista, låda, brunn eller källare, som han icke har
minnesförteckning på och letar igenom det ena efter
det andra, efter listan. Här fins intet gömställe
för er i hela huset.

Falst. Så vill jag gå min väg då.

Fru Page. Bjuder ni till att gå er väg i er egen
skepelse, så är ni död, sir John. Åtminstone måste
ni förkläda er --

Fru Ström. Men huru skall han förklädas?

Fru Page. Ja, om jag det visste! Här finnas inga
fruntimmerskläder, som äro nog vida åt honom; annars
kunde han sätta på sig en hatt, en florshufva och
ett kläde om hufvudet och så komma undan.

Falst. Hitta på något, mina sockerhjertan; heldre
försöka det yttersta, än råka i olycka.

Fru Ström. Min pigas faster, den tjocka gumman från
Brentford, har en kofta deruppe.

Fru Page. Jag bedyrar er, den passar honom; hon är
lika korpulent som han; hennes pelshufva och hennes
flor är ju också der. -- Spring upp, sir John.

Fru Ström. Gå, gå, söta sir John! Fru Page och jag
skola mellertid söka upp ett kläde åt er att ha om hufvudet.

Fru Page. Fort, fort! Vi komma straxt och snygga upp
er; tag på er koftan emellertid.

(Falstaff går).

Fru Ström. Det vore inte ledsamt, om min man mötte
honom i den der drägten. Han kan icke lida gumman
från Brentford; han svär på att hon är en trollpacka,
han har förvist henne vårt hus och hotat att prygla upp henne.

Fru Page. Himlen före honom till din mans knölpåk,
och sedan före pocker sjelf knölpåken!

Fru Ström. Kommer min man då verkeligen?

Fru Page. Ja, på fullt allvar; och om korgen vet han
äfven besked, hur i all verlden han också erhållit kunskap derom.

Fru Ström. Det skola vi utforska; jag skall sätta
betjenterna till att bära ut samma korg igen och möta honom i dörren, liksom förra gången.

Fru Page. Ja, men han är här i ögonblicket; låt oss
nu gå och kläda ut vår kloka gumma från Brentford.

Fru Ström. Jag skall först säga betjenterna
huru de skola bära sig åt med korgen. Gå upp
emellertid; jag skall straxt komma med hufvudklädet. (Går).

Fru Page. I galgen med den nedrige bofven! Vi kunna icke nog tilltyga honom.
Nu hoppas jag, vi skola honom lära
 Att muntra qvinnor kunna ock ha ära.
 Vi bara le; om andra sägas må:
 "I stilla vatten största fiskar gå."
 (Går).

(Betjenterna komma med tvättkorgen).

1 Betj. Se så, tag uti!

2 Betj. Bara den icke är fullpackad med riddare igen.

l Betj. Det vill jag icke förmoda; då bure jag heldre en lika stor blyklump.

(Ström, Simpel, Page, Evans och Cajus komma).

Ström. Ja, men om det nu befmnes vara sant, herr
Page, hur skall ni då kunna försvara att ni behandlat
mig som en narr? -- Sätt ned korgen, skurk! -- Gå in,
någon, och kalla hit min hustru: -- och du, min gosse
i korgen, fram med dig! -- Ha, ni kopplare! Det är ett
helt band, en liga, en komplott, en sammansvärjning
emot mig. Nu skall djefvulen komma på skam. Hör hit,
hustru, säger jag! Kom, kom bara; låt se hvilka rara
kläder du skickar på bleket.

Page. Nej, det här går för långt! Herr Ström, ni får
icke gå lös längre, ni är bindgalen.

Evans. Nej, det här är ursinnighet! Han är kalen som en kalen hund.

Simp. Sannerligen, herr Ström, det här är inte rätt gjordt; nej, minsann!

(Fru Ström kommer).

Ström. Det är just hvad jag säger, min herre. -- Kom
nu hit, fru Ström, fru Ström, den ärbara qvinnan,
den sedesamma hustrun, den dygdiga varelsen, som
har en sådan svartsjuk narr till man! -- Jag har ju
allsingen anledning, min fru, allsingen, eller hur?

Fru Ström. Himmelen vare mitt vittne att du saknar all
anledning, om du misstänker mig för någon otrohet!

Ström. Bra sagdt, oförskämda! Håll i med det, vackert! -- Fram med dig, lymmel!

(Tar kläderna ur korgen).

Page. Det här går för långt.

Fru Ström. Blygs ni icke? Låt vara kläderna.

Ström. Jag skall väl ta rätt på dig snart.

Evans. Det der är oförståndigt. Ni tar väl icke upp
er hustrus kläder, vet jag? Se så, kå derifrån.

Ström. Töm korgen, säger jag!

Fru Ström. Men bästa Ström, du vill väl icke --

Ström. Herr Page, så sant jag är karl, bars der icke
ut i går en mansperson i den här korgen; hvarföre
skulle han icke kunna vara der ännu en gång? I mitt
hus är han, det är säkert; jag är väl underrättad,
mina misstankar äro grundade. -- Upp med hela tvätten!

Fru Ström. Finner du någon der, så må han dö som en fluga.

Page. Der är ingen alls.

Simp. På heder och samvete, herr Ström, det är icke
rätt gjordt; ni bara skämmer ut er.

Evans. Herr Ström, ni måste pedja och icke följa
köttsens inkifvelser; det här är svartsjuka.

Ström. Nå väl; här är icke den, som jag söker efter.

Page. Ej heller annorstädes, än i er egen hjerna.

Ström. Hjelp mig bara denna enda gång att genomsöka
mitt hus. Om jag icke finner den jag söker, så skona
på intet sätt min narraktighet, låt mig för evigt
bli er måltids-ro. Gerna må man då säga om mig: "så
svartsjuk som herr Ström, som sökte i en maskstungen
valnöt efter sin hustrus älskare." Gör mig nu till
viljes bara denna gången; bara denna gången, -- kom
och sök med mig.

Fru Ström. Hör hit, fru Page; kom ned, ni och gamla
gumman; min man vill upp på rummet der.

Ström. Gamla gumman? Hvad är det för en gammal gumma?

Fru Ström. Åh, det är pigans faster ifrån Brentford.

Ström. Den konan, den trollpackan, den gamla
pulver-hexan! Har jag icke förbudit henne mitt
hus? Hon har visst något att syssla här, hvaba? Vi
männer ä' bra enfaldiga; vi förstå icke så noga
hvad som passerar under sken af spådomskonsten. Hon
qvacksalfvar med sina kärleksdrycker, signerier,
stjerntyderier och mera sådant hokus-pokus; det
går öfver vår horizont, vi veta af ingenting. --
Ned med dig, din trollpacka, din tattar-käring, ned med dig, säger jag!

Fru Ström. Ack, min goda söta man!
-- God' herrar, låt honom icke slå den goda gumman!

(Falstaff kommer i qvinnokläder, ledd af fru Page).

Fru Page. Kom, mor Lisa, kom, gif mig er hand.

Ström. Ja, jag skall lisa henne, jag! -- Packa
dig ut, din hexa! (Slår honom). Du kona, du
trasvarg, du markatta, du vrak! Ut, ut! Jag
skall signa dig, jag skall spå dig, jag! (Falstaff går).

Fru Page. Blygs ni icke? Jag tror, att ni har slagit ihjel den stackars gumman!

Fru Ström. Ja, det slutas väl icke förr; -- det länder dig till mycken heder.

Ström. I galgen med den trollpackan!

Evans. På min heder tror jag icke att den kumman
är en riktig trollpacka. Jag tycker inte om, när
en kumma har tjockt skägg; jag såg ett tjockt skägg
under hennes halskläde.

Ström. Följ mig, mina herrar; jag ber er, följ
mig; ni skall väl se hvad slut det tar på min
svartsjuka. Skäller jag nu utan spår, så tro mig
aldrig mer, när jag drifver.

Page. Nå, så låt oss ännu en gång ge
efter för hans griller. Kom, mina herrar. (De gå).

Fru Page. Han basade minsann upp honom riktigt miskundeligt.

Fru Ström. Nej, vid alla helgon, det gjorde han visst
icke; han basade på honom rätt omisskundeligt, tyckte jag.

Fru Page. Den knölpåken vill jag låta viga och
hänga upp i kyrkan; han har gjort fromma verk och gerningar.

Fru Ström. Hvad tror ni? Kunna vi, utan att såra
qvinligheten och vårt goda samvete, längre fullfölja vår hämd?

Fru Page. Lättfärdighetens ande är utdrifven ur honom,
det är jag säker på; och om han icke ohjelpligen är
hemfallen åt hin onde, lär han väl aldrig anfalla
oss mer på en sådan förtappelsens väg, hoppas jag.

Fru Ström. Skola vi tala om för våra män huru vi ha trakterat honom?

Fru Page. Ja, för all del! Om icke för annat,
åtminstone för att skrapa ut de der underliga
figurerna ur en mans hjerna. Om deras ömma hjertan
kunna tillåta att den stackars odygdiga tjocka
riddaren skall plågas ännu ytterligare, så erbjuda
vi oss båda till deras tjenst.

Fru Ström. Jag vill hålla vad om att de vilja ha
honom offenteligen utskämd, och jag tycker att det
knappast blir något riktigt slut på det här upptåget,
om han icke blir offenteligen utskämd.

Fru Page. Kom då och låt oss smida, medan jernet är varmt.

(De gå).


TREDJE SCENEN.

Ett rum på värdshuset Strumpebandet.

(Värden och Bardolph uppträda).

Bard. Herre, Tyskarna begära tre af edra hästar;
hertigen kommer sjelf i morgon på hofvet, och de skola rida honom till mötes.

Värd. Hvad kan det vara för en hertig, som kommer i
sådan tysthet? Jag har icke hört något om honom vid
hofvet. Jag måste tala med de der herrarna; de tala
väl annat än Tyska?

Bard. Ja, herre; jag skall be dem stiga in.

Värd. De ska' få mina hästar, men de ska' betala
mig bra; jag skall peppra åt dem. Mina rum ha stått
en hel veckas tid för deras räkning; jag har måst
visa ifrån mig mina andra gäster. De måste deran;
jag skall, min själ, peppra åt dem, jag. Kom nu.

(De gå).



FJERDE SCENEN.

Ett rum i Ströms hus.

(Page, Ström, fru Page, fru Ström och
Evans uppträda).

Evans. Det är en af de pästa och dygdesammaste hustrur, jag någonsin sett.

Page. Och skickade er båda brefven på en gång?

Fru Page. På samma fjerdedels timma.

Ström. Förlåt mig, hustru, gör nu hvad du vill;
 Jag solen förr misstänka skall för kyla,
 Än dig för otrohet. Nu står din ära
 Hos honom, som helt nyss var kättare,
 Så fast som tron.

Page. Nu kan det vara nog!
 Var ej så öfverdrifvet ödmjuk nu,
 Som du var elak nyss.
 Men låt oss gå än längre; våra hustrur
 Må än en gång, till vårt och fleres nöje,
 Ett möte stämma med den tjocka narr'n;
 Der ta vi honom fast och näpsa honom.

Ström. Det ges ej bättre sätt, än det de nämnde.

Page. Att lofva möta honom uti parken
 Vid midnattstid? -- Nej, han går aldrig dit.

Evans. Ni säger ju, att han blifvit kastad i strömmen,
och att han fått krufligt stryk på kamla fasters
räkning; jag tror, att han är rädd och kommer icke
dit; jag tror, att hans lekamen är späkt och känner
ingen frestelse.

Page. Det tror jag också.

Fru Ström. Tänk ni uppå hur han skall der behandlas,
 Vi tänka på hur han skall skaffas dit.

Fru Page. Det går en saga om att jägar'n Herne,
 Som fordom vaktat denna Windsors-parken,
 Går hela vintern, i den stilla midnatt,
 Bekrönt med stora horn, omkring en ek.
 Han trädet murket gör, förhexar boskap,
 Gör kornas mjölk till blod och skakar kedjor
På ett förfärligt och ohyggligt sätt.
 Att så det spökar, har ni hört och vet
 Att gammalt folk, vidskepliga och svaga,
 Ha tagit mot och gifvit oss i arf
 Hernes, jägar'ns, spökhistoria som en sanning.

Page. Dock finnas många än, som icke våga
 I nattens djup att nalkas denna ek;
 Men hvartill detta?

Fru Ström. Hör nu på vår plan:
 Vid denna eken skall oss Falstaff möta,
 Som jägarn klädd, med stora horn i pannan.

Page. Nå, antag nu att han vill komma dit
 I sådan drägt; -- när han infunnit sig,
 Hvad skall då göras? Hvad skall ställas till?

Fru Page. Det ha vi ock betänkt, hör bara på:
 Min dotter Nanni och min lilla son
 Och fyra fem, af samma växt, vi kläda
 I grönt och hvitt till tomtar och till elfvor
 Med vaxljus rundt kring hufvudet och skallror
 I sina händer. Just i ögonblicket,
 Då Falstaff, hon och jag hvarandra möta,
 Framrusa de utur en grop med ens
 Med någon sällsam sång. Vid deras åsyn
 Fly vi i största häpenhet, vi båda.
 Och låta dem kringhvärfva honom alla
 Och, som det egnar elfvor, nypa honom
 Och fråga hvi han djerfs till elfvors ringdans
 På deras helga stigar vandra så
 I oren skepnad.

Fru Ström. Och tills han bekänner,
 Må dessa elfvor nypa honom tappert
 Och sveda honom.

Fru Page. När han tillstått allt,
 Vi träda alla fram, ta bort hans horn
 Och jaga honom som en narr till staden.

Ström. Men barnen måste öfvas in förut,
 Ty annars går det aldrig riktigt för sig.

Evans. Jag skall lära parnen huru de skola pära sig
åt, och jag skall sjelf spela Hans narr och pränna riddaren med mitt vaxljus.

Ström. Förträffligt! Jag vill gå och köpa masker.

Fru Page. För elfvorna min Nanni skall bli drottning,
 Fint utstyrd i en klädning hvit till färgen.

Page. Jag köper sidenet. -- (Afsides). På samma gång
 Må Kleen bortröfva Nanni och i Eton
 Vid henne vigas. -- (Högt). Bud till Falstaff genast!

Ström. Nej, än en gång jag vara vill herr Bäck;
 Han döljer ingenting för mig: -- han kommer.

Fru Page. Var obekymrad; köp vårt tillbehör,
 Allt som behöfs till våra elfvors prydnad.

Evans. Låt oss pryta upp; det är rara lustparheter och riktigt hederliga skälmstycken.

(Page, Ström och Evans gå).

Fru Page. Gå nu, fru Ström, och skicka Quickly genast
 Till Falstaff för att höra hvad han svarar.
 (Fru Ström går).
 Jag går till doktorn; han mitt bifall har,
 Och han och ingen ann' skall äkta Nanni.
 Herr Kleen har gods och gård, men är ett nöt,
 Och han står bäst af alla hos min man.
 Doktorn har mynt och mäktigt stöd vid hofvet;
 Han, han, och ingen annan alls, skall ha'na,
 Om också tusen bättre ville ta'na.
 (Går).


FEMTE SCENEN.

Ett rum på värdshuset Strumpebandet.

(Värden och Menlös uppträda).

Värd. Hvad vill du, bonde? Hvad vill du, tjockskalle?
Tala, flåsa ut, låt höra: kort, flinkt, qvickt, raskt!

Meril. Ack, herre, jag har ett ärende från herr Kleen till sir John Falstaff.

Värd. Der är hans kammare, hans hus, hans slott, hans
sparrlakanssäng och hans fållbänk; der är måladt
rundt omkring historien om den förlorade sonen,
spritt nytt. Gå, bulta på och ropa; han skall svara
dig som en mennisko-ätare; bulta på, säger jag.

Menl. Der är en gammal gumma, en tjock gumma, som
gick in till honom. Jag skall vara så näsvis och vänta
till dess hon kommer ned igen; sanningen att säga,
så är det henne jag skulle tala med.

Värd. Ha, en tjock gumma! Riddaren kan bli bestulen;
jag skall ropa honom. -- Dunderhuggare! Sir John
Dunderhuggare! Ett svar från dina krigiska lungor! Är
du der? Det är din värd, din Ephesier, som ropar.

Falst. (Uppifrån). Hvad står på, herr värd?

Värd. Här är en böhmisk Tartar, som väntar på din
tjocka gummas hitnederkommande. Låt henne komma ned,
dunderhuggare, låt henne komma ned. I mina rum skall
det gå anständigt till; fy, stängda dörrar! Fy!

(Falstaff kommer).

Falst. Ja, min kära värd, visst var det en gammal
tjock gumma hos mig nyss, men hon har redan gått.

Menl. Med förlof, herre, var det icke den kloka gumman i Brentford?

Falst. Visst var det hon, du musselskal! Hvad vill du henne?

Menl. Min husbonde, herre, herr Kleen, skickade mig
efter henne, då han såg henne gå öfver gatan, för att
fråga henne, herre, om en viss Nym, herre, som bedrog
honom på en guldkedja, har den guldkedjan eller icke.

Falst. Jag talte just med gumman om den saken.

Menl. Och hvad sad' hon då, med förlof, herre?

Falst. Åh jo, hon sad', att samma karl, som bedrog
herr Kleen på guldkedjan, narrade den ifrån honom.

Menl. Ack, om jag bara sjelf hade fått tala med
henne! Jag hade andra saker att fråga henne om, å husbond's vägnar.

Falst. Nå, hvad var det? Låt höra.
Värd. Ja, ut med det straxt!

Menl. Nej, jag har icke lof att fördölja det, herre.

Falst. Fördölj det, eller är du dödens man!

Menl. Åh, herre, det var ingenting utan om miss
Anna Page; att fråga om det var husbond's lycka att få henne eller icke.

Falst. Det är, det är hans lycka.

Menl. Hvad, herre?

Falst. Att få henne eller icke. Gå och säg, att det har gumman sagt mig.

Menl. Får jag vara så näsvis och säga det, herre?

Falst. Ja, karl; så näsvist du nånsin vill.

Menl. Tack, hans nåd! Nu skall jag riktigt fägna min husbonde med de här nyheterna. (Går).

Värd. Du är en lärd man, du är en lärd man, sir
John. Har du haft en klok gumma hos dig?

Falst. Ja, det har jag, min kära värd; en, som lärde
mig mer vett än jag förut lärt mig i all min dar. Och
jag betalade heller ingenting för det, utan fick
betalning till för hvad jag lärde mig.

(Bardolph kommer).

Bard. Aj, aj, Gud nåde oss! Tjufven! Rent tjufveri!

Värd. Hvar ä' mina hästar? Säg mig godt om dem, skurk.

Bard. Sin kos med tjufvarna; ty så snart jag kom på
andra sidan Eton, kastade de mig af ifrån den ena i
en dyngpuss; och så lade de sporrarna till och satte
åstad som tre tyska djeflar, tre doktor Faustar.

Värd. De foro bara för att möta hertigen,
kanalje. Säg icke, att de ha rymt; Tyskarna ä' hederligt folk.

(Evans kommer).

Evans. Hvar är värden?

Värd. Hvad står på, sir Hugh?

Evans. Tag vara på edra mopilier, herr värd. En min
vän är kommen till staden och perättar att tre tyska
stall-pröder ha pestulit alla värdarna på Readings, Maidenhead
och Colebrook på hästar och penningar. Jag
säger er det här i kod mening, ser ni; ni är
förståndig och full af spott och spe, och det
passar sig icke att ni skulle pli pestulen. Farväl.
(Går).

(Cajus kommer).

Caj. Hvar vara min värd de la jarretière?

Värd. Här, herr doktor, alldeles perplex i ett dilemma af tvifvelsmål.

Caj. Jag icke veta hvad det vara; men man 'ar
sagt mig, att ni göra stora preparations för
en 'ertig af Tisslang. Parbleu, 'ofvet icke
veta af någon 'ertig. Jag mena väl; adieu!
(Går).

Värd. Hojta och skrik! Spring, din kanalje! --
Hjelp mig, riddare! Jag är förlorad: -- spring,
flyg, hojta och skrik, kanalje! Jag är förlorad!
(Går).

Falst. Jag skulle vilja att hela verlden blefve
lurad, ty jag har blifvit lurad och mörbultad på
köpet. Skulle det komma för hofvets öron huru jag
har blifvit förvandlad, och hur min förvandling har
blifvit tvättad och klappad, så skulle de smälta
ut mig ur mitt fett, droppa för droppa, och ta
och smörja fiskarstöflor med mig; jag lofvar, att
de skulle piska mig med sina hvassa infall, tills
jag skrumpnade ihop som ett torkadt päron. Jag har
aldrig haft någon riktig trefnad, allt sedan jag
svor bort mig vid spelbordet en gång. Ja, om jag
icke hade för tung andedrägt för att läsa böner, så
skulle jag visst omvända mig. (Quickly kommer). Nå,
hvarifrån kommer du?

Quickly. Ifrån dem båda två, skall ni se.

Falst. Fan ta den ena, och mor hans den andra, så bli
de begge försörjda. Jag har lidit mer för deras skull,
än den menskliga naturens fördömda skröplighet kan stå ut med.

Quickly. Nå, hvad ha inte de lidit då? Jo, det kan
ni lita på; i synnerhet den ena af dem: -- fru Ström,
den goda själen, är piskad brun och blå, så att ni
icke kan upptäcka en enda hvit fläck på henne.

Falst. Hvad är det för prat om brunt och blått? Jag
har blifvit mörbultad sjelf, alla regnbågens färger
igenom; och så när som på ett hår hade jag blifvit
häktad såsom trollpacka från Brentford; om icke
min utomordentliga fintlighet och den färdighet,
hvarmed jag spelte gammal käring, räddat mig, så
hade bödelsknekten knäppt mig i stocken, i allmänna
stocken, som en trollpacka.

Quickly. Låt mig få tala med er i ert rum, så skall
ni få höra hur sakerna stå, och jag vill hålla vad
om att ni skall bli nöjd. Det här brefvet skall
säga er någonting. -- Ack, edra hjertungar! Hvad
skall man icke ha för ett bekymmer för att foga er
tillsammans! Säkert måste en utaf er icke tjena himlen
rätt, efter ni har så mycket pröfningar att genomgå.

Falst. Följ mig på, mitt rum.

(De gå).


SJETTE SCENEN.

Sammastädes.

(Värden och Fenton uppträda).

Värd. Herr Fenton, tala icke med mig, säger jag; mitt
hjerta är bedröfvadt, jag ger alltsammans på båten.

Fent. Hör mig likväl. Hjelp mig uti min plan,
 Så skall jag, vid mitt hedersord, dig skänka
 Etthundra pund i guld mer än du mistat.

Värd. Jag skall höra på er, herr Fenton, och skall
åtminstone tiga med hvad jag får veta.

Fent. Tid efter annan har jag dig förtrott
 Hur ömt den sköna Nanni Page jag älskar,
 Som också har min böjelse besvarat --
 Så vidt som det på hennes val berott --
 Mig till behag. Jag fått ett bref från henne,
 Hvars innehåll skall väcka din förundran.
 Det gyckel, som der nämns, så inväfdt är
 Med mina planer, att det ena ej
 Kan, lösryckt från det andra, talas om.

Den tjocka Falstaff har deri en roll
 Af mycken vigt. (Visar ett bref). Här ser du hela planen
 Till detta skämt. Hör på, min goda värd,
 I natt vid Hernes ek, i midnattsstunden,
 Skall Nanni föreställa elfvors drottning,
 Och skälet ser du här. I denna drägt --
 Då andra puts som bäst i farten äro --
 Har hennes far befallt att hon skall smyga
 Med Kleen sin kos och låta viga sig
 Med honom straxt i Eton: hon har samtyckt. --
 Märk nu:
 Fru Page, som strängt emot partiet är,
 Och fast bestämd för Cajus, har beslutat
 Att han på samma sätt skall föra henne --
 Då andra upptåg sysselsätta mängden --
 Till klosterkyrkan, der en prest dem väntar,
 Som straxt skall viga hop dem. Skenbart lydig
 Sin moders plan har Nanni likaledes
 Åt doktorn gifvit ja. Nu står så till,
 Att fadren vill att hon skall vara hvitklädd
 Och utstyrd så -- när Kleen tillfälle får
 Att fatta hennes hand -- begifva sig
 Med honom bort. Men modren åter vill --
 För att ett kännemärke ha åt doktorn,
 Ty alla äro masker och förklädda --
 Att hon skall bära vida gröna kläder
 Och hafva band, som fladdra rundt om pannan.
 När doktorn nu ser tiden vara inne,
 Han trycker hennes hand, och på det tecknet
 Har flickan lofvat att med honom gå.

Värd. Hvem vill hon narra? Fadren eller modren?

Fent. Dem båda två, herr värd, och fly med mig.
 Men knuten är: att skaffa mig en prest,
 Som väntar mig vid midnattstid i kyrkan
 Och genom äktenskapets laga namn
 Ger sin bekräftelse åt vårt förbund.

Värd. Godt, hjelp er plan på väg; jag skaffar prest.
 Tag ni blott flickan, presten skall ej fattas.

Fent. Då stadnar jag i evig skuld hos dig; --
 Dock skall du ej kontant belöning sakna.

(De gå).


FEMTE AKTEN. FÖRSTA SCENEN.

Ett rum på värdshuset.

(Falstaff och Quickly uppträda).

Falst. Kära du, prata nu icke längre; -- gå din väg;
det blir dervid. Detta är nu tredje gången; alla goda
ting äro tre, ännu hoppas jag. Se så, farväl! Man
påstår, att tretalet är godt, både i afseende på
födelse, lefnadshändelser och död. -- Farväl med dig!

Quickly. Kedjor skall jag besörja om, och jag skall
göra mitt bästa till att skaffa er ett par horn.

Falst. Farväl med dig, säger jag; tiden skyndar. Se
så, hufvudet upp, och trippa åstad. (Quickly
går. Ström kommer). Hur står till, herr Bäck? Herr
Bäck, i natt blir saken afgjord, eller också aldrig
nånsin. Infinn er i parken klockan tolf i natt vid
Hernes ek, så skall ni få se något underligt.

Ström. Var ni icke hos henne i går, som ni sade mig att aftalet var.

Falst. Jag gick till henne, herr Bäck, som en fattig
gammal man, som jag för ögonen befinnes; men jag
gick ifrån henne som en fattig gammal käring. Den
der kanaljen, hennes man, har den mest raffineradt
rasande svartsjuka satan i kroppen på sig, som
nånsin besatt och förryckt en menniska. Hör bara:
-- han bultade mig förbannadt i mina qvinnokläder;
i manskläder, herr Bäck, fruktar jag icke Goliath
sjelf med sin väfvarebom, ty jag vet också att lifvet
är en väfspole. -- Jag har brådtom, följ mig; jag
skall berätta er alltsammans, herr Bäck. Allt sedan
jag plockade lefvande gäss i verlden, slog dank och
piskade snurra, har jag icke vetat hvad det var att
få stryk, förrän nu. Följ
mig, jag skall berätta er vackra saker om den der
Ström; i natt skall jag hämnas på honom, och hans
hustru skall jag öfverlemna i edra händer. Följ mig;
kuriösa saker äro på färde, herr Bäck; följ mig!

(De gå).


ANDRA SCENEN.

Windsors park.

(Page, Simpel och Kleen uppträda).

Page. Kom, kom, vi ska' gömma oss i slottsgrafven så
länge, tilldess vi få se våra elfvor lysa. -- Tänk på min dotter, svärson Kleen.

Kleen. Ja visst! Jag har talat med henne, och vi ha
ett ord oss emellan att känna igen hvarann på. Jag
går bara till den hvita och ropar piff! Då ropar hon
puff! och derpå känna vi igen hvarann.

Simp. Det är godt och väl det; men hvad tjenar
allt det der till, både ditt piff och hennes
puff? Den hvita klädningen gör ju henne tillräckligt
igenkännelig. -- Klockan är redan elfva slagen.

Page. En mörk natt! Lågor och andar måste ta sig
bra ut. Himlen välsigne vårt skämt! Ingen menar
ondt, utom den onde sjelf, och honom skall man
väl känna igen på hornen. Låt oss nu gå vidare.

(De gå).


TREDJE SCENEN.

Sammastädes.

(Fru Page, fru Ström och doktor Cajus komma).

Fru Page. Herr doktor, min dotter är grönklädd; när
ni ser tillfälle dertill, så tag henne i handen,
bort med henne till klostret och expediera saken
qvickt. Gå före oss in i parken; vi begge måste hålla
oss tillsamman.

Caj. Jag veta hvad jag skall göra, Adieu! (Går).

Fru Page. Farväl, min herre. -- Min man blir visst
icke så glad öfver hämden på Falstaff, som han blir
uppbragt öfver doktorns bröllop med vår dotter. Men
det gör ingenting; bättre en liten träta, än stora hjerteqval.

Fru Ström. Men hvar är Nanni med sina elfvor? Och
den Wales'ska gasten Evans?

Fru Page. De ha samt och synnerligen gömt sig i
en grop tätt vid Hernes ek, med öfvertäckta ljus,
dem de, i samma ögonblick som Falstaff och vi mötas,
skola med ens låta lysa i mörkret.

Fru Ström. Det kan icke annat än förskräcka honom.

Fru Page. Blir han icke förskräckt, så blir han
utskrattad; blir han förskräckt, så blir han så mycket
mer utskrattad.

Fru Ström. Vi skola lura honom dugtigt.

Fru Page. Att fint bedra en slik bedragare,
 Är ej bedrägligt af den svagare.

Fru Ström. Stunden nalkas; till eken, till eken.

(De gå).


FJERDE SCENEN.

Sammastädes. (Sir Hugh Evans och elfvor komma).

Evans. Trippa, trippa, elfvor små! Kom vackert;
klöm icke edra roller! Motigt, säger jag! Följ
mig nu till kropen; och när jag ker tecken,
så kör som jag sad'. Kom, kom, trippa, trippa!

(De gå).


FEMTE SCENEN.

En annan trakt af parken.

(Falstaff kommer förklädd med bockhorn på hufvudet).

Falst. Windsorsklockan har slagit tolf; ögonblicket
nalkas. Nå, ni hetlefrade gudar, stån mig bi! --
Besinna, Jupiter, att du blef tjur för Europas skull; kärleken satte
horn på dig. -- Allsmäktiga kärlek, som på visst sätt
gör kreaturet till menniska, på visst sätt menniskan
till kreatur! -- Du blef också en svan, o Jupiter, af
kärlek till Leda. -- O du allsvåldiga kärlek, huru
nära kom icke guden då till gåsens natur! Den första
synden begick du i fänadens skepnad: -- en fäaktig
synd, o Jupiter! -- Den andra begick du hårdt nära i
gåsens liknelse; betänk, Jupiter, en gåsaktig synd! --
Om gudar äro så heta på gröten, hvad skola då de
arma menniskorna ej vara? Hvad mig anbelangar, så är
jag för närvarande en Windsorshjort och utan tvifvel
den fetaste i hela djurgården. Förläna mig en kylig
brunst-tid, Jupiter; hvem kan annars klandra mig,
om jag springer talgen af mig? Hvem kommer der? Min hind?

(Fru Ström ocli fru Page komma).

Fru Ström. Sir John, är det du, min hjort? Min hjorthane?

Falst. Min lilla hind med svarta stubbsvansen? Nu må
skyarna regna potatis; nu må det åska på melodien
"gröna kjortlar;" hagla kryddnejlikor och snöga
kavaljersparoller; nu må här komma en störtskur
af instigantia; här skall jag finna en tillflykt.
(Omfamnar henne).

Fru Ström. Jag har fru Page med mig, mitt socker-hjerta!

Falst. Dela mig som en present-hjort, tag hvar sin
baksida; refbenen behåller jag sjelf, bogarna får
skogvaktaren, och mina horn testamenterar jag åt
edra män. Är jag icke en riktig buse? Ha? Talar
jag icke likt jägarn Herne? -- Ha! Nu är Cupido ett
samvetsgrannt barn; han ger skadestånd. Så sant jag
är en ärlig ande, välkommen!

(Buller utanför).

Fru Page. Ack, hvilket buller!

Fru Ström. Himlen förlåte oss våra synder!

Falst. Hvad kan det vara?

Fru Page och fru Ström. Bort, bort! (De springa).

Falst. Fan vill icke ha mig fördömd, tror jag,
på det att icke den oljan, som jag har i kroppen, må sätta
helvetet i brand; annars skulle han aldrig göra mig sådant här krångel.

(Sir Hugh Evans, klädd som satyr; Quickly och Pistol;
Anna Page, klädd som elfdrottning, William och
flera såsom elfvor, med vaxljus kring sina hufvuden, uppträda).

Quickly. Ni elfvor svarta, hvita, gröna, blå,
 Som edra ringar uti månsken slå,
 Ni ödets stackars hittebarn, kom hit
 Och sköt ert värf och gör er tjenst med flit! --
 Vår härold, tomtebisse, äska ljud!

Pist. Tyst, vindar! Elfvor, hör er herres bud:
 Syrsa, kryp in i Windsors spisvrår snällt;
 Är der ej sopadt, har man gnistor fällt,
 Så nyp hvar piga blå som odonbär,
 Vår drottning hatar allt hvad osnyggt är.

Falst. Det elfvor är; den till dem talar, dör:
 Kryp ned och blunda: se dem ingen bör.
 (Lägger sig ned med ansigtet mot jorden).

Evans. Gå, rosenkrans, och när du sett den mön,
 Som trenne gånger gjort sin aftonbön,
 Väck hennes fantasi med ljuflig villa,
 Dock sofve hon som lindebarn så stilla.
 Men de, som icke tänkt uppå sin själ,
 Nyp dem i arm och rygg och ben och häl!

Quickly. I ring, i ring!
 Stryk genom slottet, elfvor, rundtomkring;
 Strö lycka i gemak, der furstar bo,
 Att de må stå till domedag i ro
 I herrlig prydnad, friska, oförtärda
 Sig och sin herrskarinna städse värda.
 Med balsam och med olja bona nätt
 Hvarenda ståtlig ordenstaburett;
 Med hvarje ordensskrud, hvar embetsdrägt,
 Gif stadig välgång ifrån slägt till slägt.
 Sjung, elfvor från grön äng, i midnattsstund
 Och härma sirligt blåa bandets rund;
Så mjukt som det ikring ett knä sig slingar
 Det spire upp ur frodig gräsvalls ringar.
 Glöm ej "honny soit qui mal y pense" att rita
 Med blommor purpurröda, blå och hvita
 Likt broderi't med perla och safir
 Kring riddarns böjda knä på silfverskir;
 När elfvor skrifva -- det med blommor blir.
 Bort, skingra er! Men innan klockan ljuder,
 Till vanlig dans kring eken jag er bjuder,
 Kring Hernes ek; -- ni glömmer er ibland.

Evans. Bege er nu i ordning, hand i hand!
 Se så! Ett tjog lysmaskar gifve akt
 Att lysa oss, så dansen går i takt. --
 Men, håll! Jag vädrar någon här från jorden.

Falst. Gud hjelpe mig ifrån den walesiska gasten,
 Han gör mig säkert till ett stycke ost!

Evans. Du mask, i födelsen förkastad vorden!

Quickly. I pröfvo-eld hans fingerspetsar doppa;
 Om han är ren, skall den tillbaka hoppa
 Och ingen fläck bli bränd; men gör den smärta,
 Då är det syndigt kött och orent hjerta.

Pist. Försök!

Evans. Kan den kött-tunnan fatta eld?

(De bränna och nypa honom).

Falst. Aj, aj, aj, aj!

Quickly. Förskämd, förskämd! Af brånad frän och vild!
 Upp, elfvor, håna honom med er sång;
 Nyp honom se'n i ordning, hvar sin gång.

Evans. Det är rätt åt honom, ty han är uppfylld af orenlighet och orättfärdighet.
Sång.
 Ve all oren fantasi,
 Sinlighet och frosseri!
 Lustan är en blodets brand,
 Upptänd af begärens hand,
 Och den får allt värre fart
 Genom onda tankars art.

Nyp'en, elfvor, hvar och en,
 Nyp'en, i armar, rygg och ben;
 Nyp'en och bränn'en så flinkt som förut,
 Tills facklor och stjernor och månsken ä' slut!

(Under sången nypa elfvorna Falstaff.
Doktor Cajus kommer in på ena sidan och bortför
en grönklädd elfva; Kleen ifrån andra sidan och
tager en hvitklädd; Fenton kommer och smyger
bort med Anna Page. Jagtbuller höres på afstånd;
alla elfvorna fly. Falstaff tager af sig hornen
och reser sig upp).

(Page, Ström, fru Page och fru Ström komma och
fasthålla Falstaff).

Page. Nej, håll! Jag tror, vi lurat ut er nu;
 Var jägar Herne ert sista knep och tillflykt?

Fru Page. Jag ber er, kom; drif icke skämtet längre. --
 Sir John, hvad tycks om fruarna i Windsor? --
 Se här, min man! Månn' dessa sköna grenar
 (Pekar på Falstaffs horn).
 Ej passa mer för skogen än för staden?

Ström. Nå, min herre, hvilken af oss är nu hanrej? --
Herr Bäck, Falstaff är en skurk, en behornad skurk;
här ä' hans horn, herr Bäck; och, herr Bäck, han har
hos Ströms icke gjort annan eröfring, än bekantskapen
med hans tvättkorg, hans knölpåk och tjugo pund i
penningar, som ni måste återbetala, herr Bäck. Man
har redan tagit vård om hans hästar, för den sakens
skull, herr Bäck.

Fru Ström. Sir John, vi ha varit bra olyckliga, som
aldrig fått råka hvarandra i frid. Jag ämnar aldrig mer
anta er som min älskare, utan alltid anse er för min hjort.

Falst. Jag börjar förstå, att man gjort mig till en åsna.

Ström. Ja, och till ett nöt på köpet; på båda delarna
ha vi bevis i händerna.

Falst. Det är således inga elfvor? Tre eller fyra
gånger föll mig den tanken in, att det icke var
några elfvor; men mitt onda samvete och den plötsliga

öfverraskningen förvandlade det plumpa upptåget till
påtaglig sanning, och jag trodde verkeligen att det
var elfvor, i trots af både rim och reson. Se nu hur
förståndet blir ett nöt, då det är på dåliga vägar!

Evans. Sir John Falstaff, frukta Gud och låt af ifrån
edra pegär, så komma icke elfvorna och nypa er.

Ström. Bra sagdt, gast Hugh!

Evans. Och låt ni pli edra svartsjukor, det per jag er.

Ström. Jag skall aldrig misstro min hustru mer,
förrän du är i stånd att tala rent, när du kurtiserar henne.

Falst. Har jag då lagt min hjerna i solen och torkat
henne, efter den icke haft kraft nog att hindra ett så
plumpt narri? Skall jag nu hundsfotteras af en wales'k
getabock? Skall jag ha en mössa af wales'kt fris? Så
gerna hade jag kunnat storkna af ett stycke kalfdans.

Evans. Kalfdans är icke pra till smör; er puk är para kjord af smör.

Falst. "Puk är para kjord!" Har jag då upplefvat den
dag, då jag skulle bli dragen vid näsan af en, som
gör kalfdans af vårt goda modersmål! Det är nog för
att förderfva alla kärleksäfventyr och nattvandringar
i hela konungariket.

Fru Page. Tror ni då, sir John, att hin onde sjelf
skulle hafva kunnat göra er älskvärd för oss, om vi
också velat jaga dygden hufvudstupa ut ur hjertat på
oss och utan samvete inviga oss åt afgrunden?

Ström. En sådan plumpudding? En sådan blånpacka?

Fru Page. En däst karl!

Page. Gammal, förfrusen, skrumpen, och med ett odrägeligt innanmäte!

Ström. Och lögnaktig som Lucifer!

Page. Och fattig som Hjob!

Ström. Och elak som hans hustru!

Evans. Och pegifven på älskog och krokar, och sekt och
vin, och mjöd och dryckenskap, och eder och svordomar, och tissel och tassel!

Falst. Ja, jag är en visa nu; ni har försprånget, jag
är på bak-kälken. Jag är icke i stånd att svara
den wales'ska flanellen; dumheten sjelf vill lägga
rättesnöret öfver mig. Gör med mig hvad ni vill.

Ström. Godt, min herre; vi skola också föra er till
Windsor till en viss herr Bäck, som ni narrat pengar
af, och åt hvilken ni ville vara kopplare. Öfver
och utom hvad ni pliktat med kroppen, skall den der
återbetalningen svida i själen på er, tänker jag.

Fru Ström. Nå, efterskänk nu denna fordran bara,
 Så är allt glömdt, och ni må vänner vara.

Ström. Se der min hand; allt är er efterskänkt.

Page. Se nu glader ut, riddare. Du skall få dig en
vinsoppa hemma hos mig i qväll, och der skall du få
skratta åt min hustru, som nu skrattar åt dig. Berätta
henne, att herr Kleen är gift med hennes dotter.

Fru Page. (Afsides). Det tvifla de lärde på. Om Anna
Page är min dotter, så är hon väl doktorns hustru nu vid lag.

(Kleen kommer).

Kleen. Hu, hu, hu, svärfar Page!

Page. Svärson, hvad står på? Hvad står på, svärson? Är det expedieradt?

Kleen. Expedieradt? -- Det här skall allt hederligt
folk i Glostershire få veta; annars vill jag låta hänga mig, jag.

Page. Hvad menar du, svärson?

Kleen. Jag kom till Eton, jag, för att låta viga
mig vid Anna Page; och så var det en lång slyngel
till pojke! Hade det icke varit i kyrkan, så hade jag
rappat honom, eller han rappat mig. Om jag icke trodde
att det var Anna Page, så vill jag aldrig röra ett
finger nu; och så var det en skjutspojke!

Page. På min ära, då tog ni rasande!

Kleen. Hvad behöfver ni säga mig det för? Visst tog
jag rasande, då jag tog en pojke för en flicka. Hade
jag nu blifvit vigd vid honom, så skulle jag väl icke
velat behålla honom, så fruntimmersklädd han också var!

Page. Det här är ju er egen dumhet. Sad' jag er icke
hur ni skulle känna igen min dotter på klädseln?

Kleen. Hon var ju hvit, vet jag, och jag kom till
henne och ropte piff, och hon svarte puff, så som
Anna och jag kommit öfverens om; och så var det fan
och icke Anna, utan en gästgifvarns slyngel!

Evans. Men pevara mig väl, herr Kleen! Har ni
inga ökon, som kår och kifter er med kästkifvarns slynglar?

Page. Det här kan riktigt förarga mig. Hvad är att göra?

Fru Page. Blif icke ond, bästa Georg! Din plan var
mig bekant; jag lät min dotter kläda sig i grönt,
och nu är hon med doktorn i klostret och låter viga sig vid honom.

(Cajus kommer).

Caj. Hvar vara miss Page? Parbleu, jag vara narra! Jag
gifta un garçon, en pojk, un paysan, parbleu en
pojk! Icka Anne Page; parbleu, jag vara narra!

Fru Page. Tog ni icke den grönklädda?

Caj. Oui, parbleu! Och det vara en
pojk! Parbleu, jag sätta 'ela Windsor i uppror? (Går).

Ström. Besynnerligt! Hvem har nu fått den sannskyldiga Anna Page?

Page. Jag riktigt fruktar att -- Här kommer herr
Fenton. (Fenton och Anna Page komma). Nå, herr Fenton.

Anna. Förlåt, min far! Min goda mor, förlåt!

Page. Nå, mamsell, hvarför kommer hon icke med herr Kleen?

Fru Page. Hvarför har du icke herr doktorn med dig, flicka?

Fent. Skräm henne icke! Hör hur allt gått till:
 Helt nesligt ville ni bortgifta henne,
 Då ingen kärlek följde med i valet.
 Hör nu: det band, som länge oss förenat,
 Är knutet nu för fast att kunna lösas,
 Och helig är den synd som hon begått.
Bedrägeriet mister här sitt namn
 Af list, olydnad och förbrytelse,
 Enär hon derigenom slapp och undgick
 De tusentals helvetiskt bittra stunder,
 Som tvungna äktenskap alltjemt ha med sig.

Ström. Blif ej bestörta; här fins ingen hjelp: --
 Här himlen styr; för guld fås hus, betänk! 
 Men hustrun deruti är ödets skänk.

Falst. Det fägnar mig, att, fastän ni just enkom har 
måttat på mig, pilen dock har sneddat litet åt sidan.

Page. Nå väl då! Fenton, himlen dig välsigne!
 Man får ge med sig, när ej mer fins hopp.

Falst. Om natten sporras mång slags villbråd opp.

Evans. Jag skall dansa och äta plommon på ert pröllop.

Fru Page. Jag vill ej knota längre. -- Kära Fenton, 
 Gud gifve er rätt många glada dagar! --
 Kom nu, min man, nu gå vi alla hem 
 Och le åt detta puts vid treflig brasa, 
 Sir John och alla.

Ström. Nå, må ske! -- Sir John,
 Ert löfte slog dock in i detta fall: 
 Fru Ström i qväll herr Bäck tillhöra skall.

(De gå).

STORMEN.

PERSONER:

ALONZO, konung af Neapel.

SEBASTIAN, hans bror.

PROSPERO, den rättmätige hertigen af Milano.

ANTONIO, hans bror, usurpator af hertigdömet Milano.

FERDINAND, son till konungen af Neapel.

GONZALO, en gammal redlig rådsherre hos konungen.

ADRIAN, FRANCISCO, hofmän.

CALIBAN, en vild och vanskaplig slaf.

TRINCULO, en gyckelmakare. 

STEPHANO, en drucken munskänk. 

En sjö-kapten, en högbåtsman och matroser.

MIRANDA, Prosperos dotter. 

ARIEL, en luft-ande. 

IRIS, CERES, JUNO, Nymfer, Skördemän, andar.

Flere andar i Prosperos tjenst.

SKÅDEPLATSEN är till en början hafvet; sedermera en obebodd ö.


FÖRSTA AKTEN. FÖRSTA SCENEN.

Ett skepp på hafvet. Storm med thordön och blixt. 

(En sjökapten och en högbåtsman uppträda).

Sjök. Högbåtsman, -- 

Högb. Här, herr kapten! Hur står till? 

Sjök. Bra. Tala matroserna till! Rappa tag, 
annars sätta vi på grund! Rör på er, rör på er! (Går).

(Matroser komma).

Högb. Hi, ho, gossar! Rappa tag! In med bramseglet! 
Gif akt på kaptens pipa! -- Blås, tills du spricker, 
du storm, ifall utrymmet räcker till!
(Alonzo, Sebastian, Antonio, Ferdinand, Gonzalo med
flera komma).

Alonzo. Kära högbåtsman, passa väl på! Hvar är
kapten? Stå på er som karlar!

Högb. Var så god och håll er der nere.

Ant. Hvar är kapten, högbåtsman?

Högb. Hör ni honom icke? Ni går i vägen här; håll 
er i kojerna; ni bara hjelper stormen.

Gonz. Kära vän, håll dig lugn.

Högb. Ja, när hafvet håller sig lugnt. Bort med er! 
Hvad bry sig de här skrikhalsarne om namnet kung? 
Ner i kojen med er! Tyst! Hindra oss icke!

Gonz. Godt; men betänk hvem du har ombord.

Högb. Ingen, som jag håller mer af, än mig sjelf. 
Ni är rådsherre; om ni kan befalla dessa elementer att 
tiga och genast utverka fred med dem, så vilja vi aldrig 
mer handtera en tåg-ända; nyttja er myndighet. Kan 
ni icke det, så tacka Gud för det att ni fått lefva så 
pass länge och bered er i er koj på er sista timma, ifall 
så skulle bära till. -- Rappa tag, gossar! -- Ur vägen, 
säger jag! (Går).

Gonz. Den karlens utseende tröstar mig. Han ser
icke ut som den, som skall drunkna; han har en äkta
galg-fysionomi. Goda öde, stå fast dervid, att han skall 
hänga! Gör det rep, som är honom bestämdt, till vårt 
kabeltåg, ty vårt eget hjelper oss icke stort. Om han 
icke är född till att hänga,Om han icke är född till att hänga,
m. m. Detta syftar på ordspråket: "den drunknar icke,
som är född att hänga." så slår det illa till med oss.

(Alla gå). 

(Högbåtsmannen kommer tillbaka).

Högb. Ned med bramsegel-stången! Rappa tag! Lägre,
lägre! Försök om det går an att sätta till storseglet! (Skrik 
under däck). Fan i sådant tjutande! De skrika gällare än 
både stormen och kommando't.
(Sebastian, Antonio, och Gonzalo komma tillbaka). 
Se så, här igen? Hvad har ni här att göra? Skola vi ge 
allt förloradt och drunkna? Har ni lust att gå till botten?

Seb. Fan i din strupe, du skråliga, gudsförgätna,
obarmhertiga hund!

Högb. Nå så arbeta ni, då!

Alonzo. I galgen med dig, din hund! Du förbannade
oförskämda skojare, vi äro mindre rädda för att drunkna, 
än du!

Gonz. Jag svarar för att han icke drunknar, om också
fartyget icke vore tjockare än att nötskal och så läck 
som en omättelig slinka.

Högb. Roder i lä! -- Sätt an två segel! Till sjös
igen! Sätt an!

(Matroserna med genomvåta kläder komma).

Matroserna. Allt är förloradt! Bedjom! Allt förloradt!

Högb. Hvad? Skola vi bli kalla uti munnen?

Gonz. Kungen och prinsen bedja; bedjom ock;
 Vår lott är deras lik.

Seb. Mitt tålamod är slut.

Ant.                       På våra lif
 Vi blifvit utaf supare bedragna. -- 
 Storkäftade kanalje -- må du dränkas 
 Af tio floders svall!

Gonz.                 Nej, hänga skall han,
 Om också hvarje droppa uti hafvet 
 Svor deremot och öppnade sitt gap 
 Att sluka honom ned.

(Man skriker om hvarann under däck: "Gud sig förbarme:" 
-- "Vi stranda, vi stranda!" -- "Farväl, hustru och 
barn!" -- "Farväl, broder!" -- "Vi stranda, vi stranda, 
vi stranda!").

Ant. Låt oss med kungen alla drunkna. (Går).

Seb. Låt oss af honom taga afsked. (Går).

Gonz. Nu ville jag gerna ge tusen fjerdingsväg haf 
för ett tunnland mager jord, bara heden, brun ljung, och 
hvad som helst. Ske himlens vilja! Men jag doge helst 
en torr död. (Går).



ANDRA SCENEN.

En ö. Utanför Prosperos cell. 

(Prospero och Miranda uppträda).

Mir.  Min far, om med er konst de vilda vågor 
 Ni upprört har, så stilla dem igen. 
 Skyn skulle visst ha regnat eld och svafvel, 
 Om icke hafvet nått till fästets kind 
 Och branden släckt.  Hvad har jag icke lidit 
 Med dem, jag lida såg! Ett ståtligt skepp, 
 Som säkert hade ädla väsen i sig, 
 I spillror krossadt! Deras nödrop skar 
 Itu mitt hjerta! Arma folk, de sönko! 
 Om jag haft gudamakt, jag hade förr 
 I jorden låtit hafvet sjunka, än 
 Det skulle hafva sväljt det goda skeppet 
 Med menskolifven i dess sköt.

Prosp.      Var lugn,
 Låt skrämseln fara! Säg ditt ömma hjerta: 
 "Ondt har ej skett."

Mir.        O ve!

Prosp.      Ondt har ej skett.
 Hvad jag har gjort, det har jag gjort för dig, 
 För dig, min dyraste, mitt allt, min dotter! 
 Du känner icke hvem du är, du känner 
 Din faders härkomst ej, vet ej att jag
 Är något mycket mer än Prospero, 
 Den arma herr'n till denna usla cell, 
 Och din ej större far.

Mir.        Att veta mer
 Kom ej i mina tankar.

Prosp.      Nu är tid
 Att vidare dig underrätta.  Hjelp mig 
 Att kläda denna trollskrud af. 
  (Miranda hjelper honom af med manteln). 
   Se så,

Ligg der, min konst!Ligg der, min konst! Man har med rätta anmärkt, att det är ett fint drag af Shakspeare att låta Prospero upphöra att vara trollkarl, i och med det samma som han lägger af sig sin trollmantel. Derigenom blir intresset för menniskan Prospero större. -- Nå, torka nu ditt öga,
 Var lugn. Skeppsbrottets grymma skådespel,
 Som upprört allt din själs medlidande,
 Har jag med sådan omsorg i min konst
 Så säkert ordnat, att der ingen själ --
 Nej, ej ett enda hår har gått förloradt
 På någon varelse uti det skepp,
 Som du med nödrop såg i hafvet sjunka.
 Sitt ned, ty nu skall du få höra mer.

Mir. Ni ofta börjat säga hvem jag är, Men
 hejdat er och låtit mig förgäfves 
 På saken grubbla. Alltid slöt ni så: 
 "Nej, icke än!"

Prosp.   Men nu är timman kommen,
 Och ögonblicket bjuder dig att lyssna. 
 Lyd och förnimm! Kan du erinra dig 
 En tid, då ej i denna cell vi bodde? 
 Jag tror ej, att du kan: då var du knappt
 Tre år ännu.

Mir.  Åh jo, min far, jag kan.

Prosp. Hvad mins du? Andra menskor, annat hem? 
 Hvad helst det vara må, nämn mig den bild, 
 Som fäst sig i din själ.

Mir.              Ack, det är fjerran
 Och liknar mera dröm än verklighet, 
 Hvad minnet mig bevarat! Hade jag 
 Ej fordom fyra tärnor eller fem,
 Som passade mig upp?

Prosp.        Jo visst, Miranda.
 Och ändå flera till.  Hur kommer sig, 
 Att detta lefver i ditt minne? Säg, 
 Hvad ser du mer i tidens dunkla bakgrund? 
 Mins du hvad, innan du kom hit, sig tilldrog, 
 Mins du ock hur du kom.

Mir.             Det mins jag ej.

Prosp. För tolf år se'n, Miranda, tolf år se'n,
Din fader var Milanos hertig och 
 En mäktig prins.

Mir.             Är icke ni min far?

Prosp. Din mor ett dygdens mönster var, och hon 
 Har sagt att du min dotter är; din fader 
 Milanos hertig var; hans enda barn 
 Prinsessa är, -- ej ringare till börden.

Mir. O himmel, hvilken ondska dref oss dädan, 
 Säg, eller kanske lycka?

Prosp.                   Bådadera:
 Det ondska var, som dref oss derifrån, 
 Men lycka var, att hit vi blefvo hulpna.

Mir. Ack, hjertat blöder då jag tänker på 
 Den sorg jag vållat er den tid, som knappast 
 Jag nu kan minnas! Fortfar, jag er ber!

Prosp. Min bror, din farbror, -- nämnd Antonio --
 Gif akt, jag ber dig! -- Att en broder kan 
 Så trolös vara! -- Framför allt i verlden, 
 Näst dig, Miranda, älskade jag honom 
 Och anförtrodde honom styrelsen 
 Utaf min stat, som på den tiden var 
 Bland stater ypperst, så som Prospero 
 Den främste var bland hertigar, beryktad 
 Och ojemförlig uti värdighet 
 Och ädla konster. Dit låg all min håg; 
 Jag lade styrelsen uppå min broder 
 Och blef en främling i mitt land, fördjupad 
 Och hänryckt uti mystiska bestyr. 
 Din falska farbror -- hör du hvad jag säger?

Mir. Ja, med den yttersta uppmärksamhet.

Prosp. Så snart han lärt sig hur ansökningar
 Beviljas eller afslås; hvem som gynnas 
 Och hvem topphuggas bör, omskapte han 
 De varelser som voro mina, ja 
 Förbytte eller formade dem om; 
 Och när till både tjenaren och tjensten 
 Han fått stäm-nyckeln, tvang han allas hjertan
Att ge den ton, som smickrade hans öra: 
 Han blef en murgrönsranka nu, som skymde 
 Min furste-stam och utsög all min grönska. -- 
 Men du hör icke på: gif akt, jag ber.

Mir. Det gör jag, gode fader.

Prosp.                        När jag så
 Försummade de verldsliga bestyren, 
 Hängifven åt min enslighet och själens 
 Uppodling i de värf, hvars hemligheter 
 Gå öfver mängdens fattning, vaknade 
 Uti min falska bror en ond natur. 
 Min tillit, lik en dygdig fader, födde 
 Hans falskhet, i sin motsats lika stor 
 Som min förlitan, hvilken gränslös var, --
 Ett bottenlöst förtroende, i sanning! 
 När så han blifvit gjord till mäktig herre 
 Ej blott med det, som jag i skatter hade, 
 Men ock med allt, som stod uti min makt, 
 Så gjorde han som den, som, van att ljuga,
 Förvandlar till en syndare sitt minne 
 Och tror sin egen lögn; han trodde sjelf 
 Att han var hertigen, för det han öfvat 
 Den yttre skepnaden af kunglighet
 För mig i all dess vidd. Nu började 
 Hans ärelystnad växa -- hör du på?

Mir. Hvad ni berättar kunde bota döfhet.

Prosp. För att nedbryta skiljoväggen mellan 
 Den roll han spelt och den, han spelt den för, 
 Vill han nu sjelf bli suverän Milano. 
 Mig, arme man -- tillräckligt hertigdöme 
 Jag fann uti min boksal -- ansåg han 
 Oduglig till en verldslig furstlighet 
 Och slöt -- så törstig var han efter makten -- 
 Med kungen af Neapel ett förbund 
 Att gifva honom årlig skatt och hyllning 
 Och göra furste-kronan underdånig 
 Hans kunga-krona, böja mitt Milano --

Arma Milano, obetvingadt hittills! -- 
 Till nedrig förödmjukelse.

Mir.                O himlar!

Prosp. Hör nu hans villkor och hur saken aflopp,
 Säg sedan om en sådan en var bror.

Mir. Det vore synd af mig att tänka annat 
 Än ädelt om min farmor: dygdig mor 
 Har onda söner födt.

Prosp.        Villkoren nu:
 Neapels kung, min fiende af gammalt, 
 Gick gerna in uppå min brors begäran, 
 Som var att han mot vederbörlig hyllning 
 Och årlig skatt -- hur stor, det vet jag ej -- 
 Mig och de mina skulle rota ut 
 Ur hertigdömet straxt och anförtro 
 Med all dess glans det herrliga Milano 
 Uti min broders hand. Man värfvade 
 En här utaf förrädare: en midnatt,
 Dertill bestämd, slog nu Antonio upp 
 Milanos portar, och i dödens mörker 
 Blef jag och du, mitt barn, som högljudt skrek, 
 Bortsläpade af hans handtlangare.

Mir. O, hvilken jemmer! 
 Jag mins ej huru då jag skrek, men ville 
 Nu skrika om igen. Vid blotta tanken 
 Tåras mitt öga.

Prosp.   Hör nu vidare
 Och följ mig sedan till det stundens värf, 
 Som oss åligger, och förutan hvilket 
 Berättelsen till intet hade tjenat.

Mir. Men hvarför tog man icke genast lifvet 
 Utaf oss då?

Prosp.      Bra frågadt, kära flicka! 
 Sjelf har jag ju din fråga föranledt. 
 De djerfdes ej, mitt barn; -- så högt var jag 
 Af folket älskad -- icke heller sätta 
 Så blodig stämpel uppå sin bedrift,
Men sminkade helt fagert upp sin ondska. 
 Kort sagdt, man vräkte ned oss i en slup 
 Och förde ut oss några mil på hafvet; 
 Der låg tillreds ett ruttet båt-skelett, 
 Aftackladt, utan segel, mast och tåg,
 Så skralt att sjelfva råttorna det skydde. 
 Der satte de oss ut att höja rop 
 Mot hafvet, som emot oss röt; att sucka 
 Mot vind, som suckande igen blott ökte 
 Vår pina med sin ömkan.

Mir.              Ack, hvad oro
 Jag då er gjorde!

Prosp.     Nej, en cherubim
 Du var, som mig bevarade! Du log 
 Upplifvad utaf himmelskt mod och kraft, 
 När jag med salta droppar fyllde hafvet 
 Och suckande min börda bar: du gaf 
 Mig tålamodets kraft att härda ut 
 Hvad helst, som måtte hända oss.

Mir. Hur kommo vi i land?

Prosp.                    Det var Guds nåd.
 Friskt vatten hade vi och något mat, 
 Som Gonzalo, en ädling från Neapel, 
 Förordnad att utföra deras plan,
 Oss gaf utaf barmhertighet tillika 
 Med rika kläder, husgeråd och linne, 
 Som sedan kom oss väl tillpass. Den ädle, 
 Som visste att jag böcker älskade, 
 Gaf mig utur min boksal några band 
 Långt mera värda än mitt hertigdöme.

Mir. O finge jag den mannen se en gång! -- 
 Nu reser jag mig upp.

Prosp.         Sitt still och hör
 Det sista utaf våra qval till sjös. 
 Vi landade på denna ö, och här 
 Har jag, din lärare, dig bättre fostrat
Än andra furstar, som ha mera tid
 Till lust och flärd och sina barn försumma.

Mir. Er löne himlen! Säg mig nu, min far, -- 
 Än klappar oron i min själ -- hvad orsak 
 Ni haft att väcka denna storm?

Prosp.                  Så vet:
 En sällsam slump, en lycka full af godhet, 
 Som nu min herrskarinna är, har bragt 
 Till dessa stränder mina fiender. 
 Jag vet, i kraft utaf min spådomsande, 
 Att från mitt zenith nu en lycko-stjerna 
 Nedstrålar huldt. Om dess inflytande 
 Jag nu försummar, är det med min lycka 
 För evigt slut. -- Låt bli att fråga mer; 
 Nu är du sömnig; god den dvalan är, 
 Låt den få råda: du kan den ej motstå.Du kan den ej motstå. Den slummer, som kommer öfver Miranda, är en verkan af Prosperos trollkonst. Att Prosperos här slutade berättelse om sina lefnadsöden är ett mästerstycke af naturlighet, torde icke undgå läsaren.
 (Miranda somnar).
 Kom, kom, min tjenare! Nu är jag redo. 
 Kom, Ariel, kom!Kom, Ariel, kom! Ariel är en luft-ande. Jord-andarna ansågos vara elaka, luft-andarna merendels goda.

(Ariel kommer).

Ariel.           Hell, store mästare!
 Hell, vördnadsvärda herre! Här jag kommer 
 Dig till behag. Vill du, att jag skall flyga, 
 Simma, i lågor dyka, eller rida 
 På krusigt moln? Befall! Din Ariel 
 Af alla krafter lyder.

Prosp.          Har du, ande,
 Den storm, som jag dig böd, till fullo verkställt?

Ariel. Till minsta prick. Jag äntrade hans fartyg; 
 Än midtskepps, än i stäfven, än på däck, 
 Än i kajutorna jag tände fasa. 
 Emellanåt jag delte mig itu
 Och tände här och der. I mast och topp, 
 I rår och bogspröt flammade jag särskildt 
 Och slog så hop uti en enda flamma. 
 Zeus' blixtrar, thordönsskrällars förebud,
Ej voro mer synvillande och flinka; 
 Eld, brak och dån af svafvelviggar tycktes 
 Belägra den stormäktiga Neptunus, 
 Med darrning slå de djerfva vågor, ja 
 Hans treudd skaka.

Prosp.      Du min raska ande!
 Hvem var så stark och modig, att han ej 
 Af detta gny blef galen?

Ariel.            Ingen enda,
 Som ej blef febertokig och begick 
 Förtviflans upptåg. Ja, matroserna 
 Sig kastade uti det salta skummet
 Från skeppet, tändt af mig i ljusan låga. 
 Kungssonen Ferdinand, med håren resta, -- 
 De voro mera lika vass, än hår --
 Sprang kring och skrek: "nu helvetet är tomt,
 Och alla djeflar lösa."

Prosp.           Bra, du ande!
 Var det ej nära land?

Ariel.          Helt nära, herre.

Prosp. Och ingen gick förlorad?

Ariel.                          Ej ett hårstrå;
 Knappt fastnade en fläck vid deras kläder; 
 Spritt nya tycktes de. Som du befallte, 
 Har jag dem troppvis spridt kring hela ön. 
 Kungssonen lät jag landa för sig sjelf; 
 Han kyler luften nu med sina suckar,
 Och sitter sorgsen i en vrå af ön 
 Med armarna i kors.

Prosp.       Matroserna
På kungens skepp, hvad har du gjort med dem 
Och resten utaf flottan?

Ariel.            Lugnt i hamn
 Är kungens skepp uti den djupa bugten, 
 Der du en gång vid midnatt böd mig hemta 
 Från stormiga BermuderFrån stormiga Bermuder. Bermudas-öarna, mot hvars branta klippor skeppsbrott ofta gjordes, troddes vara bebodda af onda andar. serladagg. 
 Folket har jag instufvat under däck,
Der, dels af matthet, dels af trolldomsverkan,
 De slumra godt; och resten utaf flottan, 
 Den jag förstrött, har åter samlat sig 
 Och seglar nu på medelhafvets bölja 
 Med sorgse mod tillbaka till Neapel, 
 Uti den tro att kungens skepp förlorat 
 Och kungen drunknat.

Prosp.        Ariel, ditt uppdrag
 Du noga utfört; mer dock är att göra. Hur tids
 på dagen är det, Ariel?

Ariel. Åtminstone två timglas öfver middag.

Prosp. Från denna timma och till klockan sex 
 Blir tiden dyrbar för oss båda två.

Ariel. Mer arbet än? Då så du mödar mig, 
 Låt mig påminna dig hvad du mig lofvat, 
 Men än ej hållit.

Prosp.     Hvad? Uppstudsighet?
 Hvad kan du väl begära nu?

Ariel.              Min frihet.

Prosp. Förr än din tid är ute? Tig!

Ariel.                              Jag ber,
 Betänk hur troget jag har tjenat dig; 
 Jag lög ej nånsin, gjorde aldrig misstag 
 Och tjente utan knot och knorr. Du lofvat 
 Ett helt års ledighet.

Prosp.          Säg, glömmer du
 Från hvilka qval jag dig befriat?

Ariel.                     Nej.

Prosp. Jo, jo; du tycker, att det är besvärligt 
 Att vada i det salta djupets gyttja, 
 Att ila uppå nordens skarpa vind, 
 Att sträfva uti jordens innanmäte,
 När det är stelt af köld.

Ariel.             Det gör jag icke.

Prosp. Du ljuger, ilskna kräk! Har du förglömt
 Den leda hexan Sycorax, hopkrumpen 
 Af ålderdom och groll? Du mins ej henne?

Ariel. Jo, herre.

Prosp.            Nej. -- Hvar var hon född?

Ariel.                                       I Algier.

Prosp. Hå, var hon det? En gång i månaden 
 Jag måste friska upp ditt minne, säga 
 Hvad du har varit. Denna leda hexan 
 Blef ifrån Algier, som du vet, förvisad 
 För mången illbragd och ett hexeri, 
 För gräsligt att af mensko-öron fattas. 
 För en ting, som hon gjort, man skonte henne; 
 Är det ej sant?

Ariel.   Jo, herre.

Prosp.              Hafvande
 Blef den blåögda hexan förd till ön 
 Och här af sjömän lemnad. Du, min slaf, -- 
 Som sjelf du sagt -- var då i hennes tjenst; 
 Och som du var en ande allt för fin 
 Att följa hennes afskyvärda bud 
 Och stygga kraf, inspärrade hon dig, 
 Med hjelp utaf sitt kraftigare tjenstfolk 
 Och upptänd af sin aldravärsta ilska,
 Uti en klufven tall. I denna klyfta 
 Satt du i plågsamt häkte tvingad in 
 Ett dussin år. Hon dog emellertid, 
 Och du satt qvar och jemrade så hårdt 
 Som qvarnhjul surrar. Då var denna ö -- 
 Med undantag af hennes yngel, sonen, -- 
 En spräcklig byting -- icke ärad af 
 En mensklig skepnad.

Ariel.        Åh jo, Caliban.

Prosp. Jag säger så, dumhufvud! Caliban, 
 Som nu mig tjenar. Sjelf du känner bäst 
 Hvad plågor jag dig fann uti. Din jemmer 
 Kom ulfvar till att tjuta, trängde in 
 I vilda björnars bröst; det var en plåga
 Lik den i helvetet, och Sycorax 
 Ej kunde lösa den. Det var min konst --
Då jag kom hit och hörde dig -- som tallen 
 Att gapa tvang och släppa dig.

Ariel.                  Tack, herre!

Prosp. Om mer du knorrar, skall en ek jag klyfva
 Och kila in dig i dess sega knutar, 
 Tilldess du tjutit der ett dussin vintrar.

Ariel. Förlåt mig, herre; jag vill gerna lyda 
 Och sköta mina andevärf beskedligt.

Prosp. Gör det, så är du fri om tvenne dagar.

Ariel. Det var ett ord utaf min ädle herre! 
 Hvad skall jag göra? Säg, hvad skall jag göra?

Prosp. Gå, antag skepnad af en vattunymf, 
 Men synlig blott för mig; osynlig annars 
 För hvarje öga. Gå, tag denna skepnad 
 Och kom igen i den. Fort, skynda dig!
 (Ariel försvinner).
 Vak upp, mitt kära barn! Du sofvit godt: 
 Vak upp!

Mir. Er underbara sagas ord 
 Mig söfde in.

Prosp. Bortskaka sömnen då; 
 Kom låt oss gå till slafven Caliban, 
 Som ännu aldrig gaf oss goda svar.

Mir. Det är en skurk; jag tål ej honom se.

Prosp. Vi kunna dock ej vara honom utan; 
 Han gör upp eld, han skaffar oss vår ved 
 Och tjenar oss i nyttiga bestyr. -- 
 Hollah! Slaf! Caliban! Du jordklump, svara!

Cal. (Utanföre). Det är tillräckligt ved derinne.

Prosp.                                            Kom!
 Kom, säger jag! Du skall få annat göra; 
 Kom fram, sköldpadda! Nå?
 (Ariel kommer tillbaka i en vattunymfs gestalt). 
 Du sköna syn! Min fagre Ariel, 
 Hör hvad jag hviskar.Hör hvad jag hviskar. Prospero ger Ariel ett uppdrag angående Ferdinand.

Ariel.                Det skall ske, min herre. (Försvinner).


Prosp. Giftiga kräk, af sjelfva satan aflad 
 Med din fördömda mor, kom fram!

(CalibanCaliban. Detta underbara foster af
Shakspeare's fantasi har fått sitt namn genom en
omkastning af bokstäfverna i ordet Kannibal. kommer).

Cal. Så giftig dagg, som någonsin min mor 
 Strök med korpvinge bort från ruttet kärr, 
 Må droppa på er! Må sydvesten blåsaMå sydvesten blåsa m. m. Sydliga vindar ansågos medföra  sjukdomar. Jmfr Troilus och Cressida, sid. 86. 
 Och täcka er från topp till tå med sårnad!

Prosp. För dessa ord, det kan du lita på, 
 Skall du i natt få kramp; för håll och stygn 
 Skall knappt du kunna andas. Gastar skola, 
 Så länge de om natten få husera, 
 På dig sig öfva flinkt. Du skall bli nupen
 Så tätt som hål i honungskakan finnas, 
 Och hvarje nypning värre stickas skall, 
 Än bien, som den byggt.

Cal. Nu vill jag äta middag! Denna ö 
 Är min, ett arf af Sycorax, min mor. 
 Du röfvat från mig den; när först du kom, 
 Du smekte mig och kjelade och gaf mig
 Bärsafter, lärde mig att säga namnen 
 Uppå det större ljuset och det mindre, 
 Som brinna dag och natt. Då höll jag af dig 
 Och viste dig allt nyttigt här på ön, 
 Surbrunnar, källor, bördig mark och mager. 
 Ve mig, som gjorde det! 
 Må alla Sycorax' trollbytingar,
 Tordyflar, paddor, flädermöss er pina! 
 Fler undersåter har du ej, än mig, 
 Som fordom var min egen kung; och nu 
 Inspärrar du mig här i hårda klippan 
 Och herrskar ensam öfver hela ön.

Prosp. Lögnfulle slaf, som blott för stryk är känslig, 
 Men ej för godhet! Jag har dig behandlat
 Med mensklighet, du skarn, och hyst dig in 
 Uti min egen cell, tills du försökte 
 Min dotters ära skända!

Cal.             Åh, hå, hå!
 Det var just skada, att det ej blef gjordt; 
 Du förekom mig; annars jag befolkat 
 Med Calibaner ön.

Prosp.     Gemena slaf,
 På hvilken ej det minsta goda biter, 
 Men blott allt ondt! Jag tog dig i mitt hägn, 
 Fick dig med stort besvär att tala, lärde 
 Dig stundeligen ett och annat godt. 
 När du, din vilde, icke visste ens 
 Hvad sjelf du ville, utan vrålade 
 Som kreaturen, gaf jag åt din mening 
 Ord att förkunna den. Men likaväl 
 Behöll din nedriga natur ett något, 
 Som ädlare naturer skydde för. 
 Så blef du rättsligt instängd här i klippan,
 Du, som dock mer än fängelse förtjenat!

Cal. Du lärt mig tala; hvad jag derpå vunnit 
 Är att jag lärt mig svärja; pest på dig, 
 Som lärt mig tala!

Prosp.      Bort, ditt hexe-yngel!
 Ved hit! Och fort, det råder jag dig till, 
 Ty annat förestår. Du muckar, odjur? 
 Är du försumlig eller tredskas med mig, 
 Skall jag med kramp rådbråka dig och fylla 
 Med smärtor dina ben, så att du skall 
 De vilda djuren skrämma med ditt tjut.

Cal. O nej, jag ber! -- (Afsides). Jag måste lyda honom; 
 Hans konst så mäktig är, att väl den kunde 
 Min moders guddom, Setebos,Setebos. Patagonernas gud. betvinga 
 Och göra honom till vasall.

Prosp.               Bort, slaf! (Caliban går).

(Ariel kommer osynlig, sjungande och spelande. Ferdinand
följer honom).

Ariels sång.

Kom nu hit på gulan sand, 
 Tag hand i hand;
När man nigit först och kysst,
 Blir hafvet tyst. 
 Trippa fint med nätta hopp; 
 Andar, tag nu visan opp!
 Hör på! Hör på! 
 (Spridda röster). Wow, wow!
 Vår bandhund grå. 
 (Spridda röster). Wow, wow!
 Hör på! Jag hör 
 Hur ståtligt tuppen sin visa gör:
 Kuckeliku!

Ferd. Hvar komma dessa toner från? Ur luften? 
 Från jorden? Nu de ljuda icke mer: -- 
 De tjena säkert dessa trakters guddom. 
 Då jag på stranden satt och gret på nytt 
 Min faders död, så smögo dessa toner 
 Till mig på vattnet fram och mildrade 
 Så hafvets svall som mina hjerteqval 
 Med ljuflig melodi: jag följde den, 
 Nej snarare -- den tvang mig hit. Nå väl,
 Nu är det slut; nej tyst! det börjar åter. 

Ariel. (Sjunger). 
 Din far bor djupt, väl famnar sju;
 Hans ben, de ä' koraller; 
 Hans ögon äro perlor nu;
 I hafvet intet faller, 
 Som ej förvandlas i dess flod
 Till någon kostelig klenod.
 Men hafsfrun hon styr dödsklockans sång; 
 Lyss, lyss, nu hörs det: bing bingelibång
 Bing, bång!

Ferd. Den visan talar om min far, som drunknat. -- 
 Så sjunger ingen dödlig; dessa toner 
 Ej äro jordens; -- ofvanfrån de höras.

Prosp. (Till Miranda). 
 Lyft upp ditt ögas fransbehängda förlåtLyft upp ditt ögas fransbehängda förlåt. Jmfr noten till Macbeth, sid. 20. 
 Och säg, hvad ser du der?

Mir.               Helt visst en ande!
 Gud! Så den blickar kring sig! O, min far, 
 Hvad den är skön! Men ack, det är en ande!

Prosp. Nej, barn! Han sofver, äter, alla sinnen
 Han har som vi. Den yngling, som du skådar,
 Var med på skeppet, och, om icke sorgen, 
 Skönhetens kräfta, hade fläckat honom, 
 Han kunde kallas skön; kamraterna 
 Han mistat har och går och söker dem.

Mir. Gudomlig har jag lust att kalla honom: 
 Så ädelt såg jag ej på jorden än.

Prosp. (Afsides).
 Jag ser det går så som min själ det önskar. -- 
 Min Ariel, min kära Ariel, 
 Om tvenne dagar är du fri!

Ferd.               Helt säkert
 Den guddom, hvilken dessa toner tjena! -- 
 Min bön bevilja, att af er få veta 
 Om ni är bosatt uppå denna ö, 
 Samt att ni vänligt ville lära mig 
 Hur jag mig här skall skicka. Sist jag beder 
 Den främsta bönen: säg mig, sköna under, 
 Är du en flicka, eller ej?

Mir.                Min herre,
 Visst intet under, men en flicka visst.

Ferd. Mitt språk! O himlar! Jag den främste är 
 Af alla, som det språket tala, vore 
 Jag endast der det talas.

Prosp.             Hvad? Den främste?
 Hvad vore du, om Neapels kung dig hörde?

Ferd. En simpel menniska som nu, förundrad 
 Att höra dig om Neapels konung tala. 
 Han hör mig, och just derför talar jag; 
 Jag är Neapels kung. Uti mitt öga 
 Har icke varit ebb, alltse'n det såg 
 Min fader kungen drunkna.

Mir.               Ack, hur grufligt!

Ferd. Med alla sina hofmän; hertigen 
 Utaf Milano och hans goda son 
 Ock voro med.

Prosp. Milanos hertig kunde
 Tillika med sin ännu bättre dotter
 Dig vederlägga, om det vore tid. --       (Afsides).
 Vid första mötet vexlade de blickar. 
 Min goda Ariel, jag dig befriar
 För denna tjenst. -- (Högt). Ett ord, min bästa herre: 
 Jag fruktar, att ni sjelf er orätt gjort.

Mir. Hur strängt min far nu talar! Denna man --
 Den tredje, som jag skådat -- är den första, 
 Jag nånsin suckat för. Barmhertighet, 
 Bevek min far att träda på min sida!

Ferd. Om du en jungfru är och fri ännu,  
Så vill jag dig till Neapels drottning göra.

Prosp. Sakta, min herre! Än ett ord, jag ber! -- (Afsides).
 De höra re'n hvarannan till; jag måste 
 Försvåra detta lätta verk, att ej
 Lätt vunnen seger minskar bytets värde.  --  (Högt).
 Ännu ett ord! Jag dig befaller, följ mig; 
 Ett namn du tagit an, som ej är ditt; 
 Till denna ö du kommit som spion, 
 Att vinna den från mig.

Ferd.            Nej, vid min heder!

Mir. Ej något ondt kan bo i sådant tempel; 
 Om i så fagert hus den onde dväljes, 
 Så må de goda sträfva att få bo 
 Ihop med honom.

Prosp.   Följ mig! Tala ej
 För honom, du! Han är förrädare. -- 
 Ditt hufvud skall hopbindas med din fot; 
 Sjövatten skall du dricka; du skall lefva 
 Af musslor, murkna rötter och de hylsor,
 Som ollonen uppammas i; kom, följ mig!

Ferd. Nej, jag ej tål ett slikt bemötande,
Förrän min fiende bevisat sig
 Ha större makt än jag.                (Drager svärdet).

Mir.            Min dyra fader,
 Gå ej för strängt tillväga, ty han är 
 Så god och alls ej farlig.

Prosp.              Hör man på!
 Vill ägget lära hönan värpa? -- Bort 
 Med svärdet, du förrädare, som hotar, 
 Men icke vågar hugga till, ty skuldfritt 
 Är ej ditt samvete! O, värj dig ej! 
 Jag kan afväpna dig med denna staf, 
 Så svärdet faller ur din hand.

Mir.                    Min far!

Prosp. Häng dig ej fast vid mig!

Mir.                             Förbarmande!
 Jag går i god för honom.

Prosp.            Tig! Ett ord  --
 Och jag bestraffar, ja, jag hatar dig! 
 Försvara en bedragare! Åh tyst! 
 Du tror, att ingen fins så skön som han, 
 För det du blott sett Caliban och honom;
 Din toka! Denne är mot andra karlar 
 En Caliban, och englar de mot honom.

Mir. Ödmjukt är då mitt hjerta; ej jag yfves 
 Att skåda någon skönare än han.

Prosp. (Till Ferdinand). 
 Kom nu och lyd! Som på ett barn så mjuka 
 Och utan styrka äro dina senor.

Ferd. Så äro de: lifsandarna ha domnat 
 Som i en dröm. Min faders död, den svaghet, 
 Som nu jag känner, mina vänners ofärd 
 Och denna mannens hot, som kufvar mig, 
 Jag lätt fördroge, om jag finge blott 
 En gång om dagen från mitt fängelse 
 Se denna flicka. Alla verldens hörn 
 Må friheten begagna; rum tillräckligt 
 Jag har i sådant fängelse.

Prosp.              Det verkar. --
 Bra gjordt, min Ariel! -- (Till Ferdinand och Miranda). Kom, följ mig nu! -- (Till Ariel). 
 Hör hvad du nu skall göra.

Mir. (Till Ferdinand). Trösta dig! 
 Min far är ej så omild som det tycks 
 Utaf hans tal, han brukar så ej vara 
 Som nu han var.

Prosp. (Till Ariel). Så fri som himlens vind
 Du blifva skall; uträtta punkligt blott 
 Allt hvad dig ålagdt är.

Ariel.            Till punkt och pricka.

Prosp. Kom, följ mig. -- Tala ej för honom, du!

                                         (De gå).


ANDRA AKTEN. FÖRSTA SCENEN.

En annan trakt af ön.

(Alonzo, Sebastian, Antonio, Gonzalo, Adrian, 
Francisco och flera uppträda).

Gonz. Jag ber, var munter, herre! Ni har skäl, 
 Så väl som vi, till fröjd. Vår räddning är 
 Mer värd än vår förlust; gemensam var 
 Vår ofärd; hvarje dag en sjömans hustru, 
 En köpmans skeppare och köpman' sjelf 
 Ha samma skäl till sorg; ett underverk 
 Vår räddning var, och få bland millioner 
 Det kunna säga. Derför, gode herre, 
 Väg sorg mot glädje visligt.

Alonzo.               Tyst, jag ber!

Seb. Den trösten smakar honom som kall soppa.

Ant. Sjukbesökaren släpper honom icke så lätt.

Seb. Se nu drar han upp sitt qvickhets ur;
 bäst det är, så slår det.

Gonz. Herre, --

Seb. Ett, -- räkna bara!

Gonz. När hvarje sorg, som kommer, underhålles,
 Bekommer underhållaren --

Seb.               Förtäring.Sid. 22. Förtäring. I originalet är en lek med orden dolour och dollar.

Gonz. Ja förtäres, gör han; det har ni rätt i. 
Ni talade sannare, än ni ämnade.

Seb. Och ni tog det klokare, än jag trodde ni
skulle göra.

Gonz. Således, min kung --

Ant. Fy då! Så han spenderar med sin tunga!

Alonzo. Jag ber dig, håll upp!

Gonz. Godt; nu är det slut; men ändå --

Seb. Kan han inte låta bli att tala.

Ant. Låt oss hålla vad om hvilkendera af dem,
han eller Adrian, först skall börja gala.

Seb. Den gamla tuppen.

Ant. Ungtuppen.

Seb. Må göra. Hvad sätta vi upp?

Ant. Ett godt skratt.

Seb. Topp!

Adr. Ehuruväl denna ö tyckes vara öde --

Seb. Ha, ha, ha!

Ant. Se så, nu har ni betalat.

Adr. Obeboelig och nästan otillgänglig --

Seb. Så --

Adr. Så --

Ant. Det kunde icke undvaras.

Adr. Måtte den dock hafva en fin, ljuflig
och delikat temperatur.

Ant. Temperantia var en delikat slinka.

Seb. Ja, och fin på köpet, som han ganska
lärdt har anmärkt.

Adr. Luften andas rätt ljufligt på oss här.

Seb. Likasom om den hade lungor, och dem ruttna.

Ant. Eller som om den vore parfymerad af ett moras.

Gonz. Här fins allt, som är tjenligt att uppehålla lifvet.

Ant. Riktigt! Undantagandes lifsmedel.

Seb. Ja, derpå är det margfaldig brist.

Gonz. Hur saftigt och friskt gräset ser ut! Hur grönt!

Ant. Ja, marken är verkeligen gulbrun.

Seb. Och stöter en liten smula i grönt.

Ant. Han tar icke mycket felt.

Seb. Nej, han misstager sig bara helt och hållet om sanningen.

Gonz. Men det sällsammaste af allt, och som nästan
öfvergår all trolighet --

Seb. Likasom många andra sällsamma saker, som man svär på.

Gonz. Är att våra kläder, så genomblötta som de
blifvit af sjön, likväl bibehållit sin friskhet och
sin glans; de se snarare ut som ny-färgade, än som
om de blifvit fläckade af saltvatten.

Ant. Om bara en af hans fickor kunde tala, skulle
den icke säga att han ljuger?

Seb. Ja, eller också falskeligen taga i sig hans lögner.

Gonz. Mig tyckes, att våra kläder äro lika nya nu,
som då vi första gången buro dem i Afrika på kungens
vackra dotter Claribellas bröllop med kungen af
Tunis.

Seb. Det var ett skönt bröllop, och vi hafva mycken
välsignelse på vår återresa.

Adr. Tunis har aldrig förr varit välsignadt med ett
sådant mönster till drottning.

Gonz. Nej, icke sedan enkan Didos tid.

Ant. Enkan? Fan i det! Hvar fick ni enkan ifrån? Dido enka?

Seb. Tänk om han också hade sagt enklingen
Æneas? Kära herre, så illa ni tar vid er!

Adr. Enkan Dido, sad' ni? Ni kommer mig att fundera på
den saken; hon var ifrån Carthago, icke från Tunis.

Gonz. Det som nu är Tunis, var då Carthago.

Adr. Carthago?

Gonz. Ja, det försäkrar jag: Carthago.

Ant. Hans ord förmå mer än den underbara harpan.

Seb. Han har byggt upp muren och husen med.

Ant. Hvilken omöjlighet skall han härnäst göra möjlig?

Seb. Han skall säkert föra hem den här ön i sin ficka
och skänka den åt sin son, som om den vore ett äpple.

Ant. Och så ut kärnorna i hafvet för att frambringa flera öar.

Gonz. Än se'n?

Ant. Lycka till!

Gonz. Herre, vi talade om att våra kläder nu se så
nya ut, som då vi voro i Tunis på er dotters bröllop,
som nu är drottning.

Ant. Den herrligaste drottning, som någonsin kommit dit.

Seb. Ursäkta mig, undantagandes enkan Dido.

Ant. O, enkan Dido! Ja, enkan Dido!

Gonz. Är icke min jacka så ny, som den var första
dagen jag bar den? Jag menar på sätt och vis.

Ant. Det der "sätt och vis" var bra uppfiskadt.

Gonz. Då jag bar den på er dotters bröllop.

Alonzo. Ni stoppar i mitt öra dessa ord, 
 Som röra upp min själ. O, att jag aldrig 
 Bortgift min dotter der! På vägen hem 
 Min son jag miste; ja, och henne med, 
 Som nu är från Italien så fjerran, 
 Att aldrig mer jag henne skådar. O! 
 Min arfving af Neapel och Milano, 
 Hvad hafsvidunder har uppslukat dig?

Franc. Han lefver visst, min kung. Jag honom såg 
 Hur vågorna han slog inunder sig 
 Och red på deras rygg. Han trådde vattnet, 
 Hvars ilska han slog undan, trotsande 
 De värsta bränningar, som mötte honom. 
 Sitt stolta hufvud öfver böljors strid 
 Han höll och rodde sig med starka armar 
 Och friska tag till stranden, som sig böjde 
 Utöfver sjönött grundval, för att hjelpsam 
 Ta honom mot. Helt visst han kom i land 
 Med lifvet.

Alonzo. Nej, det är förbi med honom!

Seb. För denna sorg ni tacka kan er sjelf, 
 Som ej er dotter unnat åt Europa, 
 Men skänkte henne åt en Afrikan; 
 Der är hon nu landsflyktig från ert öga,
 Som nog har skäl att fuktas utaf sorg.

Alonzo. Jag ber dig, tyst!

Seb.                       Vi böjde alla knä
 Och tröttade ert tålamod med böner; 
 Och hon, den sköna själen, vägde sjelf 
 Emellan pligt och afsky, åt hvad håll 
 Vågskålen skulle sjunka. Jag befarar,
 Att vi för evigt mist er son; Milano 
 Och Neapel hafva flera enkor nu 
 För denna sakens skull, än vi ha män
 Till deras tröst: och felet är ert eget.

Alonzo. Det värsta af förlusten ock.

Gonz. (Till Sebastian).              Min prins,
 Den sanning, som ni talar, saknar mildhet 
 Och lämplig tid. Ni rifver upp ett sår, 
 I stället för att plåstra det.

Seb.                    Bra sagdt.

Ant. Och högst fältskärsaktigt.

Gonz. Fult väder är det för oss alla, herre,
 När ni bär moln på pannan.

Seb. Fult väder?

Ant. Mycket fult.

Gonz. Om jag fick odla denna ö, min prins, --

Ant. Så sådde han nässlor här.

Seb. Och annat ogräs.

Gonz. Och vore konung här, hvad gjorde jag?

Seb. Slog er på nykterhet, i brist på vin.

Gonz. Uti min stat jag skulle allt bedrifvaUti min stat jag skulle allt bedrifva, m. m. I British Museum lär finnas ett exemplar af Montaigne's Essais, Öfversatt af Florio. Boken har troligen tillhört Shakspeare, ty hans egenhändiga namnteckning finnes i densamma; Gonzalos på skämt gjorda utkast till ett mönster-samhälle är hemtadt ur dess trettionde kapitel af första boken. Jmfr noten till Henrik den sjette, andra delen, sid. 69. 
 På motsatt vis. Allsingen handel skulle 
 Tillåtas der, ej embetsmän få finnas 
 Och ingen lärdom idkas; ingen tjena, 
 Och ingen rik och ingen fattig vara. 
 Kontrakter, arf, råmärken, åkerbruk,
Vinskötsel, allt förbjudas skulle; ingen 
 Fick nyttja spannmål, olja, vin, metaller. 
 Full frihet! Ingen man arbeta skulle; 
 Ej heller qvinnorna; dock sedesamma
 De skulle vara. Ingen öfverhet!

Seb. Och likväl vill han vara kung på ön!

Ant. Slutet af hans samhällslära glömmer bort början.

Gonz. Allt vore der gemensamt af naturen
 Frambringadt utan någon svett och möda. 
 Förräderi och svek, svärd, knif och pik, 
 Kanon och annat sådant tyg ej skulle 
 Få finnas der; naturen skulle alstra
 Frivilligt rundelig välsignelse 
 Till näring åt mitt oskuldsfolk.

Seb. Inga giftermål emellan hans undersåter?

Ant. Inga alls! Alla lösa och lediga, skökor och kanaljer.

Gonz. Så ojemförligt skulle jag regera, 
 Att sjelfva gyldne åldern ej sett maken.

Seb. Gud bevare ers majestät!

Ant. Länge lefve Gonzalo!

Gonz. Och, ni förstår mig, herre, --

Alonzo. Jag ber dig, tyst! Du talar ju om intet.

Gonz. Jag är fullkomligt af samma tanka som ers
höghet. Jag gjorde det blott för att gifva dessa
herrar ett godt tillfälle, ty de hafva så retliga
lungor, att de ständigt bruka skratta åt ingenting.

Ant. Det var er vi skrattade åt.

Gonz. Ja, åt mig, som, när det gäller att prata tok
på det här viset, är ett intet emot er. Det står er
derföre fritt att skratta åt ingenting.

Ant. Det var en pik, som hette duga!

Seb. Ja, om den icke hade förfelat målet.

Gonz. Ni ä' tappra kavaljerer, mina herrar. Ni skulle
lyfta månen ur dess bana, så framt det fölle honom in
att stanna qvar der fem veckor utan att förändra sig.

(Ariel kommer osynlig och spelar en högtidlig melodi).

Seb. Ja, det skulle vi göra; och sedan nyttja den
att lysa oss med på fogeljagt.

Ant. Bästa herre, blif icke stött på oss!

Gonz. Nej, det kan ni lita på. Jag sätter icke mitt
förnuft så lättsinnigt på spel. Vill ni skratta mig
till sömns, ty jag är mycket sömnig?

Ant. Sof då och hör på oss. 

(Alla somna utom Alonzo, Sebastian och Antonio).

Alonzo. Hvad? Alla sofva re'n? Om dock mitt öga
 Hoplyckte sig och mina tankar samfäldt, 
 Ty de behöfva det!

Seb.        Ers majestät,
 Försumma icke detta dvalans tillbud: 
 Sömn helsar sällan på hos sorgen; tröst 
 Den ger dock, när den kommer.

Ant.                   Öfver er
 Vi båda skola vaka, när ni hvilar, 
 Och skydda er.

Alonzo. Tack! -- Underbara dvala!

(Alonzo somnar. Ariel går).

Seb. Hvad sällsam dvala öfverfaller dem?

Ant. Det är en verkan af klimatet.

Seb.                               Nå,
 Hvi sänker den ej våra ögonlock? 
 Jag känner ej den minsta håg att sofva.

Ant. Ej heller jag; jag munter är och vaken. 
 De föllo alla liksom efter aftal; 
 De stupade som slagna utaf åskan. 
 Hvad kunde -- värdige Sebastian? --
 Hvad kunde? -- Dock, jag säger icke mer. 
 Och likväl, tycks mig, ser jag på din panna 
 Din framtids kall; tillfället manar dig; 
 Min starka fantasi en krona ser 
 Sig sänka på ditt hufvud.

Seb.               Är du vaken?

Ant. Hör ni ej hur jag talar?  

Seb.                           Jo; och säkert
 Är det ett dröm-språk, ja du talar visst 
 I sömnen nu. Hvad var det, som du sade? 
 En sällsam hvila är det till att sofva 
 Med öppna ögon, stå och gå och tala
 Och likväl sofva tungt.

Ant.             Sebastian,
 Du låter sjelf din lycka slumra, ja 
 Din lycka dö; du blundar -- och är vaken.

Seb. Du snarkar ganska tydligt; det är mening 
 Uti den snarkningen.

Ant. Jag är mer allvarsam än vanligt; ni 
 Bör också vara så, om ni förstår mig; 
 Gör det, så skall ni blifva trefaldt större.

Seb. Nå väl, jag är ett stilla vatten.

Ant.                                   Jag
 Skall lära er att flöda.

Seb.              Gör så; ebb
 Hör annars till min makliga natur.

Ant. O visste ni hur varmt min plan ni gillar,
 Fast ni den gäckar! Hur, när ni den blottar, 
 Ni pryder upp den! Har man ebbens lynne, 
 Så kan man ofta sätta sig på grund 
 Igenom egen rädsla eller tröghet.

Seb. Fortfar! Din blick och dina kinder tyckas
 Förkunna något, hvars framfödande 
 Dig kostar mycken smärta.

Ant.               Hör då, herre!
 Fast denna minnessvaga herrn, hvars minne 
 Knappt öfverlefva skall hans jordafärd, 
 Har nästan öfvertygat kungen här -- 
 Ty han är kungens sladder-ande blott --
 Att sonen lefver än, så är det dock 
 Fullt så orimligt, att han icke drunknat, 
 Som att den simmar nu, som sofver der.

Seb. Jag kan ej hoppas, att han icke drunknat.

Ant. Hur gryr ej utur detta icke-hoppas
Stort hopp för er! Ert icke-hoppas är 
 I annan riktning ett så mäktigt hoppas, 
 Att sjelfva ärelystnaden blir solblind 
 Och knappast vet om hon har skådat rätt. -- 
 Ni tror, som jag, att Ferdinand har drunknat?

Seb. Det tror jag visst.

Ant.                     Nå, säg mig då, hvem är
 Neapels thronarfvinge?

Seb.            Claribella,

Ant. Hon, drottningen af Tunis, hon, som bor 
 I verldens andra ända; hon, som ej 
 Ifrån Neapel kan ett budskap få, 
 Så framt ej sjelfva solen förde posten -- 
 Mannen i månen vore allt för långsam --
 Förr'n spenabarn ha hunnit att få skägg; 
 Hon, ifrån hvilken då vi reste hem 
 Vi sväljdes alla utaf hafvet; några 
 Landvräktes dock, för att ett drama spela,
 Som har i det förflutna sin prolog; 
 Framtidens roll åligger er och mig.

Seb. Hvad är det der för prat? Hvad säger ni? 
 Visst är min broders dotter Tunis' drottning 
 Så väl som Neapels arfving, och emellan 
 De båda rikena är något afstånd.

Ant. Ett afstånd, utaf hvilket hvarje aln 
 Tycks ropa ut: "Ej Claribella kan 
 På återväg till Neapel möta oss." -- 
 Blif qvar i Tunis, låt Sebastian vaka! -- 
 Tänk om nu dessas sömn var dödens sömn; 
 Det stode då ej värre till med dem, 
 Än nu det gör. Nog fins väl den, som styr 
 Neapel lika bra som han, som sofver;
 Och herrar ock, som kunna diskurera 
 Så vidt och bredt och så i ogjordt väder 
 Som denne Gonzalo. Jag kunde sjelf 
 En sådan sladderkaja vara. O,
 Om ni som jag blott tänkte! Hvilken lycka
Bereddes icke er af denna sömn? 
 Förstår ni mig?

Seb.     Jag tror det.

Ant.                   Nå, hur hyllar
 Ert bifall nu er egen goda lycka?

Seb. Nu kommer jag ihåg; ni störtade 
 Er broder Prospero.

Ant.         Det gjorde jag;
 Och se hur väl dock mina kläder sitta; 
 Långt nättare än förr. Min broders tjenstfolk, 
 Kamrater förr, nu äro i min tjenst.

Seb. Men edert, samvete?

Ant.                     Ah, bästa herre,
 Hvar sitter det? Om det en liktorn vore, 
 Jag fick i tofflor gå; men jag ej känner 
 Den guden i mitt bröst. Ett samvets-tjog, 
 Som stode mellan mig och hans Milano, 
 Väl kunde frysa till och töa upp 
 Förr'n de mig vore till besvär. Här ligger 
 Er bror, förmer ej än den jord han täcker. 
 Tänk om han vore hvad han nu tycks vara? 
 Tre tum utaf mitt goda stål väl kunde
 För evig tid sänglägga honom der. 
 Ni skulle mellertid till evig slummer 
 Förpassa denna gamla mäster kloker,
 Så slippa vi att höra hans moraler. 
 De öfriga -- hvad helst vi tratta i dem, 
 Mottaga de som kattor läppja mjölk. 
 De skola säga oss hvad klockan är,
 När eller hvad som helst vi dem befalla.

Seb. Min vän, ditt föredöme vill jag följa; 
 Jag tar Neapel som du tog Milano. 
 Drag du ditt svärd. Ett enda hugg dig löser 
 Ifrån den skatt, som årligt du betalar, 
 Och jag, jag konungen, skall älska dig.

Ant. Drag sjelf; och när jag lyfter upp min arm,
Gör ni så med och låt den falla ned 
 På Gonzalo.

Seb. Ett enda ord ännu!

                             (De hviska med hvarann).

(Musik. Ariel kommer osynlig).

Ariel. Min herre har i kraft utaf sin konst 
 Den fara, som hans vänner hotar, sett 
 Och skickar mig att rädda deras lif, 
 Ty annars dö hans planer.
 (Sjunger i Gonzalos öra). 
 Medan här J snarken tryggt,
 Sveket ej sitt öga lyckt;
 Det passar opp. 
 Tagen väl ert lif i akt, 
 Vaknen, varen på er vakt;
 Vak upp, vak upp! 

Ant. Nu låt oss båda skynda oss.
 
Gonz. J gode englar, konungen bevaren!

                                        (Alla vakna).

Alonzo. Hvad nu? Vak upp! Hvi dessa dragna värjor? 
 Hvi dessa hemska blickar?

Gonz.              Hvad står på?

Seb. Då vi här stodo, vakande för er, 
 Just nu, ett rysligt tjut och vrål vi hörde 
 Likt oxars eller lejons snarare; 
 Har det ej väckt er? Gräseligt det lät. 

Alonzo. Jag hörde ingenting. 

Ant.                         Det var ett dån
 Att skrämma ett vidunders öra med, 
 Ja, väcka jordskalf. Hela lejonhjordar 
 Ej kunna ryta värre.

Alonzo.       Hörde ni
 Det bullret, Gonzalo?

Gonz.          Ers majestät,
 Jag hörde blott ett susande, och det
Högst underbart, som väckte mig ur sömnen. 
 Jag skakade på er och skrek; jag fick 
 Knappt ögat upp, förr'n jag såg dragna värjor. 
 Att der ett buller hördes, det är sanning; 
 Bäst är att noga vara på vår vakt
 Och lemna denna plats. Drag värjorna!

Alonzo. Vi gå vår väg. Låt vidare oss söka 
 Min arma son.

Gonz.  Bevare honom himlen
 För dessa vilddjur! Utan tvifvel fins han 
 På denna ö.

Alonzo. Ja, låt oss gå vår väg.

Ariel. (Afsides).
 Hvad jag har gjort, skall Prospero snart veta. -- 
 Nu, kung, du tryggt kan efter sonen leta.

(De gå).


ANDRA SCENEN.

En annan trakt af ön. 

(Caliban kommer med en börda ved. Åskan går på afstånd).

Cal. Må allt det pestgift, solen suger upp 
 Ur träsk och kärr, slå ned på Prospero 
 Och smitta honom tum för tum! Hans andar 
 Nog höra mig, dock måste jag förbanna. 
 De skulle icke nypas, skrämma mig 
 Med fula gastar, slå mig kull i smutsen, 
 Missleda mig lyktgubbelikt i mörkret, 
 Om han ej böd dem det. För minsta småsak 
 Han hetsar dem emot mig. Än som apor 
 De grina mig emot och grimasera 
 Och bitas sedan; än i piggsvins-skepnad 
 De nysta sig, när jag barfotad går, 
 Och resa borst hvarthelst jag sätter foten; 
 Än bites jag utöfver hela kroppen 
 Af etterormar, som med klufna tungor 
 Mig kunna hväsa galen. -- Ha, se der!
(Trinculo kommer).
 En af hans andar kommer att mig pina, 
 För det jag bär för långsamt fram min ved. 
 Jag vill raklång mig lägga här på marken; 
 Kanhända att han då ej blir mig varse.

Trinc. Här är hvarken buske eller snår, som det
ringaste kan skydda en mot oväder, och redan lagar
det sig till en ny storm. Jag hör hur det piper
i luften. Det svarta molnet der, det stora der,
ser ut som ett gammalt fastage, som inte kan hålla
tätt. Dundrar det en gång till så som det dundrade
nyss, så vet jag icke hvar jag skall krypa undan;
det der molnet kan icke annat än ösa ned ämbartals. --
Hvad är det för slag? En menniska eller en fisk? Död
eller lefvande? En fisk: han luktar som en fisk; ja,
minsann luktar han icke som fisk, och gammal fisk
till! En sorts kabeljo, och den icke af aldrafärskaste
sorten. En underlig fisk! Om jag nu vore i England,Om jag nu vore i England m. m. Djurförare
brukade på Shakspeares tid, lika som än i dag, afmåla
apor, krokodiler, lejon och andra utländska djur på
sina skyltar.
som jag en gång varit, och bara hade den här fisken
afmålad, så skulle hvarenda helgdags-narr der ge
mig ett silfvermynt for att få se den. Der skulle
det här vidundret göra mig till behållen karl,
ty hvartenda underligt djur der föder sin man. Der
vill man inte ge ett runstycke för att hjelpa en lam
tiggare, men ger ut tio for att se en död Indian.En död Indian. Folket gjorde sig mycket underliga
föreställningar om den nya verldens innevånare. Jmfr
Henrik den åttonde, sid. 94. Ben
har han som en menniska, och hans fenor se ut som
armar! Minsann är han icke varm! Nu ger jag min
förra mening till spillo. Det är ingen fisk, men
en af öns innevånare, som nyss har fått en åskvigg
i skallen. (Åskan hörs). Aj, aj, ovädret börjar om
igen! Mitt bästa råd blir att krypa under hans kappa;
det fins icke något annat skjul här. Olyckan skaffar
en ofta kuriösa sängkamrater. Här vill jag svepa in
mig, tills det mustigaste af ovädret gått öfver.

(Stephano kommer sjungande med en butelj i handen).

Steph.
 Jag går ej mer till sjös, till sjös,
 Här skall jag dö på land; --
Nej, det var en gemen melodi; den låter just
som en liksång. -- Men, se här är min tröst. (Dricker). 
Kapten och konstapeln och jungman och jag,
 Hos vackra flickor ha vi vari'; 
 Hos Maja och Lisa hvar eviga dag, 
 Men ingen brydde sig om Kari'. 
 Att vara okäftig hon jemt var van, 
 Och kom der en sjöman, så sad' hon "fy fan! 
 Åt tjära och beck hon beständigt tvia', 
 Men skräddarn fick klå'na hvarhelst det klia'.
 Till sjös då, gossar, vi ge'na fan!
Det der var också en gemen melodi; men, se här är min tröst. (Dricker).

Cal. Pina mig icke! O!

Steph. Hvad står på? Är det djeflar här? Spelar vi
oss på näsan med vildar och Indianer? Ha!
Det var icke derföre som jag slapp ifrån
att drunkna, att jag skulle låta skrämma mig af dina fyra ben. Ty det är
sagdt, en så rask karl, som nånsin gick på fyra ben,
kan icke tvinga honom att rymma fältet. Och det skall
bli sagdt ännu en gång, så länge Stephano andas genom
näsborgar.

Cal. Anden pinar mig: oh!

Steph. Det är något fyrbenadt vidunder på ön, som fått
feber tror jag. Hvar fan har han fått lära sig vårt
språk? Jag vill ge honom en liten styrkedryck, om det
också vore bara för den omständighetens skull. Om jag
kan kurera honom och göra honom tam och få honom med
mig till Neapel, så är han en present att ge hvilken
kejsare som helst, som nånsin trampat på oxläder.

Cal. Pina mig icke, jag ber dig! En annan gång skall
jag bära hem veden fortare.

Steph. Nu har han sin attack igen och talar icke
som om han vore riktigt slug. Han skall smaka på min
butelj; om han aldrig smakat vin förr, så kan det
måhända kurera honom. Om jag kan bota honom och få
honom tam, så kan jag aldrig ta för mycket för
honom; den, som får honom, skall betala för honom,
och det dugtigt.

Cal. Än gör du mig icke mycket ondt; men du kommer
snart att göra det, det märker jag på din darrning. Nu
verkar Prospero på dig.

Steph. Se så! Öppna munnen! Här har du något att sätta
språklådan i ordning med, katta;Här har du något att sätta språklådan i
ordning med, katta. Enligt ordspråket good liquor
will make a cat speak. öppna munnen! Det här
skall ruska om din ruskighet, och det med besked. Du
vet inte, du, att man menar dig väl. Upp med truten,
säger jag!

Trinc. Mig tycks jag borde känna den rösten; jag
tror det är -- men han har drunknat, och här är bara
djeflar. -- O du min himmelske --

Steph. Fyra ben och två röster: ett
aldrasomdelikataste vidunder! Rösten framifrån talar
godt om hans vän, och rösten bakifrån utgjuter otäcka
tal och förtal. Om allt vinet i min butelj kan kurera
honom, så vill jag bota hans feber. Se så! -- Amen!Se så! -- Amen!  D. v. s. håll nu upp med att
dricka. Nu
vill jag hälla litet i din andra mun.

Trinc. Stephano,  --

Steph. Ropar din andra mun på mig? Herre jemini! Det
är en djefvul och icke något vidunder. Jag vill icke
äta soppa med honom, jag har ingen lång sked.

Trinc. Stephano! Om du är Stephano, så rör vid mig och
tala vid mig, ty jag är Trinculo; -- var icke rädd,
-- din goda vän Trinculo.

Steph. Om du är Trinculo, så kom fram. Jag vill
ta fatt dig i de smalare benen och dra fram dig; om
något skall vara Trinculos ben, så är det de här. Ja,
jag ser, att du är Trinculo sjelf. Hur kom det här
missfostret att exkrementera dig? Kan han släppa
Trinculo's?

Trinc. Jag trodde, att han var dödad af
ett åsklag. -- Men har du då icke drunknat, Stephano?
Nu hoppas jag, att du icke har drunknat.
Har stormen stormat ut nu? Jag gömde mig
under det döda missfostrets kappa, af fruktan
för ovädret. Lefver du verkligen, Stephano? O
Stephano, två Neapolitanare blefvo räddade!
Steph. Kära du, vrid icke och vänd på mig så! Min
mage är icke alldeles säker.

Cal. Rätt hyggligt folk, blott de ej äro andar!
 En herrlig gud, som skänker himmelsk dryck!
 För honom vill jag böja knä.

Steph. Hur blef du räddad? Hur kom du hit? Svär vid
denna butelj, hur kom du hit? Jag räddade mig på ett
vinfat, som matroserna kastade öfver bord; det svär
jag vid denna butelj, som jag med egen hand gjort utaf
barken af ett träd, sedan jag blef vräkt i land här.

Cal. Jag vill svära på den buteljen, att bli din
trogna undersåte; ty det är ingen jordisk dryck.

Steph. Se här, svär nu; hur blef du räddad?

Trinc. Simmade till strand som en anka; jag kan simma
som en anka, det svär jag på.

Steph. Se här, kyss den här boken.Kyss den här boken.
När man gick en ed,
kysste man bibeln. Stephano menar dock buteljen,
vid hvilken Caliban nyss lofvat att svärja.
Om du också kan
simma som en anka, så ser du likväl ut som en gås.

Trinc. O Stephano, har du mer af den här sorten?

Steph. Hela fatet, karl! Min källare är uti en klippa
vid hafsstranden; der har jag gömt mitt vin. -- Nå,
du missfoster, hur är det med din feber?

Cal. Har du icke fallit ned från himmelen?

Steph. Jo, ifrån månen, det kan du lita på. Jag var
i min dar mannen i månen.

Cal. Jag har sett dig der, och jag tillbeder dig. Min
herrskarinna visade mig dig, din hund och din buske.

Steph. Se så, svär på det. Kyss boken; jag skall
straxt fylla den med nytt innehåll. Svär!

Trinc. Vid dagens ljus, det var ett riktigt enfaldigt
vidunder! -- Jag vara rädd för honom? -- Ett riktigt
dumt vidunder! Mannen i månen? -- Ett riktigt eländigt
lättroget vidunder! -- Bra klunkadt, vidunder, bra
klunkadt!

Cal. Jag visar dig hvar bördig fläck på ön
 Och kysser dina fötter. Var min gud!

Trinc. Vid dagens ljus, en riktigt arglistig supare till
vidunder! Om hans gud somnade, skulle han stjäla
buteljen ifrån honom.

Cal. Din fot jag kysser, svär dig tro och huldhet.

Steph. Seså! Ned på marken med dig och svär.

Trinc. Jag kan skratta mig till döds åt det här
tjockhufvade vidundret. Ett gement vidunder! Jag
kunde just ha smak att prygla honom, --

Steph. Kom och kyss!

Trinc. Om icke det arma odjuret vore plakat! Ett
afskyvärdt vidunder!

Cal. Jag vill dig visa källsprång, plocka bär,
 Uppmeta fisk och skaffa ved tillräckligt. 
 Förbannad den tyrann, som nu jag tjenar! 
 Jag bär ej mer åt honom ved; men dig 
 Jag tjena vill, du underbara man!

Trinc. Ett högst löjligt vidunder! Göra en stackars
fyllbult till ett underverk!

Cal. Låt mig få visa dig hvar surkart fins;
 Jag skall med naglarna uppgräfva tryffel, 
 Dig visa fogelbon och lära dig 
 Markattor fånga; visa dig hvar nötter 
 I klasar växa, fånga då och då 
 Fiskmåse-ungar uppå klipporna. -- 
 Säg, vill du följa mig?

Steph. Jag ber dig, visa mig nu vägen utan vidare
prat. -- Trinculo, såsom kungen och hela vårt
öfriga resesällskap drunknat, så vilja vi taga ön i
besittning. -- Se här, bär min butelj! -- Bror Trinculo,
vi skola genast fylla på den igen.

Cal. (Sjunger, drucken). 
 Farväl, husbonde min! Farväl, farväl!

Trinc. Ett tjutande vidunder! Ett rusigt vidunder!

Cal.Ej mer jag bygger dam åt fiskar 
 Och slår upp eld, 
 När husbond' vill; 
 Ej heller tvättar tallrikar och diskar.
Ban, ban, Ca -- Caliban 
 Är ej din dräng; nu skaffa dig en ann'. 
 Frihet, hejsan! Hejsan, frihet! Frihet, hejsan! Frihet! 

Steph. Du tappra vidunder, visa oss vägen!

(De gå).


TREDJE AKTEN. FÖRSTA SCENEN.

Framför Prosperos cell. 

(Ferdinand kommer, bärande en vedknubbe).

Ferd. Mång plågsam idrott fins det här i verlden,
 Men sjelfva mödan skänker den behag; 
 Man kan den lägsta syssla ädelt sköta, 
 Och uselt värf med rikedom kan ändas. 
 Tung och odräglig vore denna träldom,
 Om ej den herrskarinna, som jag tjenar, 
 Gaf lif åt sjelfva döden och förbytte 
 Min möda uti fröjd. O, tio gånger 
 Mer öm hon är, än hennes far är bister,
 Och han är bisterheten sjelf. Mång tusen 
 Vedknubbar skall jag släpa fram och trafva, 
 Vid gräsligt straff. Min hulda sköna gråter 
 Då hon mig sträfva ser, och säger mig 
 Att aldrig någonsin en sådan hand 
 Har skött så simpelt värf. Då glömmer jag; 
 Men dessa ljufva tankar lifva sysslan, 
 Den går som af sig sjelf.

(Miranda kommer. Prospero på afstånd).

Mir.               O, jag er beder,
 Arbeta ej så träget! Ack, om blixten 
 Bränt upp den ved, som ni är dömd att trafva! 
 Lägg bördan af och hvila. Då den brinner, 
 Den gråta skall för det den gjort er möda. 
 Min far fördjupad är i studier;
 Jag ber er, hvila ut! Tre hela timmar 
 För hans besök ni är i säkerhet.

Ferd. Min dyra herrskarinna, solen sjunker 
 Förr än jag hinner med hvad mig är ålagdt.

Mir. Om ni vill sitta ned, så vill jag bära 
 Er börda mellertid. Gif mig det der, 
 Jag bär det fram.

Ferd.      Nej, hulda varelse!
 Jag skulle heldre spränga mina senor 
 Och bryta af mig ryggen, än du skulle 
 Så nedrig syssla sköta och jag sitta 
 Och se derpå.

Mir.   Den skulle passa mig
 Så väl som er den passar, och jag skulle 
 Långt lättare den sköta, ty jag gör 
 Godvilligt hvad ni gör emot er vilja.

Prosp. Du arma mask, nu är du fången; detta 
 Besök bevittnar det.

Mir.          Ni synes trött.

Ferd. Nej, ädla herrskarinna; sena qvällen 
 Ni gör till arla morgon, när ni kommer. 
 O säg -- att jag för er må kunna bedja -- 
 Hvad är ert namn?

Mir. Miranda. -- O, min far,
 Jag bryter ditt förbud, då jag det nämner!

Ferd. Beundrade Miranda! Du i sanning 
 Är höjden utaf allt beundransvärdt 
 Och värdig allt, som dyrast är i verlden. 
 Jag mången qvinna noga har betraktat,
 Och mången gång har qvinnotungas välljud 
 Mitt lystna öra lagt i slafveri; 
 En hade ett behag, och en ett annat, 
 Men ingen så af hjertats djup jag älskat,
 Ty alltid var der något fel i tvist 
 Med något hennes ädlaste behag 
 Och slog det ned på stund. Men ni, men ni, 
 Så makalös och så fullkomlig, ni 
 Är skapad utaf allt hvad skönast är.

Mir. Jag känner ingen af mitt eget kön
Och mins ej att jag sett ett qvinno-anlet,
 Så när som på mitt eget i min spegel.
 Af män har jag ej skådat mer än er
 Och honom, som min dyre fader är;
 Men hur för resten menniskor se ut,
 Förstår jag mig ej på. Dock, vid min brudskatt
 Min blygsamhet, jag svär att jag ej önskar
 Mig något annat sällskap genom lifvet,
 Än er. Ej heller kan inbillningen
 Ett väsen, skönare än er, sig bilda.  --
 Dock, nu jag pratar allt för vildt och glömmer
 Min fars förbud.

Ferd.     Miranda, jag är prins,
 Ja konung, tror jag -- o, att så ej vore! -- 
 Och skulle lika litet härda ut 
 Med denna slaftjenst, som jag skulle tåla 
 Spyflugans stygn på mina läppar. -- Hör, 
 Hör hur min själ nu talar! Ögonblickligt,
 I första stund, jag såg er, flög mitt hjerta 
 Till er i tjenst. Nu bor det der och gör 
 Mig till er slaf; det är för er skull blott 
 Som jag så tåligt bär mitt slafveri.

Mir. Ni älskar mig?

Ferd. O jord och himmel, vittna med min tunga
 Och krön med framgång hvad jag högt bedyrar, 
 Om jag sannfärdig är; men är jag falsk, 
 Så vänd till ondo allt hvad kärt jag hoppas! 
 Utöfver allt i verlden jag er älskar 
 Och ärar och beundrar!

Mir.            Ack, jag toka,
 Som gråter öfver hvad som fröjdar mig!

Prosp. O huru skönt två trogna hjertans möte! 
 Må himlen regna nåd på hvad som knoppas 
 Emellan dem!

Ferd. Säg, hvarför gråter ni?

Mir. För det jag är så ringa och ej vågar 
 Tillbjuda hvad jag ville gifva er,
Och ännu mindre taga mot som skänk 
 Det som -- jag doge, om jag det ej finge! 
 Dock detta är fåfänglighet; ju mer 
 Den söker till att skyla sig, dess större
 Framträder den. Bort, skygga blyghet, bort! 
 Du helga, rena oskuld, blif min tolk! 
 Jag är din maka, om du vill mig äkta; 
 Vill du det ej, dör jag din tjenstepiga. 
 Att bli din maka kan du neka mig, 
 Men jag skall bli din tjenarinna, om 
 Du vill det eller ej.

Ferd.          Min herrskarinna
 Du blifva skall, och jag för evigt din!

Mir. Du blir min make?

Ferd.                  Ja, och det så hjertligt
 Som nånsin slafven trängtade till frihet; 
 Här är min hand.

Mir. Här min med hjertat i;
 Och nu farväl uppå en timmas tid!

Ferd. Mång tusende farväl! (De gå).

Prosp.                     Så glad som dessa,
 Som äro utom sig, kan jag ej bli; 
 Dock fins det intet, som mig högre fröjdar. 
 Nu till min bok, ty före qvällsvardstimman 
 Jag ännu har åtskilliga bestyr. (Går).


ANDRA SCENEN.

En annan trakt af ön.

(Stephano och Trinculo komma. Caliban 
följer dem med en butelj i handen).

Steph. Säg mig inte det! Då fatet är tomt, kan vi
dricka vatten; men innan dess ingen droppe! Lägg
derföre om bord och äntra! -- Tjenare-vidunder, drick
mig till!

Trinc. Tjenare-vidunder? -- En sådan tokig ö! Jag har
hört, att det icke skall vara mer än fem personer
på den här ön: här äro vi nu tre; om de
öfriga två ha lika mycket i hufvudet som vi, så står
staten på svaga ben.

Steph. Drick, tjenare-vidunder, då jag befaller
dig. Dina ögon sitta nästan helt och hållet inne i
hufvudet på dig.

Trinc. Hvar skulle de annars sitta? Han vore
sannerligen ett riktigt rart vidunder, om de sute i
ändan på honom.

Steph. Mitt dräng-vidunder har dränkt sin tunga
i sekt; hvad mig beträffar, mig kan hafvet icke
dränka. Innan jag kunde nå stranden, simmade jag
fem och trettio mil af och an, så sant som solen
skiner. Du skall bli min löjtnant, vidunder, eller
min fanjunkare.

Trinc. Er löjtnant, om ni behagar; den stackars fan
orkar icke med fanan.

Steph. Vi ska' inte springa, munsjör vidunder.

Trinc. Icke gå heller; men ni ska' ligga som hundar
och hvarken kunna knäppa eller kny.

Steph. Missfoster, tala då en gång i din lifstid,
om du är ett hederligt missfoster!

Cal. Hur mår ers nåd? Låt mig slicka dina skor. Honom
der vill jag icke tjena, han är icke tapper.

Trinc. Du ljuger, ditt okunniga vidunder! Jag är i
stånd att slåss med polisen. Du din liderliga fisk,
du, kan den nånsin vara en pultron, som har druckit
så mycket sekt som jag har druckit i dag? Skall du
ljuga så vidunderligt, då du bara är half fisk och
halft vidunder?

Cal. Hör hur han drifver med mig? Kan du tillåta
honom det, min prins?

Trinc. Prins, sad' han: -- att ett vidunder kan vara
en sådan drummel!

Cal. Se så, nu igen! Bit ihjel honom, jag ber!

Steph. Trinculo, haf tand för tunga! Om du blir
upprorisk, så skall nästa träd -- Det arma vidundret
är min undersåte, och han skall icke lida smälek.

Cal. Jag tackar dig, nådig herre. Behagar du ännu en
gång lyssna till den bön, som jag gjort dig.

Steph. Ja, visst vill jag det; böj knä och upprepa
den. Sjelf vill jag stå, och det skall Trinculo också
göra.

(Ariel Kommer, osynlig).

Cal. Som jag förut har sagt, 
 Jag undersåte var åt en tyrann, 
 En trollkarl, som med sina trolldomskonster
 Har lurat af mig denna ö.

Ariel.             Du ljuger!

Cal. Du ljuger sjelf, narraktiga apinja!
 O, att min herrskare, den väldige, 
 Förgjorde dig! Jag ljuger ej.

Steph. Trinculo, om du ännu en gång stör honom i
hans berättelse, så slår jag ett par af dina tänder
ur käften på dig.

Trinc. Hå, jag har ingenting sagt.

Steph. Tig då, och dermed väl! -- Fortfar.

Cal. Med trolldom har han denna ö förvärfvat,
 Och det af mig. Om nu din höghet vill 
 På honom taga hämd, -- ty du är modig, 
 Men denne en pultron --

Steph. Det är visst och sant.

Cal. Skall du bli herre här, och jag dig tjena.

Steph. Men hur skall det sättas i verket? Kan du
skaffa mig i färd med karlen?

Cal. Ja, ja, min prins!
 Jag skall förråda honom der han sofver, 
 Och du skall slå en spik uti hans hufvud.

Ariel. Det ljuger du, det kan du ej.

Cal. Ha, hvilken brokig narr! -- Din trashank, du! --
 Gif honom stryk, jag er besvär, ers höghet, 
 Och tag så hans butelj. Då den är borta, 
 Må han saltlake dricka; jag ej visar 
 Hvar friska källor finnas.

Steph. Trinculo, rusa icke i vidare faror;
afbryt icke vidundret ett enda ord vidare, ty,
vid denna hand, jag kör min barmhertighet på
dörren och gör en stockfisk af dig.
Trinc. Nå, hvad har jag gjort? Jag har ingenting
gjort. Jag vill gå längre bort.

Steph. Sad' du icke, att han lög?

Ariel. Du ljuger!

Steph. Gör jag det? Se, der har du! (Slår
Trinculo). Om du tycker om det här, så säg att jag
ljuger en annan gång.

Trinc. Jag har icke sagt, att du ljuger. -- Jag tror,
att ni hvarken ser eller hör! -- Åt fanders med er
butelj ! Se, det är följden af sekt och drinkande! --
Pesten öfver ert vidunder, och fan anamme edra
fingrar!

Cal. Ha, ha, ha!

Steph. Nå, vidare i din berättelse! -- Jag ber dig,
gå litet längre bort.

Cal. Slå honom dugtigt; om en liten stund 
 Skall också jag karbasa honom.

Steph. Aflägsna dig. -- Nå, fortfar.

Cal. Nå väl, som sagdt är, han den vanan har 
 Att sofva middag; dräp du honom då, 
 Se'n först du har hans böcker tagit undan; 
 Du kan hans skalle spräcka med en klubba, 
 Upprista buken med en stake, eller 
 Afskära strupen med en knif. Men glöm ej 
 Att först hans böcker taga; utan dem 
 Är han så dum som jag och har ej makt 
 Med någon ande; alla hata honom 
 Af hjertans grund som jag. Bränn blott hans böcker! 
 Skönt husgeråd -- så kallas det -- han har 
 Att pryda hus med, när ett hus han får; 
 Men hvad som högst af allt bör skattas är 
 Hans dotters skönhet. Ingen annan qvinna, 
 Blott Sycorax och henne, har jag sett; 
 Dock står hon öfver Sycorax så högt, 
 Som störst står öfver minst.

Steph. Är den slinkan så vacker då?

Cal. Ja, herre; hon skall passa i din säng,
 Det lofvar jag, och föda vackra ungar.

Steph. Vidunder, jag vill dräpa den karlen; hans
dotter och jag skola blifva konung och drottning
-- Gud bevare våra majestäter! -- och Trinculo och
du vice-kungar. -- Hvad tycker du om den planen,
Trinculo?

Trinc. Förträffligt!

Steph. Gif mig din hand! Jag är ledsen öfver att jag
slog dig; men, i all din dar, haf tand för tunga!

Cal. Inom en timma är han nog i sömn;
 Säg, vill du dräpa honom då?

Steph. Ja, på min ära!

Ariel. Det vill jag för min herrskare förtälja.

Cal. Du gör mig lustig; jag är yr af fröjd! 
 Hej, låt oss jubla! Vill du tralla nu 
 Den visan, som du lärde mig helt nyss?

Steph. Jag vill göra dig till viljes,
vidunder, göra dig till viljes så vidt som
möjligt. -- Se så, Trinculo, låt oss sjunga! (Sjunger).
Rif dem och drif dem, och drif dem och rif dem;
 Tanken är fri!

Cal. Det var icke rätta tonen.

(Ariel spelar melodien på trumma och pipa).

Steph. Hvad vill det säga?

Trinc. Det är melodien till vår visa, spelad af herr
Ingen.

Steph. Om du är en menniska, så visa dig i din rätta
gestalt; om du är en djefvul, så gör som du vill.

Trinc. Gud förlåte mig mina synder!

Steph. Den som dör, betalar alla sina skulder. Jag
trotsar dig! -- Gud vare oss nådig!

Cal. Är du rädd?

Steph. Nej, vidunder, rädd är jag icke.

Cal. Var icke rädd; af klang och ljufva visor,
 Som fröjda men ej skada, ön är full. 
 Än susa tusen klara instrumenter 
 Uti mitt öra, än uppstämmes sång
 Så ljuf, att, om jag också vore fullsöfd, 
 Jag ville somna om igen: i drömmen
Tycks skyn sig öppna, visa mig sin rikdom 
 Nedregnande på mig. Om så jag vaknar, 
 Jag gråter efter samma dröm igen.

Steph. Det här blir mig ett bra kungarike; jag får
min musik för intet.

Cal. När först Prospero är afdagatagen.

Steph. Det skall genast ske; jag har icke glömt den
historien.

Trinc. Klangen aflägsnar sig; låt oss följa den och
sedan göra vårt arbete.

Steph. Visa vägen, vidunder, vi följa. -- Jag hade
nog lust att se den der trumslagaren; han gör sin
sak med besked.

Trinc. Nå, kommer du? Jag följer, Stephano.

(De gå).


TREDJE SCENEN.

En annan trakt af ön.

(Alonzo, Sebastian, Antonio, Gonzalo, Adrian,
Francisco och flera uppträda).

Gonz. Vid Gud, jag orkar icke längre gå! 
 Det värker uti mina gamla ben; 
 Vi gå minsann som i en labyrint 
 Än raka stigar och än krokiga! 
 Förlåt, jag måste hvila.

Alonzo.           Gamla herre,
 Jag kan ej klandra dig; jag sjelf är gripen 
 Af mattighet så jag är rent bedöfvad. 
 Sitt ned och hvila. Här jag lägger ned 
 Mitt hopp och ger den smickrerskan sitt afsked. 
 Han, som vi söke efter, drunknat har, 
 Och hafvet gäckar oss, som här förgäfves 
 På landet söka. -- Ja, låt honom vara!

Ant. (Afsides till Sebastian). Det gläder mig, att han så hopplös är.
Låt ej en motgång komma er att glömma 
 Den föresats ni fattat.

Seb.             Nästa gång
 Vi passa bättre på.

Ant.             Må ske, i natt;
 Ty, tröttade af sina vandringar, 
 De hvarken vilja eller kunna vara 
 Så på sin vakt, som när de äro krya.

Seb. I natt, -- nu intet vidare! 

(Högtidlig och underbar musik. Prospero i höjden, osynlig).

Alonzo. Hör hvilken harmoni! Hör, goda vänner!

Gonz. Ljuft underbar musik!

(Sällsamma gestalter uppträda, inbärande ett dukadt 
bord. De dansa omkring detsamma med vänliga åtbörder;
sedan de inbjudit kungen och de öfriga att äta,
försvinna de).

Alonzo. Oss skydde himlen, hvad vill detta säga?

Seb. En hop af lefvande marionetter! 
 Nu tror jag, att det fins enhörningar, 
 Och att det fins uti Arabien 
 Ett träd, der Phoenix thronar, samt att än 
 Phoenix är kung der.

Ant.          Bådadera tror jag;
 Och hvad för öfrigt mest otroligt är, 
 Det vill jag svärja på att det är sant. 
 De resande ej ljuga, fastän narrar, 
 Som hemma sitta, skylla dem för lögn.

Gonz. Om hemma i Neapel nu jag vore, 
 Ej skulle någon tro mig, om jag sade 
 Att någonsin jag skådat slika öbor -- 
 Ty dessa äro folket här på ön --
 Som, fast de äro skapade som djur, 
 Dock, märk det, äro mildare i seder 
 Än många finnas ibland menskors barn,
 Ja, knappast någon enda.

Prosp. (Afsides). Ädle man,
Rätt sagdt! Ty några utaf dessa herrar
 Värre än djeflar äro.

Alonzo.        Ej tillfyllest
 Jag undra kan på sådana gestalter 
 Och sådan åtbörd, sådant ljud, som håller -- 
 Ehuruväl de sakna tungans bruk -- 
 En art förträffliga fast stumma samtal.

Prosp. (Afsides). Spar ditt beröm så länge!

Franc. Underbart
 Försvunno de.

Seb.   Stor sak, då de sin mat
 Ha lemnat qvar åt oss, ty vi ha magar. -- 
 Behagar ni ej smaka på?

Alonzo.          Nej tack!

Gonz. Ej ni behöfver frukta: i vår barndom, 
 Hvem skulle trott att bergsbor funnes till,Hvem skulle trott att bergsbor funnes till m. m. I Tyrolen lära menniskor finnas, som hafva en dylik sjukdom. Gonzalo tyckes anse berättelsen derom som en vanlig resenärs-lögn. 
 Med mankar liksom oxar, vid hvars strupe 
 Köttpåsar hängde? Samt att menskor lefde, 
 Hvars hufvuden vid bröstet suto fast? 
 Det vet ju nu hvarenda spekulant, 
 Som reser ut, ja svärjer dyrt derpå.

Alonzo. Jag tar mig dristighet uppå och äter,
 Om ock det gällde lifvet, ty, -- stor sak! --
 Jag känner att det bästa är förbi. --
 Min bror, herr hertig, kom och gör som jag.

(Dunder och blixt. Ariel kommer i en harpyas gestalt
och slår med sina vingar på bordet, ifrån hvilket
maten försvinner).

Ariel. Tre syndare J ären, hvilka ödet --
 Som brukar denna lägre verldens krafter 
 Som sina verktyg -- låtit hafvets djup, 
 Det aldrig mättade, spy ut igen; 
 Och det på denna menskotomma ö, 
 Ty till att lefva ibland menniskor, 
 Ej passar sig för er. Till galningar
 (Alonzo, Sebastian och de öfriga dra sina värjor).
Har jag er gjort, fullt så ursinniga
 Som de der dränka eller hänga sig.
 J narrar! Jag och mina bröder äro
 Åt ödet tjenare; de elementer,
 Som härdat edra svärd, kunde så gerna
 Den gälla stormen såra samt förgäfves
 Åt snart ihopläkt bölja dödshugg ge,
 Som göra skada åt ett enda dun
 Uti min vinge. Mina bröder äro
 Osårbara som jag;
 Och om ni också kunde såra oss,
 Så äro nu dock svärden er för tunga,
 J makten dem ej lyfta. Glömmen ej, --
 Ty detta är mitt ärende till er --
 Ni tre, att ni fördrifvit från Milano
 Den goda Prospero och utsatt honom
 Med ett oskyldigt barn på vilda hafvet,
 Som nu ock gifvit er sin vedergällning.
 För denna nidingsgerning ha de makter,
 Som gömma men ej glömma, retat upp
 Så sjö som strand, ja alla kreatur
 Emot er frid. Din son de dig beröfvat,
 Alonzo, och förkunna genom mig
 Att långsamt ondt -- mer svårt än någon död,
 Som dödar folk med ens -- skall fjät för fjät
 På edra vägar bida. Att er värja
 Mot denna hämd, som här i ödslig trakt
 Er annars drabba kan, fins intet medel,
 Blott hjertlig sorg och ånger i en framtid.

(Han försvinner med dunder och blixt. Vid en ljuflig
musik uppträda återigen de sällsamma gestalterna,
dansa under hån och grimaser samt bära bort bordet). 

Prosp. (Afsides). Bra har du spelat din harpye-roll,
 Min Ariel; fint slukade du maten!
 Af allt, hvad jag befallte dig att säga,
 Du intet glömt. Med lika lif och sanning
 Ha mina lägre tjenste-andar fullgjort
Sitt uppdrag hvar och en. Min trolldom verkar;
 Jag dessa mina fiender har bundit
 Med fasans makt, de äro i mitt våld.
 Vansinniga jag lemnar dem och går
 Till Ferdinand, -- den nu de drunknad tro --
 Hans hulda älskling så som min. (Försvinner).

Gonz. Vid allt hvad heligt är, ers majestät,
 Hvi står ni så och stirrar?

Alonzo.              Gräsligt, gräsligt!
 Har icke vågen talt och sagt mig det? 
 Och vinden sjungit det för mig, och thordön, 
 Den grufligt djupa orgelpipan, utsagt 
 Det namnet Prospero med dödens bas-ton? 
 Derför är nu min son i gyttjan bäddad; 
 O, jag vill söka honom djupare 
 Än sänklod sjönk samt bädda mig hos honom! (Går).

Seb. Om djeflarna blott komme en i sender,
 Jag skulle slå mig genom legioner!

Ant. Jag står dig bi. (Sebastian och Antonio gå).

Gonz.                 De äro alla tre
 Uti förtviflan; deras stora synd 
 Begynner, likt ett gift som verkar sent, 
 Att fräta deras lif. Jag er besvär, 
 Som mera rörlig är, att skynda efter 
 Och hindra dem från det, hvartill förtviflan 
 Nu kunde drifva dem.

Adr.          Följ med, jag ber. (De gå).


FJERDE AKTEN. FÖRSTA SCENEN.

Utanför Prosperos cell. 

(Prospero, Ferdinand och Miranda uppträda).

Prosp. Om jag för strängt behandlat dig, så skall
 Ersättningen det gälda; ty en tråd 
 Utaf mitt eget lif jag gifvit dig, 
 Ja det, hvarför jag lefver. Än en gång
Tag henne af min hand. Allt hvad du lidit 
 Var blott en pröfning på din kärlek; du 
 Har underbart bestått den. Inför himlen 
 Bekräftar jag min rika skänk. O yngling, 
 Le ej åt mig, som här med henne skryter,
 Ty hon skall ila framom allt beröm 
 Och låta det i sina fjät få halta.

Ferd. Jag tror det, till och med om ett orakel
 Motsade det.

Prosp. Nu som en skänk af mig och som en lön,
 Den ärligt du förvärfvat, tag min dotter; 
 Men om du löser hennes jungfrugördel 
 Förr än den helga vigseln blifvit fullgjord 
 Med alla vördade ceremonier, 
 Så skall ej himlens ljufva regn välsigna 
 Ert knoppande förbund; ofruktsamt hat, 
 Surögdt förakt och kif skall öfversålla 
 Er äkta säng med äckligaste ogräs,
 Så att ni båda skola hata den. 
 Nu varen på er vakt, tilldess att Hymen 
 Sin lampa tändt för er.

Ferd.            Så sant jag hoppas
 På långt och fridsamt lif med barn och blomma
 Och evig kärlek, -- ingen dunkel grotta 
 Och ingen enslighet, hur starkt än frestarn, 
 Vår onda genius, må locka oss, 
 Skall någonsin till lusta smälta om 
 Min ära, så att jag beröfvar mig 
 Blomkronan af den skönaste bland dagar, 
 Då jag skall tro att Phoebi fålar störtat 
 Och att der nere natten ligger fängslad.

Prosp. Väl sagdt. Sitt ned och språka nu med henne; 
 Hon tillhör dig. -- Kom, Ariel, min Ariel,
 Du trogna tjenare!

(Ariel kommer).

Ariel.      Här är jag nu;
Hvad vill min höge mästare?

Prosp. Du har
 Med dina lägre tjenare fullbordat 
 Ert sista värf med flit. Jag er behöfver 
 Till nya upptåg utaf samma sort: 
 Gå, samla hela svärmen hit på stund,
 Jag ger dem i ditt våld. Sätt dem i 
 Att qvickt de röra på sig, ty jag måste 
 Till ögonlust åt detta unga par 
 Ge prof utaf min trollkonst; jag har lofvat:
 De vänta det af mig.

Ariel.        På ögonblicket?

Prosp. Ja, i en blink!

Ariel. Knappt kan du säga: "Kom och gå" 
Och mana oss med ett "se så!" 
Förrän en hvar skall här på tå 
Med sina hokus-pokus stå. -- 
Du håller af mig, herre? Nå? 

Prosp. Af hjertat, Ariel; men nalkas ej, 
 Förr än du hör mig ropa.

Ariel.            Jag förstår. (Försvinner).

Prosp. (Till Ferdinand). Håll nu ditt ord; gif ej för lösa tyglar
 Åt ditt begär. En ed, om än så dyr, 
 Är såsom halm mot elden uti blodet; 
 Var mera återhållsam, du, ty annars, 
 God natt med löftet!

Ferd.         Herre, jag bedyrar;
 Den hvita, kalla jungfruliga snö, 
 Som hvilar mot mitt hjerta, kyler hettan 
 Uti mitt blod.

Prosp. Godt! -- Kom, min Ariel!
 Förr en för mycket, än att någon ande 
 Här skulle felas! -- Börja vackert nu. -- 
 Tyst, tyst! Håll mun!Tyst, tyst! Håll mun! Om någon talade, kunde trolleriet förstöras. Var helt och hållet ögon!
 
(Sakta musik). 

(Iris uppträder). 

Iris. O Ceres, du med ymnighetens horn,
Bräddfullt med hvete, råg och gyllne korn,
 Du som på gröna kullar betar kiden
 Och ängens matta klär med gräs och viden
 Och bjuder Maj att rundt kring källans brädd
 Utbreda liljors och violers bädd
 Till kransar åt de kyska nymfers tropp;
 Du i hvars skydd de häckar växa opp,
 Der älskaren i skuggan går och klagar
 Åt en föraktad kärleks grymma lagar;
 Du som den späda rankan binder opp
 Och står och svalkar dig på klippans topp
 Vid hafvets strand; -- dig himlens drottning bjuder,
 Och genom mig, regnbågens guddom, ljuder
 Junos befallning: lemna ditt bestyr
 Och kom på denna gräsplan glad och yr:
 Påfogelspannet kan ej längre bida,
 Kom, rika Ceres, till din drottnings sida!

(Ceres uppträder).

Cer. Hell dig uti din skimmerklara skrud, 
 Du Junos lydiga och trogna bud; 
 Du som med saffranvingar honung droppar 
 I riklig skur på mina rosenknoppar 
 Och spänner upp din blåa båges tält 
 Utöfver lummig höjd och släta fält, 
 Du granna skärp ikring min gröna jord, 
 Hvi kallar mig din drottnings herrskar-ord?

Iris. En trogen kärleks fest i dag skall firas, 
 Och rikt de unga tu med gåfvor siras 
 Af gifmildt hjerta.

Cer.         Säg mig, himlabåga,
 Om Venus och Cupido hitåt tåga; 
 Du vet, att, sedan genom deras list 
 Till hemska Pluto jag min dotter mist, 
 Jag deras leda sällskap ej kan lida, 
 Fru Venus med sin blindbock vid sin sida!

Iris. Var icke rädd att här i dag dem finna:
Snabb skar hon molnen, kärlekens gudinna, 
 Och for till Paphos med sitt dufvospann; 
 Cupido följde med. Så hon som han 
 Nu trodde sig med vällust hafva tjusat 
 De unga tu och deras blod berusat, 
 Trots kyskhetslöftet; men det gick ej så, 
 Mars' heta slinka fick förgäfves gå, 
 Och hennes pilt har sina pilar brutit 
 Och svär på att han sista skottet skjutit;
 Nu vill han hålla lek med sparfvar bara 
 Och rätt och slätt som andra pojkar vara.

Cer. Nu kommer Juno, himlens majestät; 
 Jag hör på afstånd hennes stolta fjät.

(Juno uppträder).

Juno. Hur mår min goda syster? Kom, min vän,
 Att ge de unga tu välsignelsen, 
 Att lycka de och talrik ätt må få.

Sång. 

Juno. Ära, rikdom, allt till fromma,
 Ålderdom och barn och blomma, 
 Allt hvad stundlig glädje ger 
 Önskar Juno öfver er! 

Cer.  Rika tegar, äng i blomma,
 Loft och lador aldrig tomma; 
 Drufvoklasars tunga börda, 
 Frukt på stängel jemt att skörda; 
 Knappt må höstar taga ända, 
 Förr än vårar återvända! 
 Aldrig plåge nöden er, 
 Ceres så välsignar er!

Ferd. Det var en majestätisk syn och full 
 Af tjusrik harmoni! Säg, får jag tro 
 Att det är andar?

Prosp.     Andar, dem min konst
 Har frigjort för att föra ut hvadhelst 
 Mig faller in.

Ferd. Låt mig här evigt lefva;
 En fader och ett vif så underbara 
 Mig göra denna ö till paradis.

(Juno och Ceres hviska
Juno och Ceres hviska m. m. Det är Ariel
som spelar Ceres och skickar bort en af andarna för
att hindra anslaget mot Prosperos lif. Jmfr sid. 56.
och skicka bort Iris).

Prosp. Tyst, bästa Ferdinand!
 Juno och Ceres hviska allvarsamt; 
 Än är det icke slut. Tyst och var stum,
 Ty annars smälter trolleriet sönder.

Iris. J vattunymfer, som med säf kring pannan 
 Och muntra blickar dyken om hvarannan 
 Der silfverklara bäckar slingra sig, 
 Nu lemnen genast krusig böljas stig 
 Och kommen hit på dessa ängar gröna, 
 Att fira trogen kärleks fest, J sköna! 
 Det Juno är, som så befaller er; 
 Fort! Skynden nu; jag säger icke mer! 
 (Nymfer uppträda).
 Solbrända skördemän, från dagens tunga 
 Nu kommen hit med dessa nymfer unga 
 Och hållen helgedag. Halmhatten på 
 Och svängen lustigt om på klack och tå
 I bygdens glada dansar.

(Snyggt klädda skördemän uppträda och förena sig
med nymferna till en behaglig dans. Mot slutet af
dansen far Prospero plötsligt upp och talar, hvarpå
de försvinna med ett doft och sällsamt susande).

Prosp. Så när jag glömt den lömska sammansvärjning,
 Som besten Caliban med sina kunder 
 Gjort mot mitt lif. Snart ögonblicket nalkas 
 För deras dåd. (Till andarna). Bra gjordt, bryt upp -- nu slut!

Ferd. Högst underbart! Af häftig lidelse 
 Din far är upprörd.

Mir.         Ej till denna dag
 Jag honom sett af vrede så förvandlad.

Prosp. Min son, du blickar så förvirradt kring dig,
Som vore du bestört; var glad och munter! 
 Nu är vårt lustspel slut; aktörerna, 
 Som jag har sagt dig, voro andar alla 
 Och löstes upp i luft, tunn luft, med ens. 
 Och liksom detta bländverk utan kropp,Och liksom detta bländverk utan kropp, m. m. Detta ställe är verldskunnigt och plägar merendels anföras som exempel på Shakspeare's sublimitet.
 Så skola stolta slott, skyhöga torn 
 Och tempelhvalf, ja sjelfva detta jordklot, 
 Med allt hvad deri är, en gång försvinna 
 Och liksom denna väsenlösa hägring 
 Ej lemna efter sig det minsta spår. 
 Af samma tyg, som drömmar göras af, 
 Vi äro gjorda, och vårt korta lif 
 Omfamnas af en sömn. -- Man retat mig,
 Haf tålamod med mig, min gamla hjerna 
 Förvirrad är; förskräcks ej åt min svaghet. 
 Gå in uti min cell och hvila der; 
 Här vill jag vandra upp och ned en stund,
 För att mitt sinne lugna.

Ferd. och Mir.     Frid med er!     (De gå).

Prosp. Kom som en blixt! -- Haf tack! -- Kom, Ariel!

(Ariel kommer).

Ariel. Din minsta vink jag lyder.

Prosp.                            Ariel,
 Vi måste rusta oss mot Caliban.

Ariel. Ja, min beherrskare, jag ville just
 Dig säga detta då jag spelte Ceres, 
 Men fruktade din vrede.

Prosp.           Än en gång
 Säg, hvar du lemnade de skurkarna?

Ariel. Som sagdt, -- rödbrusiga af vin de voro, 
 Så tappra att de gåfvo hugg åt luften, 
 Som blåste dem i synen; slogo jorden, 
 Som vågade att kyssa deras fötter; 
 Dock hade de alltjemt sin plan i sinne. 
 Då slog jag trumma. Liksom vilda fålar 
 De spetsade på öronen och glodde
Och lyfte sina näsor rakt i vädret, 
 Som om de luktade musik. Jag tjuste 
 Så deras öron, att de, liksom kalfvar, 
 Tätt följde efter hvar jag råmade 
 Tvärs genom hagtorn, tistelsnår och törne, 
 Som stungo deras skinn. Nu sprattla de 
 Uti den gröna pölen bakom cellen 
 Med vattnet upp till hakan, så att dyn 
 Der öfverstinker deras fötter.

Prosp.                  Bra,
 Bra gjordt, min fogel! Lägg ej än utaf 
 Din skepnad, den osynliga; gå in 
 Uti min cell och hemta hit min grannlåt 
 Till lockmat åt de tjufvarna.

Ariel.                 Jag går.      (Går).

Prosp. En djefvul, riktig djefvul, hvars natur
 Ej tuktan biter på! Allt är förgäfves 
 Hvad jag för honom gjort, ja platt förgäfves; 
 Och som hans kropp blir fulare med åren, 
 Så blir hans själ allt mer förderfvad ock. 
 Jag skall dem allesamman plåga så,
 Att de må tjuta. (Ariel kommer tillbaka med en börda glänsande kläder). Häng dem der på linan.

(Prospero och Ariel stanna qvar osynliga. Caliban,
Stephano och Trinculo uppträda, genomvåta).

Cal. Jag ber er, gå helt tyst! Vår blinda mullvad
 Får icke höra våra fjät; helt nära 
 Hans cell vi äro nu.

Steph. Vidunder, det der trollet, som du sade vara ett
så beskedligt troll, har icke gjort oss stort bättre,
än spelat Hans narr med oss.

Trinc. Vidunder, jag luktar som om en häst hade
stallat på mig, och det inkommoderar på det högsta
min näsa.

Steph. Och min också. Hör du, vidunder? Om jag skulle
finna dig misshaglig, ser du --

Trinc. Så vore du ett förloradt vidunder.

Cal. Min nådig' herre, unna mig din gunst; 
 Var tålig, ty det pris, som jag dig bringar, 
 Utplånar hvad ni lidit; -- tala sakta, 
 Allt är så tyst, som om det vore midnatt.

Trinc. Ja, men att tappa bort våra buteljer i
pölen --

Steph. Det är icke allenast synd och skam, det,
du vidunder, utan en omätelig förlust.

Trinc. Det är värre det för mig, än att bli våt;
och ändå säger du, att det är ett beskedligt troll,
du vidunder.

Steph. Jag vill fiska upp min butelj, om jag också
skulle gå i öfver öronen.

Cal. Var lugn, min kung, jag ber; här ser du nu
 Ingången till hans cell; gå in helt tyst 
 Och gif det goda dråpslag, som för evigt 
 Skall göra denna ö till din, och mig, 
 Mig Caliban, till din fotslickare.

Steph. Gif mig din hand; jag börjar att få blodiga
tankar.

Trinc. O konung Stephano! Nådige herre! Värdige
Stephano! Se här hvilken garderob för dig!

Cal. Låt bli, din narr! Det är ju bara strunt.

Trinc. Hå, hå, vidunder! Vi förstå oss nog på hvad
som hör till trashandeln. -- O konung Stephano!

Steph. Tag ner den der manteln, Trinculo; för tusan,
jag vill ha den der manteln!

Trinc. Din höghet skall få den.

Cal. Må vattensoten dränka denna narr'n! 
 Skall ni förgapa er i sådan strunt? 
 Gör mordet först, ty om han vaknar upp, 
 Så nyper han vårt skinn från topp till tå 
 Och gör kalopps af oss.

Steph. Var trankil, vidunder! -- Madam lina, är icke
det här min jacka? Nu har jackan passerat linjen;
nu, jacka, kommer du visst att mista luggenNu, jacka, kommer du visst att mista luggen
m. m. Folk, som passerade linjen, miste ofta håret
genom de febrar, som blefvo en följd af det heta
klimatet.
och bli
en skallig jacka.

Trinc. Gå på, gå på! Vi stjäla efter lina och lineal,
med ers höghets tillåtelse.
Steph. Tack skall du ha för det infallet; der har du
en rock för omaket. Qvickhet skall icke gå obelönad,
så länge jag är kung här i landet. "Stjäla efter lina
och lineal" är ett kosteligt infall; der har du en
rock för det att du var qvick.

Trinc. Se så, vidunder! Smörj nu dina fingrar och
drag utaf med resten.

Cal. Jag vill ej något ha; vi spilla tiden 
 Och bli förvandlade till vildgäss eller 
 Till apor med ohyggligt låga pannor.

Steph. Vidunder, hugg i med kartnaglarna! Hjelp mig
att bära bort det här dit der mitt vin-fastage ligger,
eller kör jag dig ur mitt kungarike. Se så, bär det
här.

Trinc. Och det här.

Steph. Och det här också.

(Ett jagtbuller höres. Andar komma i skepnad af hundar 
och jaga dem. Prospero och Ariel hetsa hundarna).

Prosp. Stick'en, Sultan, stick'en!

Ariel. Hi ho, Tiger, pass opp!

Prosp. Stick'en, Castor, stick'en!

(Caliban, Stephano och Trinculo jagas ut). 

Bjud mina troll att qväsa deras lemmar 
 Med hårda ryckningar och krympa hop 
 Med gruflig kramp på dem hvarenda sena
 Samt nypa dem mer fläckiga än nånsin 
 En vildkatt eller leopard har varit.

Ariel. Hör hur de tjuta!

Prosp. Gif dem en dugtig hets. I denna stund
 Läggas mig alla fiender till fota. 
 Snart tar min vedermöda slut, och du 
 Skall njuta luften fritt; en liten stund 
 Du blott skall följa än och tjena mig.

                                       (De gå).


FEMTE AKTEN. FÖRSTA SCENEN.

Utanför Prosperos cell. 

(Prospero i sin trolldrägt, och Ariel uppträda).

Prosp. Nu nalkas mina planer till sin mognad,
 Min trolldom sviker ej, och mina andar 
 Mig äro lydiga; rak vandrar tiden 
 Med bördan på sin rygg. Hvad lider dagen?

Ariel. Mot sjette timman; samma tid som ni 
 Har lofvat att vårt arbet skulle ändas.

Prosp. Jag gjorde så, då denna storm jag väckte. 
 Säg, ande, huru står det till med kungen 
 Och med hans sällskap?

Ariel.          Bundna äro alla
 På samma sätt som ni befallte mig 
 Och så som ni dem lemnade, min furste. 
 De äro alla fångna i den lindskog, 
 Som skyddar emot vindarna er cell: 
 De komma ingen väg, förr'n ni dem löser. 
 Så kungen som hans bror och eder bror 
 Nu äro alla tre vansinniga; 
 De andra sörja öfver dem, betagna 
 Af sorg och qval, men mest af alla han, 
 Som ni "den ädle Gonzalo" plär kalla; 
 Hans tårar rinna ned uti hans skägg, 
 Som takdropp går om vintern från ett rörtak. 
 Er trolldom har så väldigt gripit dem, 
 Att, om ni såge dem, ert hjerta säkert 
 Nu smälta skulle.

Prosp.    Tror du det, du ande?

Ariel. Mitt skulle det, om jag en menska vore.

Prosp. Så skall ock mitt. Har du, som blott är luft, 
 En känsla utaf deras lidanden, 
 Och skulle ej jag sjelf, som är ett väsen 
 Af deras art och känner lika starkt
Båd' lust och qval, så djupt som du ej ömma?
 Fast innerst in i hjertat de mig kränkt,
 Tar jag likväl mitt ädelmods parti
 Emot min vrede. Skönare det är
 Att öfva dygd, än hämd. Då de sig ångra,
 Försvinner mina planers enda syfte
 Med sista rynkan i min panna. Ande,
 Gå, lös dem, jag vill bryta upp min trolldom
 Och ge dem sina sinnens bruk igen,
 Så att de åter komma till sig sjelfva.

Ariel. Jag går och hemtar dem. (Går).

Prosp. J elfvor uti kullar, bäckar, lundar, 
 Och J, som med en spårlös fot i sanden 
 Än jagen bort den ebbande Neptunus, 
 Än flyn för honom, när han vänder åter; 
 J småtroll, som i månsken tråden dans 
 Och bilden dessa ringar uti gräset, 
 Som fåren icke äta af, och J, 
 Hvars tidsfördrif det är i midnattstund 
 Att trolla svampar fram och ha er fröjd 
 Åt aftonklockans ståteliga ljud; 
 J med hvars hjelp, så svaga J än ären,
 Jag har fördunklat middagssolens glans 
 Och manat stormar fram och stiftat örlig 
 Emellan djupgrönt haf och högblå himmel 
 Och gifvit eld åt thordöns brak och skräll 
 Och splittrat sjelfva Jofurs stolta ekar 
 Med gudens vigg och skakat hälleberg 
 Och ryckt med roten upp så tall som ceder: 
 På min befallning grafven sina döda 
 Har uppväckt, öppnat sig och släppt dem ut; 
 Så mäktig var min konst. Men denna trolldom 
 Afsvär jag nu, och när jag blott har skaffat 
 Himmelsk musik att deras sinnen bota 
 Med luftig tjusning, krossar jag min trollstaf 
 Och sänker den i jorden många famnar,
Och djupare än nånsin sänklod forskat 
 Vill jag min svartkonstbok i hafvet dränka.
 (Högtidlig musik. Ariel kommer tillbaka; efter honom Alonzo med förtviflade åtbörder, följd af Gonzalo; äfvenså Sebastian och Antonio, följda af Adrian och Francisco. Alla inträda inom den magiska cirkel, som Prospero uppritat, och stå förtrollade der. Prospero talar).
 Högtidlig sång, den bästa tröstaren 
 För vilda griller, bote nu din hjerna, 
 Som kokat utan gagn uti ditt hufvud! -- 
 Stan der, nu ären J förtrollade. -- 
 Du helga Gonzalo, du ärans man, 
 Mitt öga gör med dina ögon sällskap 
 Och fäller broderliga droppar ned. -- 
 I ögonblicket löser jag min trolldom, 
 Och liksom morgon öfverraskar natten 
 Och smälter mörkret, börja deras sinnen 
 Att vakna och de dunkla dunster skringra,
 Som grumlat deras klarare förnuft. -- 
 Du gode Gonzalo, min räddare, 
 Och trogne tjenare åt den du följer, 
 Hvad godt du gjort, det vill jag löna dig 
 Så uti ord som handling. -- Obarmhertig 
 Du var mot mig och mot mitt barn, Alonzo; 
 Din broder hjelpte dig; -- Sebastian,
 Nu pinas du för sådant; -- kött och blod, 
 Min broder, du, som äregirig bortdref 
 Natur och samvete och med Sebastian, 
 Hvars samvetsqval nu också äro värst, 
 Er konung ville mörda, -- jag förlåter 
 Hur onaturlig du än är! -- Förståndet 
 Begynner nu på dem att svälla; floden 
 Skall snart förnuftets stränder fylla upp,
 Fast nu de äro gyttjiga och svarta. -- 
 Ej någon af dem ser och känner mig: --
Tag hit min hatt och värja, Ariel; 
 Jag kläder om mig nu och visar mig 
 Som förr jag var, Milanos hertig. -- Ande, 
 Fort, skynda dig, så skall du snart bli fri!

(Ariel kommer sjungande tillbaka och hjelper
Prospero att kläda på sig).

Ariel.
 Jag honung suger som ett bi; 
 Guldvifvans klocka bor jag i 
 Och ligger der vid ugglors skri. 
 På läderlappens vinge fri 
 Jag flyger sommaren förbi:
 Hej lustigt, hej lustigt i solens sken 
 Jag skall svärma bland blommor, som hänga på gren. 

Prosp. Min älskling Ariel, jag skall dig sakna, 
 Dock skall du blifva fri. Se så, gå nu 
 Till kungens skepp, osynlig som du är; 
 Der finner du matroserna i sömn
 Inunder däcket. Skeppskapten och båtsman, 
 Så snart de vaknat, skall du föra hit; 
 På ögonblicket, Ariel!

Ariel. Jag dricker luften och är här tillbaka
 Förrän din puls har slagit tvenne slag.          (Går).

Gonz. Blott qval och skräck och trolleri här bo; 
 Må någon himlens engel föra oss 
 Från detta fasans land!

Prosp.           Se här, o konung,
 Milanos kränkta hertig Prospero! 
 Och till bevis att han lifslefvande 
 Nu talar till dig, famnar jag din kropp 
 Och bjuder dig och sällskap hjertligen 
 Välkomna hit.

Alonzo. Om du är han, om du är någon annan, 
 En gäckfull trollbild kanske, liksom nyss 
 Jag varit sjelf, det vet jag ej: din puls 
 Slår som den vore kött och blod; så snart 
 Jag såg dig, lindrades det bittra själs-qval,
I hvilket, som jag tror, vansinne höll mig.
 Allt detta, om det ej synvilla är,
 Tycks vittna om att något sällsamt händt.
 Jag gifver dig ditt hertigdöme åter;
 Förlåt hvad jag har brutit! -- Men hur kan
 Milanos hertig lefva än och här?

Prosp. Först, ädle vän, låt mig omfamna dig,
 Du gamle Gonzalo, hvars ära ej 
 Har gräns och mått!

Gonz.        Jag vill ej svärja på
 Om detta verkligt eller icke är.

Prosp. Än spökar trolleriet i er hjerna, 
 Så att ni icke tror på verkligheten: 
 Välkomna, mina herrar, allesamman! --
 (Afsides till Sebastian och Antonio). 
 Men ni, god' herrar, vore så jag sinnad,
 Jag kunde mana fram er konungs vrede 
 Utöfver er som högförrädare, 
 Men jag vill icke sqvallra.

Seb.                 Djefvulen
 Skenbarligt talar genom honom.

Prosp.                  Nej, --
 Hvad dig beträffar, brottslige, som icke 
 Jag broder kalla vill, på det att ej 
 Min mun jag må förpesta, jag förlåter 
 Hvad värst du gjort, ja allt, och fordrar blott 
 Mitt hertigdöme åter; och du måste, 
 Jag vet det, lemna det tillbaka nu.

Alonzo. Om du är Prospero, så låt oss veta 
 Hur du blef räddad och hur hit du kommit, 
 Der vi för trenne timmar sedan ledo 
 Vårt skeppsbrott, och der jag förlorade -- 
 Hur skarp är icke detta minnes udd! -- 
 Min Ferdinand.

Prosp. Jag det beklagar, herre.

Alonzo. Obotlig är förlusten; tålamodet 
 Har sagt mig, att det ej kan hjelpa mig.

Prosp. Förr tror jag, att ni ej har sökt dess hjelp; 
 Dess milda och allsmäktiga beskydd 
 Mig hjelpt att tåla likadan förlust; 
 Nu är jag lugn.

Alonzo. En likadan förlust?

Prosp. Ja, lika stor som ny. Långt mindre medel
 Stå mig till buds att göra sorgen dräglig, 
 Än ni kan mana fram att trösta er. 
 Ty jag har mist min dotter.

Alonzo.              Mist en dotter?
 O Gud, om båda lefde i Neapel 
 Som kung och drottning! Om de gjorde det, 
 Jag ville bäddas djupt i dyn, der nu 
 Min son är lagd! -- När miste ni er dotter?

Prosp. I denna storm. Jag ser, att dessa herrar
 Så högt förundra sig åt hvad som sker, 
 Att sitt förnuft de sluka och knappt tro 
 Att deras ögon göra riktig tjenst 
 Och deras ord bestå af andedrägt. 
 Men hur som helst ni blifvit bländade, 
 Så veten dock förvisso, att jag är 
 Densamme hertig Prospero, som drefs 
 Ifrån Milano, och som underbart 
 Till denna strand, der nyss ni kantrat, kommit 
 Och blifvit herre här. Ej mer om detta: 
 Det är en krönika från dag till dag, 
 Men ej en saga vid en frukost, eller 
 Rätt passande för detta första möte. 
 Välkommen, herre! Denna lilla cell 
 Är nu mitt hof. Få tjenare jag har 
 Och ingen undersåte; se dit in! 
 Då ni har gifvit mig igen Milano, 
 Vill jag med lika godt er vedergälla,
 Åtminstone ett under mana fram, 
 Er lika kärt som mig mitt hertigdöme. 

(Ingången till cellen öppnar sig;
man ser Ferdinand och Miranda, som spela schack).

Mir. Min prins, ni spelar falskt med mig.

Ferd.                                     Nej, hulda!
 För hela verlden gjorde jag det ej!

Mir. Jo, för ett dussin kungariken redan 
 Fick ni det göra, och jag blef ej ond.

Alonzo. Om detta åter en synvilla är,
 Så skall jag nu för andra gången mista 
 En älskad son.

Seb.    O, hvilket stort mirakel!

Ferd. Visst hotar sjön, barmhertig är den dock;
 Jag utan skäl förbannat den.          (Knäböjer för Alonzo).

Alonzo.               En faders
 Rika välsignelser omfamne dig! 
 Stig upp och säg hur du har kommit hit.

Mir. Hur underbart! Hvad sköna varelser 
 Ser jag ej här! Hur fager är ej menskan! 
 Du sköna, nya verld, som är befolkad 
 Med sådant folk!

Prosp.    Det här är nytt för dig.

Alonzo. Hvem är den flickan, som du spelte med? 
 Tre timmar knappt är er bekantskap gammal; 
 Är hon den guddom, som har skiljt oss åt 
 Och nu förenat?

Ferd.    Hon är dödlig, herre,
 Men genom en odödlig nåd nu min; 
 Jag valde henne, då jag ej om råd 
 Min fader fråga kunde, och då knappt
 Jag trodde mer att jag en fader hade. 
 Hon dotter är af denna stora hertig, 
 Som jag så ofta hörde talas om, 
 Men aldrig såg. Af honom har jag fått 
 Mitt andra lif, och till min andra fader 
 Har denna fröken honom gjort.

Alonzo. Jag hennes är; men ack, hur underligt
 Skall det ej klinga, då jag nödgas bedja 
 Mitt barn om tillgift!

Prosp.          Icke mer om det!
Låt oss ej våra minnen tynga ned 
 Med ondt, som är förbi.

Gonz.            Min själ har gråtit;
 Jag annars skulle hafva talat förr. 
 J Gudar, skåden ned på detta par 
 Och krönen det med er välsignelse,
 Ty det är ni, som stakat ut den väg, 
 Som bragt oss hit.

Alonzo.     Jag säger amen!

Gonz.                       Skulle
 Milano drifvas från Milano bort, 
 På det hans ätt i Neapel skulle herrska? 
 O fröjden er med ingen vanlig fröjd 
 Och risten den i guld till evig hugkomst! 
 På en och samma resa fann i Tunis 
 Er dotter Claribella en gemål 
 Och hennes broder Ferdinand en maka, 
 Der sjelf han var förlorad; Prospero 
 Sitt hertigdöme på en öde strand, 
 Och en och hvar af oss sig sjelf, der ingen 
 Sig sjelf var mäktig.

Alonzo. (Till Ferdinand och Miranda).
                      Gif mig edra händer; 
 Må sorg och qval i hjertat bo på den, 
 Som ej er önskar godt!

Gonz.           Ja amen, amen!
 (Ariel kommer tillbaka med skeppskaptenen och högbåtsmannen, som följa honom förfärade).
 Se, herre, se, der komma fler af oss!
 Jag spådde, att den karln ej kunde drunkna,
 Såvida galge funnes här på land. --
 Nå, hädelse, du, som med dina eder
 Gudsfruktan vräker öfver bord, -- helt stum?
 Har på landbacken du ej mål i munnen?
 Hvad nytt?

Högb. Den bästa nyheten är den,
Att räddade vi se vår kung med sällskap; 
 Dernäst att skeppet, som vi helt och hållet, 
 För trenne timmar se'n, förloradt trodde, 
 Är tätt och helt och dugtigt tackladt -- så 
 Som när vi gingo först till sjös.

Ariel. (Afsides).         Allt detta
 Jag verkställt sedan sist.

Prosp. (Afsides).   Min snälla ande!

Alonzo. Det här går ej naturligt till, ty under
 På under hopa sig. -- Hur kom du hit?

Högb. Om jag mig trodde riktigt vaken, herre,
 Så skulle jag nog söka ge besked. 
 Vi lågo i en dödssömn allesammans 
 Och -- huru det gick till, det vet jag ej -- 
 Instufvade inunder däck. Helt nyss 
 Af underbara ljud och gräsliga 
 Tjut, skrik och vrål och kedjerasslanden 
 Samt flera sorters ljud, otäcka alla,
 Vi väcktes upp. Vi voro fria flux 
 Och sågo nu i all sin glans bevaradt 
 Det goda, ståteliga kungaskeppet
 Och vår kapten rundt omkring däcket springa 
 Och syna öfverallt. Men ett, tu, tre, 
 Som i en dröm, vi rycktes bort från skeppet 
 Och fördes hit förbluffade.

Ariel. (Afsides). Nå väl,
 Var det ej riktigt gjordt?

Prosp. (Afsides).   Du flinka ande,
 Bra gjordt, du skall bli fri!

Alonzo.                O, detta är
 En labyrint mer underbar än nånsin 
 En menniska trädt in i! Ej det här 
 Gått fullt naturligt till; orakler måste 
 En nyckel gifva oss till dessa gåtor.

Prosp. Min kung, bry ej ert hufvud med att forska
 I dessa dunkla ting; vid läglig tid, 
 Och innan kort, skall jag till punkt och pricka
Allting förklara, så att ni blir nöjd;
 Tilldess var lugn och tyd det till det bästa. --
 (Afsides). Kom, Ariel! Befria Caliban 
 Och hans kamrater; upplös trolleriet. --
 (Ariel går). 
 Hur står det till, min kung? Än felas det 
 Utaf ert sällskap en och annan junker, 
 Som ni tycks hafva helt och hållet glömt.

(Ariel kommer tillbaka, drifvande framför sig
Caliban, Stephano och Trinculo i deras stulna kläder).

Steph. En och hvar sörje för alla andra och fråge
icke efter sig sjelf, ty allting är bara slump. --
Coragio, du dundervidunder, coragio!

Trinc. Om de här spionerna, som sitta i mitt hufvud,
se rätt, så skåda vi något riktigt vackert.

Cal. O Setebos, hvad ståteliga andar! 
 Hur skön min herre är! Men jag är rädd, 
 Att han mig tuktar.

Seb. Ha, ha!
 Hvad är det der för kräk, Antonio? 
 Kan man för pengar få dem?

Ant.                Troligen;
 Den ena är en fisk och visst till salu.

Prosp. Sen blott på dessa männers drägt, god' herrar, 
 Och dömen om de äro ärligt folk. 
 En hexa har det der missfostret födt; 
 Hon var så stark, att månen hon betvang 
 Och gjorde ebb och flod och herrskade 
 I månens sfer, men utan månens makt. 
 Mig dessa trenne tjufvar ha bestulit, 
 Och denna halfva djefvuln -- ty en sådan 
 Bastard han är -- har satt sig hop med dem 
 Att mörda mig. Två utaf dessa karlar 
 Ni måste kännas vid: mitt är det här 
 Afgrundens yngel.

Cal. Jag till döds blir pinad.

Alonzo. Är det ej Stephano, min druckna munskänk?

Seb. Nu är han drucken; hvar har han fått vin?

Alonzo. Och Trinculo har också fått till lifs;
 Hvar funno de den underbara vätskan,Hvar funno de den underbara vätskan, m. m. Här menas vinet, tillika med en hänsyftning på alkemisternas guldtinktur, som troddes kunna föryngra menniskan; vara förgyld betydde detsamma som vara drucken.
 Som så förgyllt dem? Huru har du kommit 
 I denna soppanMed soppan menas dy-vattnet, med hvilket Trinculo var nedfläckad, och som var så stinkande, att sjelfva flugorna skydde det. Se samma sid. nedanföre.?

Trinc. Jo, jag har blifvit så nersoppad, sedan jag
såg er sist, att jag aldrig tror att det går ur mina
knotor. Inte behöfver jag vara rädd för att flugorna
äta opp mig.

Seb. Nå, Stephano, hur står det till?

Steph. Rör icke vid mig! Jag är icke Stephano,
jag är hel och hållen kramp.

Prosp. Du ville bli kung här på ön, skurk?

Steph. Då hade jag blifvit en skral en, då.

Alonzo. (Pekar på Caliban). 
Jag aldrig sett så sällsamt kräk som denne.

Prosp. Fullt så vanskaplig är han uti seder 
 Som i gestalt. -- (Till Caliban). Gå in uti min cell
 Och tag ditt sällskap med; om du vill ha 
 Förlåtelse, så städa upp den vackert.

Cal. Det skall jag, samt mig bättra hädanefter 
 Och söka nåd. Tredubbel åsna var jag, 
 Som höll den här fyllbulten för en gud 
 Och hyllade den här förryckta narren.

Prosp. Gå nu din väg!

Alonzo. Ja, bort med er och lägg 
 Det der bagaget der ni funnit det.

Seb. Säg heldre: der de stulit det.

(Caliban, Stephano och Trinculo gå).

Prosp. Jag bjuder in ers höghet med sitt sällskap
 Uti min arma cell; der skall ni hvila 
 För denna enda natt; en del af den 
 Skall jag med sådant samtal fylla upp,
Att tiden skall gå fort. Min lefnads saga
 Och allt, som händt mig sedan jag kom hit,
 Skall jag förtälja er. I morgon skall jag
 Till skeppet följa er, se'n till Neapel;
 Der hoppas jag få skåda bröllopsfesten
 Åt dessa våra dyra älskade.
 Sist reser jag till mitt Milano, der
 Hvar tredje tanke skall bli den på grafven.

Alonzo. Jag längtar att er lefnads öden höra;
 De måste gripa örat underbart.

Prosp. Jag skall förtälja allt och lofvar er 
 Lugn sjö, god vind och snabba segel, så 
 Att snart ni seglar om er stora flotta. --
                                             (Afsides).
 Min Ariel, det blir din omsorg; sedan
 Vänd åter till ditt element; var fri!
 Farväl med dig! -- Stig in, om er behagar.

                                                (Alla gå).


EPILOG,

framsagd af Prospero.

Nu är det med min trolldom slut; 
 Vanmäktig, som jag var förut, 
 Är jag på nytt. På edert svar 
 Beror, om jag till Neapel far. 
 Då jag förlät min oväns brott
 Och åter mitt Milano fått, 
 O, låten mig ej stanna här 
 Fasttrollad uppå dessa skär, 
 Men lösen mig från mina band 
 Med klappande och vänlig hand!Med klappande och vänlig hand. Prospero uppmanar åskådarne till handklappning. 
 Om ej mitt segel får en flägt 
 Utaf er milda andedrägt, 
 Har jag gått miste om mitt hopp 
 Att er behaga. Ingen tropp
Af tjenste-andar har jag mer 
 Att tjusa och betvinga er, 
 Och vild förtviflan blir min lön, 
 Om jag ej räddas med en bön 
 Så stark att den till himlen går 
 Och uppå sjelfva nåden rår.
 Så sant J önsken er från synder fria, 
 O, låten eder godhet mig befria!


ANMÄRKNINGAR.

*

KONUNG LEAR.

Sid. 2.  Vår dunkla plan utveckles mellertid. 
Nemligen planen att utforska hvilkendera af de tre döttrarna
älskade sin far mest.

Sid. 15.  De här stygga brytningarna!  F, G, A, B. 
I originalet står divisions, som betyder oenighet,
tvedrägt, samt tillika är en musikalisk term. Edmund
gnolar, då Edgar kommer in; han låtsar som om han tänkt på 
likgiltiga saker, men hans mephistopheliska natur gifver sig 
ändock luft, i det han, frivilligt eller ofrivilligt, kommer på 
en tongång, som är falsk. De äldsta kommentatorerna hafva 
betraktat detta ställe som ett nonsens, ehuruväl det är 
ett af de finaste uttrycken af Shakspeare's stora förmåga att 
karakterisera.

Sid. 17.  Vid dag och natt!  Öfversättaren delar deras
åsigt, som antaga att originalets By day and night är ett 
utrop. Ett ställe i Hamlet och ett i Henrik den åttonde 
tyckas bekräfta densamma.

Sid. 18.  Och icke äta fisk.  Dessa ord gälla
katolikerna, som på Elisabeths tid icke ansågos för rätt trogna 
undersåtare.

Sid. 21.  Hvarför det, narr?  Efter den vanliga från 
qvart-upplagan hemtade läsarten, som tillerkänner Kent dessa 
ord.

Sid. 22.  Om jag hade patent derpå.  På Elisabeths 
tid voro de flesta nödvändighetsartiklar såsom jern, läder, ull, 
garn, stenkol, glas, papper, salpeter m. m. monopolier, som 
utdelades åt de förnäma. Narrens ord innebära således en 
ganska skarp satir.

Sid. 24.  Lears skugga?  Enligt den vanliga läsarten,
som lägger dessa ord i munnen på Lear. Kanhända är det 
rättare att med Tieck och Charles Knight tillerkänna
dem åt narren. I sådant fall böra de på nästa sida
förekommande orden ”Som vilja göra dig till sin lydige fader” 
ändras sålunda: ”Hvilken de vilja göra till sin lydiga fader.” 
Nemligen Lears skugga.

Sid. 28.  Gå du förut till Gloster.  Här menas icke
grefven af Gloster, utan staden Gloster, i hvilken
Cornwall bodde.

Sid. 29.  Jag gjorde henne orätt.  Lear tänker på
Cordelia.

   --  Att taga det tillbaka med våld!  Det faller 
Lear in, att han möjligen kunde återtaga hvad han gifvit
Goneril.

Sid. 35.  Med några öre på fickan.  I originalet står
hundred-pound, men meningen blir densamma, ty man
brukade kalla en fattig stackare för a hundred-pound gentleman.

   --  Gyckeldockan Fåfänga.  Allusion på de gamla 
moraliteterna, i hvilka synden, fåfängan m. fl. allegoriska 
figurer uppträdde.

Sid. 37.  Dref jag dig kacklande till Camelot.  Vid 
Camelot i Somersetshire, der konung Arthur ofta brukade 
uppehålla sig, äro stora betesmarker för gäss. Här 
alluderar Shakspeare troligen på någon vers i en gammal ballad 
om Arthur.

Sid. 40.  ”Från himmelens välsignelse man kommer” 
m. m.   Detta ordspråk motsvarar ungefär det svenska:
”komma ur regn i takdropp.” Kent menar, att Lear skall
bli ännu värre emottagen af Regan, än af Goneril.

Sid. 41.  Turlygood  är en förvridning af namnet
Turlupin; Turlupiner kallades ett brödraskap af Ziguenare, som 
under fjortonde århundradet strök ikring i Europa.

Sid. 45.  Skarptandad otack likasom en gam.  Allusion
på sagan om Prometheus.

Sid. 54.  Här är en hans nåd och en byx; det vill 
säga: en klok man och en narr.  Med hans nåd menas 
Lear, med byxen narren sjelf; det sednare med allusion på 
det gamla ordspråket: there's no discretion below the girdle, 
det fins intet förstånd nedom gördelen.


Sid. 56.  Merlin.  En namnkunnig astrolog och trollkarl
på konung Arthurs tid. Cervantes talar ofta om honom
i sin Don Quixote och anför den gamla folktron om att
Merlin var djefvulens son. Det var i samma Merlins namn som 
man förkunnade sättet, på hvilket Dulcinea af Toboso skulle 
befrias från sin förtrollning.

Sid. 58.  Lägg dig i din kalla säng och värm dig.  
Samma uttryck förekommer i sjunde bandet sid. 79. 
Antingen är det ett lån ur något gammalt sorgespel, eller ur 
någon ballad.

Sid. 59.  Som har lagt knifvar under hans hufvudgärd
m. m.  D. v. s. på flere sätt frestat honom att begå
sjelfmord. Idéen till detta ställe lär Skakspeare hafva tagit 
i D:r Samuel Harsnets bok Discovery m. m. Jmfr sjunde 
bandets Anmärkningar.

   --  Pillicock var en af de onda andarna, som Harsnet 
omtalar. Likaledes de längre fram omnämnda Flibbertigibet, 
Modo, Smolkin, Frateretto, m. fl.

Sid. 60. Hejsan, Dauphin, min gosse, m. m.  Ett 
lån ur en gammal ballad om en konung i Frankrike, som,
under det att en batalj pågår, söker fördölja sin sons feghet 
dermed att han jemt tillropar honom att han skall skona de 
fiender, som nalkas honom.

Sid. 61.  Som piskas från bya-lag till bya-lag.  I
drottning Elisabeths och Jacob den förstes förordningar emot 
landstrykare står uttryckligen att hvarje sådan ”shall be 
publickly whipped and sent from parish to parish.”

   --  Men möss och råttor m. m.  Ett lån ur en 
gammal ballad om riddar Bevis af Southampton.

Sid. 62.  Riddar Roland m. m.  Ur en ballad om
riddar Roland, som kom till en jette, som var mennisko-ätare. 
Edgar utelemnar eller glömmer bort den andra versen i stanzen: 
The giant roar'd, and out he ran.

Sid. 63.  Nero metar i mörksens sjö.  Detta lär vara
en allusion på ett ställe i Rabelais' Gargantua, som 
redan före 1575 var öfversatt på Engelska.

Sid. 64.  Gör hon söta miner åt rätten, min sköna?  
Enligt Sewards läsart: wantonest thou eyes etc. Den 
vanliga läsarten är wantest.

   --  Skön Betty, sätt öfver ån till mig.  Detta 
är första raden af en gammal "Songe betwene the
Queene's Majestie and Englande," eller en dialog
på vers emellan drottning Elisabeth och England,
personifieradt.

Sid. 65. Din språklåda är uttömd. Originalet har thy
horn is dry, ditt (dryckes)-horn är torrt, uttömdt,
d. v. s. du har icke något mer att säga.

Sid. 66. Klädedrägten är persisk. Steevens säger,
att detta är en allusion på Clytus, som icke
ville emottaga de persiska kläder, som Alexander
gaf honom. Jmfr likväl noten till Trettondagsafton,
sid. 38.

Sid. 69. Jag står vid pålen m. m. Jmfr noten till
Macbeth, sid. 74.

Sid. 70. (Betjenter hålla Gloster fast vid en stol,
medan Cornwall rifver ut hans ena öga och trampar
på det). Denna sceniska anordning, som är gjord af
Steevens och Malone, finnes hvarken i qvart- eller
folioupplagan. På grund deraf, samt med anledning
af den gamla engelska teaterns inrättning, tager
Tieck Shakspeare i försvar och påstår att den
rysliga misshandlingen icke försiggick framme
på scenen, utan undanskymdes, dels af ett till
hälften framdraget förhänge, dels af de öfriga
närvarande personerna. Cornwalls ord "På dina ögon
sätter jag min fot" få icke tagas efter strängaste
ordalydelsen; de äro endast ordspråksvis sagda. Hvad
de närmare detaljerna angår, hänvisas, för att undvika
vidlöftighet, till Tieck, som äfven med beröm citeras
af Charles Knight.

Sid. 73. Vällustens djefvul Obidicut m. m. På detta
ställe har Shakspeare åter Harsnets bok i minne. Jmfr
noten till sid. 59.

Sid. 74. Min fromma man. Så kallar Goneril Albanien,
derföre att han icke vill deltaga i hennes grymheter.

Sid. 75. Jag var dock fordom värd ett ljud af
er. Originalet har: I have been worth the whistle. Det
hette nemligen, enligt ett gammalt ordspråk:
"det är en usel hund, som icke är värd att hvissla
efter." Goneril menar: förr tog du mig till råds,
nu gör du det icke.

-- Och bli ett redskap åt en gudlös ondska. Allusion
på de förtorkade grenar, som hexor troddes nyttja
vid sina besvärjelser, då de ville förgöra menniskor.

Sid. 78. Som perlor droppande från diamanter.
Bilden är tagen från diamantsmycken, från hvilka äkta
perlor hängde ned.

Sid. 85. För myntning. Enligt läsarten for
coining. Tieck försvarar folio-upplagans crying.

-- Den der karlen handterar sin båge som en
fogelskrämma. D. v. s. lika oskickligt som en af
träd och trasor tillskapad bågskytt, hvilken man
uppsatt i en trädgård för att skrämma foglar med. --
Lear yrar om att han håller på att värfva en krigshär,
för att återtaga sitt rike och vänder sig till Edgar,
för att ge honom värfningspenningar. Han tar hans
knölpåk för en båge. Med fogeln som "flyger bra" menas
pilen, och fantasien om råttan, som skall fångas med
en ostbit, kommer sig närmast deraf att Lear ser ned
mot marken, emot hvilken bågen skulle spännas. Då han
får se Gloster, utropar han: "Ha, Goneril! -- Med ett
hvitt skägg!" -- Att vidare kommentera detta ställe,
skulle leda till allt för stor vidlöftighet. En stor
skådespelare vore här den bästa kommentarien.

Sid. 88. Hvad tycks om denna hatt? Då Lear skall
till att "predika" (se 5:te raden ofvanför) tager
han af sig hatten och tummar och vrider den så som
predikanterna brukade på Shakspeare's tid. Då faller
honom plötsligen den tanken in, att han kunde nyttja
den gamla krigslisten att sko hästar med filt, för
att mera oförvarandes komma öfver sina mågar och dräpa
dem. "Dräp, dräp, dräp," kill, kill, kill var i gamla
tider Engelsmännens härskri, när anfall gjordes.

Sid. 90. Vill inte släppa'n, harre; m. m. I
originalet talar Edgar på Somersetshire-dialekten.

Sid. 93. Grymt tillspillogifven. I originalet står poor
perdu. På franska kallas de krigare, som ställas på
en post, från hvilken de ej kunna komma med lifvet,
för enfans perdus. -- Med den "tunna hjelmen" menas
Lears tunna hvita hår.

Sid. 94. Precist på timman. I de vanliga upplagorna
af Shakspeare äro orden "not an hour more nor less"
uteslutna. Öfversättaren har upptagit dem såsom
varande af mycken natursanning och synnerligen
passande för situationen. De finnas i folio-upplagan.

Sid. 110. Min stackars flicka strypt! Originalet har
And my poor fool is hang'd! Med fool menas icke här
narren; det är ett smek-ord åt Cordelia.

-- Knäpp denna knappen upp! Ett märkeligt drag af
natursanning. Menniskor, som hålla på att dö, tro
vanligtvis, att det är brist på ljus i rummet, som
gör att deras ögon börja att förmörkas; likaledes
tror Lear, att en knapp i hans lifrock vållar den
beklämning, som endast härrör från hans hjertas
sista arbete.

Likasom vid Macbeth ville öfversättaren icke
heller vid Lear gå läsaren i förväg med att påpeka
skådespelets storartade skönheter. De märkas nog af
sig sjelfva. Han vill endast nämna, att om något af
Shakspeare's sorgespel skall täfla med Macbeth, så är
det Lear. Många konstdomare sätta Lear högre. Möjligen
är Lear i anläggningen väldigare och af allmännare
betydelse, Macbeth bestämdare samt i utförandet
jemnare och konstmässigare. Dock, sådana jemförelser
tjena till ingenting. Hvad som för en kännare af
dramatisk konst torde vara märkvärdigast i Lear,
är den mästerliga sammanbindningen af sagan om Lear
och hans döttrar med sagan om Gloster och hans söner,
hvilka sagor ursprungligen icke höra tillsammans.


MUNTRA FRUARNA I WINDSOR.

Sid, 1. Stjernkammaren. En i fordna tider beryktad
domstol i Westminster. Den höll sina sessioner i
en med guldstjernor prydd sal, och hade deraf sitt
namn. Jmfr Walter Scott på flere ställen.

-- Coram. Detta ord är af Kleen, som icke är
latinare, taget ur formuläret: jurat coram me, Roberto
Shallow, armigero. Cust-alorum skall vara en
förkortning af custos rotulorum; Kleen, som icke
förstår denna förkortning, tillägger "ratolorum."

Sid. 2. Tre hvita ljus. Öfversättaren har nödgats
återgifva en ordlek med en annan. I originalet
är en lek med orden luces (gäddor) och louses
(löss). Satiren gäller sir Thomas Lucy af
Charlecott, densamme, som häktade Shakspeare för
vildtjufnad. Familjen Lucy hade hvita gäddor i sitt
vapen. Jmfr noten till Henrik IV, sednare delen,
sid. 93.

Sid. 3. Cotsale var det vanliga uttalet af namnet
Cotswold. Jmfr noten till Henrik IV, sednare delen,
sid. 49.

Sid. 5. Sju skilling i qvarnpengar m. m. Öfversättaren
har här helt och hållet bibehållit Thomanders
ord. Stället är nästan oöfversättligt, såframt
en ordlek är åsyftad emellan mill-sixpences och
namnet Yead Miller. Mill-sixpence (egenteligen
milled sixpence) var det första mynt som präglades
i England.

Sid. 6. Mitt skarlakan, min John. Allusion på
en gammal ballad om Robin Hood och hans kamrater
Scarlet and John. Skarlakansfärgen häntyder dessutom
på Bardolphs näsa.

-- Jag ville gerna ge fyrti skilling, om jag
hade min vis- och sonett-bok här. Nemligen för
att hemta artiga talesätt ur.

-- Allhelgonatiden, fjorton dagar fore
Michelsmessa. Menlös glömmer, att Michelsmessa
inträffar fyra veckor före Allhelgonadag.

Sid. 7. Kuds englar och engelskor! Originalet har
det komiska utropet: Got's lords and his ladies!

Sid. 9. Jag har sett Sackerson lös. Sackerson
var namnet på en björn, som förevisades i
London. Förmodligen kallades han så efter den, som
förevisade honom.

Sid. 12. Legioner englar. Jmfr noten till konung
Johan, sid. 27.

-- Hon är ett Guianalandskap. Guiana var lika omtaladt på
Shakspeare's tid, som nu för tiden Californien. Sir
Raleigh hade kommit tillbaka från en expedition till
Guiana år 1596.

Sid. 13. Din lefver gamar fräte upp. Jmfr noten till
Henrik IV, sednare delen, sid. 37.

Sid. 14. Ett Cainsfärgadt skägg. Cain och
Judas föreställdes med gula skägg. Jmfr
Midsommarnattsdrömmen, I, 2.

-- Trallera, trallera! Quickly gnolar vid
doktorns ankomst för att hålla kontenansen.

-- Doktor Cajus. Så hette verkeligen en berömd fransysk
läkare i England på drottning Elisabeths tid.

Sid. 17. Ni skall få något anna' på ert hufvud,
ni! I originalet står An foolshead med hänsyftning
på miss Pages förnamn.

Sid. 18. Fastän kärleken begagnar förnuftet till sin
vägvisare, m. m. Efter läs-arten precisian. Johnson
föreslår physician.

Sid. 19. Denna flamändska fyllbult. Engelska soldater,
som kommit hem från kriget i Nederländerna, införde
i sitt fädernesland ovanan af häftiga dryckeslag.

Sid. 20. Här bränna vi ljus på ljusa
dagen. D. v. s. Stå och prata onödigtvis. Jmfr 10
band., sid. 109.

-- Melodien "gröna kjortlar." En på Shakspeare's
tid mycket omtyckt visa börjades med orden: "Green
sleeves."

Sid. 21. Med glödhet lefver. Ett gammalt latinskt
ordspråk säger: cogit amare jecur.

Sid. 22. Actæon blef af Diana förvandlad till en
hjort samt söndersliten af sina egna hundar, för det
att han skådat henne i badet.

-- Chinesare. Chinesarne ansågos vara tjufaktiga.

Sid. 25. Min långa värja. Simpel, som vill gälla för
att hafva varit en stor slagskämpe i sin ungdom,
uttrycker sitt ogillande öfver de korta och lätta
stick-värjorna, som på sednare tider kommit i
bruk. Han slogs med huggvärja i sin ungdom.

-- Jag vill betala summan i effekter. Nemligen stulna.

Sid. 26. Handtaget till sin solfjäder. Jmfr noten
till Romeo och Julia sid. 37.

-- Ditt herresäte Slinkberga. Originalet
har orden: your manor of pickthatch. Så hette
ett qvarter i London, som var uppfyldt med
bordeller samt ett tillhåll för tjufvar.

Sid. 28. Och ändå var der grefvar och, hvad som mera
är, drabanter. Drottningens lifvakt (pensioners),
som bestod af unga ädlingar, var synnerligen rikt
klädd. Det stack i ögonen på Quickly.

Sid. 30. Han har skickat hans nåd litet sekt till
morgondryck. Värdshusgäster brukade skicka dylika
presenter till hvarandra, antingen för att bevisa en
artighet eller för att inleda bekantskap.

Sid. 35. Mitt fläderhjerta. Fläderbusken har intet
hjerta (ingen kärna) i sig. Värden gör narr af
Cajus. Castilianare var ett skymford i England,
allt sedan armadan gick förlorad. Urinal kallar
han doktorn med afseende på hans göromål att vara
"vattenbekikare," sid. 36.

Sid. 37. Frogmore. Ett ställe nära Windsor.

-- Åt Pittywary till. Några läsa Pittywary, andra
city-ward, andra Pittie-ward; hvilketdera som upptages
i en poetisk öfversättning kan vara likgiltigt,
enär frågan egentligen är antiquarisk.

Sid. 38. Vid sakta sorlet af en päck, m. m. Den sång,
som Evans här gnolar på, och i hvilken han i sin
ångest drager in en rad om "de elfver i Papylon"
är ett utbrutet stycke ur "The passionate shepherd
to his love," et poem, hvilket några tillskrifva
Shakspeare sjelf, andra Marlowe.

-- Och ännu så ungdomlig i tröja och byxor, m. m. Jmfr
noten till Mycket väsen för ingenting, sid. 69.

Sid. 43. Den vilda prinsen. Här menas prinsen af
Wales, sedermera Henrik den femte.

Sid. 44. "Nå har jag dig nu, min himmelska juvel?"
Dessa ord äro lånade ur ett poem af Philipp
Sidney. "Om lyckan ej din ovän vore" (sid. 45) är
ett lån ur en gammal ballad.

Sid. 45. Läspande hagtornsknoppar. D. v. s. dessa
fina sprättar som tala så sött och läspande som när
vinden susar i hagtornsbuskar.

Sid. 53. Nej sätt mig förr till halsen ned i jorden,
m. m. Allusion på ett barbariskt bruk i forntiden,
då man så behandlade sina krigsfångar.

Sid. 61. "Väx ut, väx ut." Peer out, peer out, var
början på en vers, med hvilken barn manade sniglar
att sträcka ut sina horn.

Sid. 63. Den tjocka gumman från Brentford. Denna
person lånade Shakspeare ur en år 1589 tryckt bok:
Julian of Bentfords testament.

Sid. 66. Ett tjockt skägg under hennes halskläde. På
Shakspeare's tid brukade fruntimmerna, isynnerhet på
landet, en sorts bindlar, som gingo under hakan och
till och med skylde munnen; alldeles sådana som ännu
i dag nyttjas af allmogens qvinnor i Skåne.

Sid. 67. Hertigen kommer sjelf i morgon på hofvet.
Enligt sednaste undersökningar lär här alluderas på en
hertig Fredrik af Würtemberg, som år 1592 gjorde ett
besök i Windsor. För bestämmandet af tidepunkten när
Shakspeare skref Muntra fruarna i Windsor är detta
ställe af vigt. Jmfr Studies of Shakspere by Charles
Knight, sid. 246 och följande.

Sid. 68. Det går en saga, m. m. Frågan om Hernes
ek ännu finnes qvar i Windsors park, eller om
den är nedhuggen, har utgjort föremål för många
undersökningar af de om sitt fosterlands minnen så
ömma Engelsmännen. Några påstå, att ännu en lemning
af densamma står qvar inhägnad, andra visa stället,
der den skall hafva stått.

Sid. 71. Hans sparrlakanssäng och hans fållbänk.
Hvarje sofrum var försedt med en sparrlakanssäng och
en lägre säng, som om dagen kunde skjutas under den
andra.

Den förra sängen var för husbonden och kallades
standing-bed, den sednare för drängen och kallades
truckle-bed.

-- Ephesier. Jmfr noten till Henrik den fjerde,
sednare delen, sid. 30.

-- Du musselskal. Så kallas Menlös, derföre att han
står helt tafatt och gapar.

Sid. 72. Tre tyska djeflar, tre doktor Faustar. Sagan
om Faust var i synnerhet bekant för åskådarne genom
Marlowes skådespel af samma namn.

Sid. 76. Lifvet är en väfspole. Syftar på Hjob,
VII, 6.

Sid. 79. Regna potatis. Jmfr noten till Troilus och
Cressida, sid. 91.

-- Bogarna får skogvaktaren. Enligt gammalt bruk
skulle skogvaktaren af hvar skjuten hjort hafva huden,
hufvudet, inelfvorna och bogarna.

Sid. 80. Syrsa och Rosenkrans äro namn på
elfvor. Jmfr Ärtblomma, Spindelväf och Mal i
Midsommarnattsdrömmen.

Sid. 81. "Honny soit qui mal y pense" är
Strumpebands-ordens bekanta devis. Dubbningar till
strumpebands-riddare ske ännu i Windsor. Sjelfva
värdshusvärden i detta skådespel heter "värden på
strumpebandet."

Sid. 83. Skall jag ha en mössa m. m. I Wales
tillverkades mycket fris. Jmfr för öfrigt noten till
Henrik den femte, sid. 87.

Enligt traditionen skall Shakspeare hafva skrifvit
Muntra fruarna i Windsor på drottning Elisabeths
befallning, och det på fjorton dagars tid. Man har
på sednare tider betviflat sanningen af denna uppgift
och tvistat mycket om tiden när detta lustspel blifvit
författadt samt om det förhållande i hvilket det bör
tänkas stå till skådespelen Henrik den fjerde och
Henrik den femte.

Dessa frågor äro svåra att afgöra. Temligen säkert
tyckes likväl vara att den Mistriss Quickly,
som uppträder i Henrik den fjerde, icke är samma
person, med hvilken vi göra bekantskap i Muntra
fruarna. Öfversättaren har derföre i den sednare
pjesen låtit henne behålla sitt namn Quickly för att
ej förblandas med madam Rapp. Med ett och annat af
de öfriga namnen har öfversättaren haft temligen
mycket bryderi. Mr Fords namn måste öfversättas,
dels för en
ordleks skull, som förekommer i tredje akten, femte
scenen, dels derföre att Ford påtagligen kallar sig
Brook med hänsyftning på sitt eget namn. De svenska
orden Ström och Bäck lågo då nära tillhands. Slender,
som, för sitt magra och bleka utseendes skull,
af Pistol kallas "Mephistophilus" måste äfven ha ett
namn, som häntyder på hans klena figur. Robert Shallow
kallas, likasom i Henrik den fjerde, Simpel; drängens
namn har derföre blifvit ändradt till Menlös.

Både Lear och Muntra fruarna i Windsor äro förut
öfversatta, den förra af Lundblad, den sednare af
Thomander.

Redogörelse för det sätt, på hvilket öfversättaren
begagnat sina föregångare, gifves i slutet af tolfte
delen.

STORMEN.

Sid. 2. Om han icke är född till att hänga,
m. m. Detta syftar på ordspråket: "den drunknar icke,
som är född att hänga."

Sid. 5. Ligg der, min konst! Man har med rätta
anmärkt, att det är ett fint drag af Shakspeare
att låta Prospero upphöra att vara trollkarl,
i och med det samma som han lägger af sig sin
trollmantel. Derigenom blir intresset för menniskan
Prospero större.

Sid. 10. Du kan den ej motstå. Den slummer, som
kommer öfver Miranda, är en verkan af Prosperos
trollkonst. Att Prosperos här slutade berättelse om
sina lefnadsöden är ett mästerstycke af naturlighet,
torde icke undgå läsaren.

-- Kom, Ariel, kom! Ariel är en
luft-ande. Jord-andarna ansågos vara elaka,
luft-andarna merendels goda.

Sid. 11. Från stormiga Bermuder. Bermudas-öarna,
mot hvars branta klippor skeppsbrott ofta gjordes,
troddes vara bebodda af onda andar.

Sid. 14. Hör hvad jag hviskar. Prospero ger Ariel
ett uppdrag angående Ferdinand.

Sid. 15. Caliban. Detta underbara foster af
Shakspeare's fantasi har fått sitt namn genom en
omkastning af bokstäfverna i ordet Kannibal.

-- Må sydvesten blåsa m. m. Sydliga vindar ansågos
medföra  sjukdomar. Jmfr Troilus och Cressida,
sid. 86.

Sid. 16. Setebos. Patagonernas gud.

Sid. 17. Lyft upp ditt ögas fransbehängda förlåt. Jmfr
noten till Macbeth, sid. 20.

Sid. 22. Förtäring. I originalet är en lek med orden
dolour och dollar.

Sid. 25. Uti min stat jag skulle allt bedrifva,
m. m. I British Museum lär finnas ett exemplar af
Montaigne's Essais, Öfversatt af Florio. 
Boken har troligen tillhört Shakspeare, ty hans egenhändiga
namnteckning finnes i densamma;

Gonzalos på skämt gjorda utkast till ett
mönster-samhälle är hemtadt ur dess trettionde kapitel
af första boken. Jmfr noten till Henrik den sjette,
andra delen, sid. 69.

Sid. 33. Om jag nu vore i England m. m. Djurförare
brukade på Shakspeares tid, lika som än i dag, afmåla
apor, krokodiler, lejon och andra utländska djur på
sina skyltar.

-- En död Indian. Folket gjorde sig mycket underliga
föreställningar om den nya verldens innevånare. Jmfr
Henrik den åttonde, sid. 94.

Sid. 35. Här har du något att sätta språklådan i
ordning med, katta. Enligt ordspråket good liquor
will make a cat speak.

-- Se så! -- Amen!  D. v. s. håll nu upp med att
dricka.

Sid. 36. Kyss den här boken. När man gick en ed,
kysste man bibeln. Stephano menar dock buteljen,
vid hvilken Caliban nyss lofvat att svärja.

Sid. 48. Hvem skulle trott att bergsbor funnes till
m. m. I Tyrolen lära menniskor finnas, som hafva en
dylik sjukdom. Gonzalo tyckes anse berättelsen derom
som en vanlig resenärs-lögn.

Sid. 52. Tyst, tyst! Håll mun! Om någon talade,
kunde trolleriet förstöras.

Sid. 55. Juno och Ceres hviska m. m. Det är Ariel
som spelar Ceres och skickar bort en af andarna för
att hindra anslaget mot Prosperos lif. Jmfr sid. 56.

Sid. 56. Och liksom detta bländverk utan kropp,
m. m. Detta ställe är verldskunnigt och plägar
merendels anföras som exempel på Shakspeare's
sublimitet.

Sid. 58. Nu, jacka, kommer du visst att mista luggen
m. m. Folk, som passerade linjen, miste ofta håret
genom de febrar, som blefvo en följd af det heta
klimatet.

Sid. 70. Hvar funno de den underbara vätskan,
m. m. Här menas vinet, tillika med en hänsyftning på
alkemisternas guldtinktur, som troddes kunna föryngra
menniskan; vara förgyld betydde detsamma som vara
drucken. 

-- Med soppan menas dy-vattnet, med hvilket
Trinculo var nedfläckad, och som var så stinkande, att
sjelfva flugorna skydde det. Se samma sid. nedanföre.

Sid. 71. Med klappande och vänlig hand. Prospero
uppmanar åskådarne till handklappning.

Stormen är ett af Shakspeare's största
mästerstycken. Den intager inom sin art samma
höga rang, som Macbeth och Lear inom sin. I intet
af Shakspeare's lustspel uppenbarar sig hans rika
fantasi i en så innerlig förening med djupsinnighet,
humor och förmåga att karakterisera. De båda
motsatserna Caliban och Ariel kunna icke nog
beundras; icke heller Miranda, en af de godaste och
oskyldigaste qvinnovarelser, som någonsin någon skald
tecknat. Besinnar man att Stormen är diktad i ett
tidehvarf, då i det gamla Europa hågen att lära känna
och kolonisera den nya verlden spordes i sin största
liflighet, så måste man häpna för de stora tankar,
som utan tvifvel ledt Shakspeare då han i Caliban
skildrar Kannibalen, som förbannar civilisationen
och dock med ångest känner att den har rätt så som
den har makt; vidare då han, midt ur civilisationens
sköte, låter de onda menniskorna (Antonio, Sebastian)
uppträda i bredd med de goda (Prospero, Gonzalo)
och komma i jemförelse med Ariel, luftanden, som,
i mensklig mening, hvarken är god eller ond; och
allt detta på en dittills obebodd ö, med musik under
jorden och musik i luften. Gifver man dertill akt på
de betydelsefulla bipersonerna Trinculo och Stephano,
som af odlingens frukter icke hafva annat att erbjuda
vilden än vinet, samt hör den ädle Gonzalo ironiskt
predika socialism och kommunism samt i sammanhang
dermed om upphörandet af all odling, så må man väl
af hjertat instämma i de ur Hamlet lånade orden, som
äro tecknade på Shakspeare's monument:
 
He was a man, take him for all in all, 
 I shall not look upon his like again.

Till slut må anmärkas, att knappast något af
Shakspeare's skådespel har så många drag af naivitet
och etherisk finhet som Stormen. Öfversättaren
vill endast fästa uppmärksamheten vid två af de
skönaste. T. ex. på den fint uttänkta situationen
att låta Ferdinand och Miranda spela schack, då
Prospero plötsligen öppnar ingången till grottan;
och på Prosperos af faderskärlek och fadersglädje
genomträngda ord: "det här är nytt för dig," då
Miranda med förtjusning skådar de många herrliga
menniskogestalterna ikring sig.


