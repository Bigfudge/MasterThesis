DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

V. BIND. FAABORG - GERSDORFF.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1891.
 
<chapter name="Faaborg, Hans,</b> --1516, Slotsskriver paa Kjøbenhavns Slot">

<b>Faaborg, Hans,</b> --1516, Slotsskriver paa Kjøbenhavns
Slot, var født af fattige Forældre i Faaborg. Han
forstod at indynde sig hos Christian II; hans
Angivelser skulle have styrtet mange i Fordærvelse;
men da han angav sin Herre, Torben Oxe, for Christian
II i Anledning af Dyveke, kom det op, at han selv
havde søgt at komme i Forhold til hende (s. IV,
387). Kongen lod da pludselig, ligesom H. F. var
i Færd med at opnaa et Kanonikat i Roskilde,
Torben Oxe anklage ham for Underslæb, og da han
ikke kunde aflægge ordentligt Regnskab, blev han
hængt 10. Nov. 1516. Efter Dyvekes Død og Torben Oxes
Henrettelse i Nov. 1517 dukkede imidlertid nye Rygter
op. Man mente nu, at H. F. havde været uskyldig,
og da der viste sig Lys over hans Lig i Galgen --
som bekjendt, et meget let forklarligt Fænomen --,
gav dette Folkesnakken ny Næring. Efter at have
forvisset sig om, at det forholdt sig rigtigt
med Lyset, lod Kongen Liget nedtage og begrave i
kristen Jord. Dette kom unægtelig Kongen belejligt;
thi nu ansaa man H. F. for uskyldig og Torben Oxe for
skyldig. H. F. skildres af alle som en overordentlig
slet Karakter, ond, hovmodig og hævngjerrig. Før sin
Henrettelse skal han have holdt en rørende Tale til
Mængden om ikke at stole paa Fyrstegunst.

Rørdam, Hist. Kildeskr. I, 32 ff. 
Svaning, Christ. II S. 109 ff. 
Huitfeldt II, 1117. 
Hist. Tidsskr. III. 
Allen, De tre nord. Rigers Hist. II, 315 ff. 
Paludan-Müller, De første Konger af den oldenb. Slægt S. 305 ff.                    

<i>A. Heise.</i>

</chapter><chapter name="Faaborg, Rasmus Christian,</b> 1811-57, Skuespiller">

<b>Faaborg, Rasmus Christian,</b> 1811-57, Skuespiller,
var født 5. Okt. 1811 i Næsbyhoved Mølle ved Odense,
som ejedes af hans Fader, Møller Laurentz Christian
F., gift med Thomine Wibecke f. Østrup. Han blev,
dimitteret fra Odense lærde Skole, Student i 1829,
tog anden Examen 1830. Ved en Aften at passere forbi 
Regensen hørte Etatsraad Kirstein, den Gang en af
det kgl. Theaters Direktører, F.s smukke Sangstemme,
talte herom til Siboni, og Følgen blev, at F. blev
opfordret til at hellige sig Theatret. Efter at
være uddannet under Siboni debuterede F. 16. Maj
1835 Paa det kgl. Theater som Rodolphe i «Den lille
Rødhætte». Han havde en svær, men ikke heldig bygget
Figur, der gjorde ham uskikket til at spille andet
end Helteroller; men i Begyndelsen bar man gjærne
over med Manglerne ved hans Udseende og Spil, fordi
hans høje, omfangsrige, klangfulde og fortrinlig
uddannede Tenorstemme rev alle med. Imidlertid tabte
Interessen for Sangeren sig forholdsvis hurtig,
fordi han ikke var i Stand til med Aarene at tilegne
sig større Frihed og Bevægelighed paa Scenen, og for
Skuepladsen blev han langtfra af den Betydning, som
man efter hans Stemmemidler skulde have ventet. Hele
hans Repertoire omfatter i 15 Aar 40 Roller, blandt
hvilke de vigtigste ere Masaniello i «Den stumme i
Fortici», Titelrollerne i «Fra Diavolo» og «Robert
af Normandiet», Arnold i «Vilhelm Tell», Raoul i
«Huguenotterne» og Narren i «Liden Kirsten». I denne
Rolle optraadte han sidste Gang 15. Febr. 1850 og
afskedigedes ved samme Sæsons Slutning. Han havde i
1841 ægtet Frk. Emilie Martine Levin (f. 23. Marts
1820), blev efter sin Afgang Klasselotterikollektør
i Kjøbenhavn og døde her 19. Okt. 1857.

<i>Edgar Collin.</i>

</chapter><chapter name="Faaborg, Theodor Christian, 1814-64, Officer">

<b>Faaborg, Theodor Christian,</b> 1814-64, Officer,
er født 25. Juni 1814 i Odense, hvor hans Fader,
senere Sognepræst for Dalum og Sanderum, Provst
Danqvart F., den Gang var Kateket. Hans Moder hed
Louise Dorothea f. Sivertsen. Efter i 1832 at være
dimitteret fra Odense Kathedralskole og Aaret derpaa
at have taget Philosophicum underkastede han sig i
1834 Adgangsprøven ved den kgl. militære Højskole,
hvorfra han afgik i 1838 som Sekondlieutenant i
Artilleriet med Aldérsorden fra 1834. Samtidig med at
forrette praktisk Tjeneste ved dette Vaaben gjennemgik
han Generalstabsafdelingen og bestod Afgangsexamen
i 1840. Han blev dernæst Premierlieutenant i 1841 og
Adjoint i Generalstaben samt Kapitajn i 1845. Ved
Krigens Udbrud i 1848 blev han Adjudant (Souschef)
ved Overkommandoen og deltog i Kampen ved Bov samt
i Slaget ved Slesvig, hvornæst han ansattes som
Stabschef ved Kavalleribrigaden. Meget imod sit
Ønske kommanderedes han i Sept. s. A. til Vestindien
som Stabschef hos Oberst Kæsemodel, der med en
Troppestyrke sendtes der hen i Anledning af 
Negeremancipationen. I Juni 1849 kom han tilbage til
Danmark og ansattes først i General Ryes Stab;
senere blev han Stabschef ved Generalkommandoen paa
Als. Under det næste Aars Felttog var han Souschef
ved 2. Armédivision og deltog i Slaget ved Isted.

Efter Krigen var F., som i 1851 erholdt Majors
Karakter og i 1853 blev Major i Generalstaben, virksom
i forskjellige Stabe som Souschef og Stabschef,
ligesom han ogsaa foretog en Tjenesterejse paa et Aar
til Tyskland, Frankrig og Italien. Ved Hjemkomsten
i 1856 blev han Stabschef hos Arveprins Ferdinand,
der var kommanderende General paa Sjælland,
men i 1858 udtraadte han af Generalstaben og
udnævntes til Oberstlieutenant og Kommandør for
4. Linjeinfanteribataillon. I sin nye Stilling vandt
han ogsaa megen Anseelse og forlagdes i 1862 med sin
Bataillon til Ekernførde, hvor han optraadte energisk
under ofte vanskelige Forhold.

Ved Mobiliseringen i 1863 blev F. Kommandør for
4. Infanteriregiment og erholdt i Dec. Obersts
Karakter. I Marts 1864 fik han Befalingen over
4. Brigade og deltog som dens Chef i Dybbøls Forsvar,
særlig i Fægtningen 17. Marts. Efter Vaabenhvilen
Slutning besatte Brigaden Nordlandet paa Als med
6. og Kjær Halvø med 4. Regiment. Imod det sidste
Punkt rettede Preusserne 29. Juni om Morgenen deres
Angreb, og det faldt saaledes i Oberst F.s Lod at
gjøre de første Forsøg paa at afværge det. Med stor
Energi og Uforfærdethed kastede han sig imod Fjenden;
først saaredes han i Laaret, men vedblev dog til
Hest at føre Kommandoen; saa fik han et Strejfskud
i Foden og til sidst et Skud gjennem Brystet. Han
faldt i Fangenskab og udaandede 2 Dage senere paa et
preussisk Feltlasaret i Øster Snogbæk. Han jordedes
paa Dalum Kirkegaard, og Kammerater rejste ham der en
Mindesten. -- F., der var en særdeles dygtig Officer,
blev 20. Nov. 1847 gift med Johanne Ida Mathilde
v. Scholten, f. Kristensen, en Datter af Major
og Redaktør Chr. K. og Enke efter Postkontrollør
F. v. S.

<i>P. N. Nieuwenhuis.</i>

</chapter><chapter name="Faber, Andreas Villiam, 1847-83, Forfatter">

<b>Faber, Andreas Villiam,</b> 1847-83, Forfatter, Søn
af nedennævnte P. C. F. F., blev født i Kjøbenhavn
2. Jan. 1847, tog 1865 Artium ved det v. Westenske
Institut, Aaret efter Philosophicum og studerede i
nogle Aar Medicin, men afbrød dette Studium for at
tage Ansættelse som Assistent i Statstelegrafens
Sekretariat, hvilken Stilling han beklædte, da
han 1. Maj 1883 afgik ved Døden efter længere Tids
Brystsyge, mod hvilken han forgjæves havde søgt 
Hjælp ved et Ophold i Mentona 1878-79. Han var
ugift. Foruden et betydeligt Antal Viser, af hvilke
kun de kjønne «Sange for Børn» ere naaede til
Offentligheden, har V. F. skrevet og bearbejdet
adskillige dramatiske Arbejder, oprindelig efter
Impuls fra Studenterforeningen, i hvis Liv han
en Tid lang var en virksom og elskværdig Deltager,
senere som en af Privattheatrene søgt Forfatter. 1871
opførtes paa Folketheatret Farcen «Den trekantede»
og Vaudevillen «Landliv»; de fleste af hans øvrige
originale Stykker (saasom Farcerne «Naar man har
Fanden til Morbro'er», «Sozodont», «En Søndag paa
Alperne eller Vandmøllen i Apenninernes Monologen «I
Skjorteærmer» o. fl.) ere blevne til ved Samarbejde
med Carl Møller og gaa under Firmamærket «Peter
Sørensen», der ligeledes fremtræder som Bearbejder af
en stor Mængde til Dels stærkt lokaliserede fremmede
Skuespil («Peter Sørensen», «Min egen Dreng»,
«Et Knald», «Barn i Kirke», «Mad. Angots Datter»,
«Lykkebarnet» o. fl.). Sammen med sin ovennævnte
Ven udgav han 1873 Visesamlingen «Sang og Klang» og
deltog i Redaktionen af Kalenderen «Oldfux». Efter
hans Død blev hans Libretto «Spanske Studenter» til
Lange-Müllers Musik opført paa det kgl. Theater 1883.

<i>P. Hansen.</i>

</chapter><chapter name="Faber, Frederik, 1795-1828, Zoolog">

<b>Faber, Frederik,</b> 1795-1828, Zoolog, Søn af
Prokurator (senere Grosserer) Rasmus F. og Anne
Kirstine f. Henneberg, er født 21. April 1795
i Odense. 1813 deponerede han fra 
Metropolitanskolen, og 1818 tog han juridisk Embedsexamen. 
Ved Siden af det juridiske Studium beskæftigede han
sig ivrig med naturvidenskabelige Arbejder, og
allerede 1815 udgav han sin første Bog paa dette
Omraade, «Indledning til Dyrlæren til Brug ved
den naturhistoriske Undervisning». Hans Interesse
koncentrerede sig imidlertid mere og mere om
Ornithologien, og i Begyndelsen af 1819 lykkedes
det ham at erholde en Understøttelse saa vel fra
Kongen som fra Universitetet, hvorved han blev i
Stand til at foretage en Rejse til Island. Denne
for hans videnskabelige Udvikling betydningsfulde
Rejse varede fra Maj 1819 til Sept. 1821 og blev af
ham fortrinsvis benyttet til at gjøre en stor Række
værdifulde Iagttagelser over de nordiske Fugles
Levemaade. Hans ihærdige Flid, hans Samlerevne
og øvede Øje i Forbindelse med hans anselige
Kundskabsforraad satte ham i Stand til at forelægge
Resultatet af sine Undersøgelser i et Arbejde, der
har blivende Værd: «Ueber das Leben der hochnordischen
Vögel» (Lpz. 1825-26). 
Allerede Aaret efter sin Hjemkomst udgav han sin
bekjendte «Prodromus der isländischen Ornithologie»,
hvortil han i 1824 føjede et «Nachtrag zur
isländ. Ornithologie» (i Okens «Isis»), men det
paatænkte Hovedværk udkom aldrig. Hans «Prodromus»
er for øvrigt ikke skrevet paa Tysk, men oversat af
daværende Sproglærer Georg Fries efter Forfatterens
danske Manuskript. Foruden adskillige Afhandlinger
og Artikler i Okens «Isis» og i det af Ørsted,
Hornemann og Reinhardt udgivne «Tidsskrift for
Naturvidenskaberne», for største Delen omhandlende
ornithologiske og ichthyologiske Æmner, har F. leveret
et større videnskabeligt Arbejde: «Naturgeschichte
der Fische Islands», som imidlertid først udkom Aaret
efter hans Død (Frankfurt a. M. 1829). Det sidste
litterære Arbejde, F. fuldførte, var en Besvarelse
af en af Videnskabernes Selskab udsat Prisopgave om
Husmaarens Udbredelse i Danmark. Hans Arbejde blev
prisbelønnet, men udkom aldrig, da F. døde, forinden
Afgjørelsen fandt Sted. Om F. end ikke i strængeste
Forstand kan regnes mellem vort Lands fremragende
Videnskabsmænd, saa indtager han dog en høj Rang
blandt Zoologiens Dyrkere, og hans videnskabelige
Virksomhed har ikke været uden Betydning. Han døde
9. Marts 1828 i Horsens, hvor han fra 1822 havde været
ansat som Regimentskvartermester og Avditør ved det
slesvigske Kyrasserregiment. 19. Febr. 1825 ægtede han
Anne Kirstine Elisabeth Kierkegaard, Datter af Silke-
og Klædehandler M. A. K. i Kjøbenhavn.

Erslew, Forf. Lex.
Gosch, Danmarks zoolog. Lit.

<i>Jonas Collin.</i>

</chapter><chapter name="Faber, Jørgen Christian Theodor, 1824-86, Postkontrollør, Forfatter">

<b>Faber, Jørgen Christian Theodor,</b> 1824-86, Postkontrollør, Forfatter. 
Th. F. er født 22. Marts
1824 i Holstebro, hvor Faderen, Gottfred F.,
var Kjøbmand. Han var først Postfuldmægtig i
Hillerød, senere i Odense, derpaa Postfører ved
den sønderjyske Jærnbane, hvorfra han 1856 som
Expedient gik over til de sjællandske, i hvilken
Stilling han forblev, indtil han 1883 ansattes
som Postkontrollør (Chef for Avispostkontoret)
i Kjøbenhavn. Han døde ugift 16. Febr. 1886. --
F. har udgivet forskjellige Vejledninger til
Postens Benyttelse, bl. a. de velbekjendte: «Post- og
Rejsehaandbogen» og «Rejselisten». Han var den første,
der foreslog Sparefrimærker, og han skrev herom og
om flere beslægtede Æmner i forskjellige udenlandske
Tidsskrifter. Desuden har han udgivet en hel Række
Smaaskrifter, nærmest af religiøs-filosofisk Indhold;
særlig er han i disse optraadt som varm Forkæmper for
den svenske Form af «Ny-Rationalismen». 1865 udkom
saaledes «Julen hos Elise», 1867: 
«Om Selvansvarlighed», 1869: «Verdensstyrelsen
i Forhold til Frihedens Brug», 1870: «Modens og
Exemplets Magt», 1871: «Om de gejstlige Eder og
Løfter» og «Aabent Brev til Danmarks Theologer»,
1873: «Socialisme og Oplysning» og «Kvindesamfundets
Formaal», 1876: «Om Fantasiens Ret i Virkelighedens
Rige» og 1880: «Livskampens Frugt og Visdommen i
Verdensplanen».

<i>K. Kroman.</i>

</chapter><chapter name="Faber, Nicolai, 1789-1848, Biskop">

<b>Faber, Nicolai,</b> 1789-1848, Biskop, er født
19. Juni 1789 i Odense og Broder til ovfr. nævnte
Fred. F. Han dimitteredes fra Odense 1807 og
tog theologisk Embedsexamen 1811. Han underviste
derefter i Kjøbenhavn og blev 1813 Adjunkt ved
Metropolitanskolen, men tog det næste Aar sin
Afsked. Han havde nemlig 1813 ægtet Christiane
Kaarup, Datter af Forvalter S. K. paa Næsbyhoved
Mølle, og det var ham umuligt at leve af sin Løn,
400 Rdl., der paa Grund af Sedlernes ringe Værdi
næsten svandt ind til intet. Han modtog derfor en
Plads paa Kontoret hos en yngre Broder, Johan F., der
havde oprettet en Korn- og Skindhandel. I den Tid,
han saaledes var Forretningsmand, tog han 1817 den
filosofiske Doktorgrad. Men ogsaa i sin nye Stilling
havde han ondt ved at komme ud af det, og da han
nogen Tid forgjæves havde søgt Præsteembede, havde
han endog besluttet at rejse til Amerika, hvor han
havde en Svoger bosat i Philadelphia; det var hans
Hensigt der at oprette en Privatskole. Rejsen blev
imidlertid forhindret ved en Søns Sygdom og Død, og
den blev opgivet, da han 1820 kaldtes til Sognepræst
for Allested og Vejle paa Fyn. Her døde hans Hustru
1823, og han ægtede da 1825 hendes Søster Jacobine
(d. 1846). Aaret efter forflyttedes han til Middelfart
og Kavslunde, og samme Aar tog han i Anledning af
Tusendaarsjubilæet for Kristendommens Indførelse den
theologiske Doktorgrad. 1830 blev han Sognepræst
ved St. Knuds Kirke i Odense og Stiftsprovst og
1834 Biskop over Fyns Stift. 1846 udnævntes han til
Kommandør af Danebrog og døde 15. Maj 1848.

Allerede den Energi, hvormed han en Tid havde kastet
sig ind i en harn fremmed Virksomhed, viser, at han
var en Mand, der havde Mod og Lyst til at bruge sine
Kræfter, og som Embedsmand tog han ogsaa med stor Iver
Del i alt, hvad der satte hans Tid i Bevægelse. Hans
theologiske Standpunkt var, som saa mange af hans
samtidiges, ikke klart; der var en Stræben efter
at vikle sig ud af den rationalistiske Tankegang;
men han og mange med ham havde ondt ved at finde et
fast Punkt, hvortil deres 
Bestræbelser kunde knyttes. I Aaret 1825 udgav han
«12 Prædikener», der synes at have vakt nogen
Opsigt. Grundtvig anmeldte dem og roste dem i det
hele for Selvstændighed og Frimodighed «og, hvad
jeg skatter højst af alt, Sandhedskærlighed». Denne
Anmeldelse gav Anledning til, at F. ogsaa kom til at
deltage i den store Kirkestrid i disse Aar, og som
det var at vente, kom han mere og mere til at indtage
sin Plads mellem Grundtvigs Modstandere, hvorfor
han ogsaa hørte mellem dem, der ved Lejlighed bleve
haardt medtagne af Lindberg. De nævnte Prædikener vare
til Dels foranledigede ved den Lægmandsopvækkelse,
der i disse Aar gik hen over hele Fyn. F. vilde
imødegaa det Sværmeri, der fulgte hermed; men han
vilde tillige imødekomme den Trang, der var vakt, til
at høre Guds Ord forkyndt ogsaa uden for den egentlige
Gudstjeneste; derfor holdt han Bibellæsninger Søndag
Eftermiddag eller paa Hverdage, og hans Skrift om
disses «Væsen, Vigtighed og Nødvendighed» (1834) giver
os et Billede af, hvorledes man den Gang behandlede
denne Form for Opbyggelsen, der siden skulde blive saa
almindelig anvendt. Ligeledes skrev F. som Sognepræst
et «Overblik paa Almueskolevæsenet i Danmark»
(1832). De Forslag, han gjør til dets Forbedring,
ere vistnok ikke praktiske, naar undtages, at han
under Navn af «Methodevæsenet» bekæmper den indbyrdes
Undervisning; men det kan kaldes en Fortjeneste, at
han overhovedet har skrevet om Almueskolen paa en Tid,
hvor der kun var liden Interesse for den.

F. blev Biskop i en vanskelig Tid; hans Stift
var Arnestedet for Opvækkelsen og de gudelige
Forsamlinger, og siden sloge Gjendøberne ned i
det. I Statskirken begyndte nu for Alvor Striden
mellem Mynster og Grundtvig; den liberale politiske
Bevægelse indvirkede baade paa Præster og Menigheder,
og forskjellige tilsigtede Reformer satte Sindene
saa meget mere i Bevægelse, som det ikke lykkedes at
føre dem igjennem. Der gjøres ham næppe Uret, naar
man formener, at han ikke var disse Forhold voxen;
han indlod sig paa langt mere, end han magtede;
de Forslag, han gjorde, formaaede ikke at gjøre sig
gjældende, og ingen af Biskopperne stødte saa tit an
mod Regeringen som han, uagtet det sikkert laa langt
fra ham at ville gjøre Opposition.

Strax ved Tiltrædelsen af Bispeembedet maatte
F. tage fat paa at tilvejebringe den Udtalelse fra
Gejstligheden om en Forandring af Ritual og Alterbog,
som var forlangt ved Resolutionen af 22. April
1834. Han delte sit Stift i 12 Konventer og forelagde 
disse en Mængde Spørgsmaal. Af de indkomne
Besvarelser gjorde han en vidtløftig Extrakt, og
desuden udarbejdede han selv et fuldstændigt Forslag
til et nyt Ritual og en ny Alterbog; men dette var,
siger Mynster, «et ganske mislykket Arbejde». Hvor
besynderlig hans Tankegang kunde være, ses bedst af
et Forslag, han gjorde, da Lindberg 1837 bebudede,
at han vilde oversætte det gamle Testamente og
udgav 1. Hæfte af Oversættelsen. Man var bange
for, at alt, hvad der kom fra hans Haand, skulde
være lagt an paa Partiformaal, og det theologiske
Fakultet tog i den Anledning fat paa en Revision
af den gamle Oversættelse. F. derimod vilde, at
Oversættelsen skulde udgaa fra den danske Gejstlighed
i Almindelighed, saaledes at Testamentet fordeltes
mellem de forskjellige Stifter, hvis Gejstlighed
da hver skulde oversætte sit Afsnit. -- Over for
Lægmandsbevægelsen i Stiftet optraadte han flere
Gange paa en skarpere Maade, end Mynster kunde
billige, i det han vilde have nye Lovbestemmelser mod
den. Saaledes vilde han 1839 bevæge Regeringen til at
udstede et Forbud mod, at de opvakte optraadte som
ukaldede Sjælesørgere hos syge, og at de i Husene
holdt Taler over de afdøde, og da Forsamlingerne
det samme Aar toge stærkt Opsving paa Langeland,
ønskede han en nærmere Bestemmelse af, hvor talrige
de Forsamlinger maatte være, som Forordningen af
13. Jan. 1741 tillod.

I Aaret 1838 bevægede F. en fynsk Stænderdeputeret
til at indgive en Petition til Stænderforsamlingen om,
at denne maatte blive forøget med Medlemmer valgte af
Gejstligheden. Men da han indsendte Petitionen til
Kongen, fik han en højst unaadig Kabinetsskrivelse,
der lod ham vide, at han aldeles havde miskjendt sin
Stilling som Embedsmand ved ikke først at indhente
Tilladelse til at indgive en saadan Petition. --
Mere uforskyldt var en Kollision, hvori han 1843
kom med Waisenhusdirektionen ved at indforskrive Nye
Testamenter, der vare trykte i Norge.

F. regnede sig selv til dem, der hverken mere
haabede noget af Rationalismen eller kunde slutte
sig til Grundtvig. Men han følte sig heller ikke
tilfredsstillet af den Konservatisme, som han mente
at finde i Regeringen. Han ønsker at kalde sin Retning
«den paa aandelig Vej fremskridende», i det han vilde
arbejde for, at Statskirkens indre Liv skulde forøges
ved nye Foranstaltninger fra Regeringens Side, og
Agtelse og Indflydelse hævdes det. Hertil hørte «en
stedse omhyggeligere Religionsundervisning, en stedse
nidkjærere Forkyndelse af Evangeliet, Omhu for den
hellige Skrifts
rettelige Oversættelse og dens Benyttelse i Kirke og
Skole, en Nærelse af den gejstlige Stands Interesse
og Glæde ved den Agtelse, der fra Statens Side
udvises mod den». I disse Ord har han selv nævnt alt
det, vi have set ham virke for, vistnok med bedre
Vilje end Evne; men selv de, der med langt rigere
Begavelse og videre Overblik forsøgte at støtte
Statskirkens vaklende Mure, arbejdede jo forgjæves,
og da F. lukkede sine Øjne, var det allerede klart,
at dens Dage vare talte.

For Lit. og Kritik VI, 256 ff. 
Selmer, Nekrolog. Saml. I, 179 ff. 
Erslew, Forf. Lex. 
Helveg, Den danske Kirkes Hist. eft. Reform., 2. Udg., II, 431. 656. 
Kirkehist. Saml. 3. R. IV, 697 f. 
L. Koch, Den danske Kirkes Hist. 1817-54 fl. St.

<i>L. Koch.</i>

</chapter><chapter name="Faber, Peder Ditlev, 1768-1847, Præst og landøkonomisk Forfatter">

<b>Faber, Peder Ditlev,</b> 1768-1847, Præst og landøkonomisk Forfatter, 
blev født i Stavreby Præstegaard
(Jungshoved Sogn) ved Præstø 15. Sept. 1768. Hans
Forældre vare Sognepræst Augustinus Christian F. og
Jacobe f. Staal. Indtil sit 17. Aar blev han undervist
i Hjemmet, kom derefter i Vordingborg Skole, hvorfra
han blev Student 1787. Attestats tog han 1791 og
begyndte 2 Aar efter som gift Mand og i sørgelig
økonomisk Forfatning Præstegjerning som Kapellan i
Vig og Asmindrup i Ods Herred. Da Faderen døde 1795,
havde hans Familie uden hans Vidende og Vilje søgt
Jungshoved Sognekald til ham og ogsaa opnaaet det
til F.s store Overraskelse, i 15 Aar beklædte han
Præsteembedet i sit Fødesogn, men 1810 meddeltes
ham «efter Ansøgning» Afsked. Om Grunden til
hans Fjærnelse fra Embedet foreligge forskjellige
Beretninger. Selv har han benægtet, at det blev
paalagt ham at søge Afsked, og angiver derimod
som Grund sit svage Syn og svækkede Helbred. Men
han havde længe været til Forargelse baade ved
sit Levned Og sin Lære. Han var Stokrationalist og
gjorde sig nyttig paa mange forskjellige Maader, som
lidet passede med hans Stand. Det var at regne for
Smaating, at han skrev Balviser med Omkvæd «O Dans,
du gjør Hjærtet saa let og tilfreds», og at han var
Instruktør ved Kammerherre Wedels Theater i Næstved;
men i Aviserne anmeldte han sig som Kommissionær ved
Herregaardes Kjøb og Salg og overtog Inspektionen
over Jordegodser, hvis Ejere vare fraværende. I
Krigsaarene var han Landeværnsofficer. Som Landøkonom
udfoldede han dog størst Virksomhed, som oftere
paaskjønnedes ved Præmier (s. ndfr.), og han arbejdede
paa Bibliothekers Oprettelse til Almuens Brug. Efter
sin Afsked var han Forpagter paa Falster i adskillige
Aar; 1812 fik han Bevilling som 
Kjøbmand, kjøbte 1823 Gaarden Rørdal ved Aalborg til
sine Sønner, boede nogle Aar i Aalborg, men flyttede
1835 til Kjøbenhavn, hvor han døde 17. Marts 1847,
lidet agtet, hvor han saa færdedes. Hans Pen løb meget
let; men Kvantiteten af hans Forfatterskab stod i
omvendt Forhold til Kvaliteten. Han har bearbejdet
en Række Dramer af Kotzebue o. a., leveret en slet
Oversættelse af Knigges «Om Omgang med Mennesker»,
af Blumauers travesterede Æneide m. m. Forskjellige
Tidsskrifter begyndte han ogsaa at udgive. I
et saadant fra hans seneste Aar, «Frihedstræet»
(1843 ff.), indledede han en Selvbiografi, som han
haabede skulde tjene til Nytte og Morskab, ganske
betegnende saaledes: «Vel sige Theologer, at Mennesket
fødes i Synd; men jeg er dog uskyldig deri. Jeg har
været fristet til at ønske, at jeg aldrig var født;
men dette er vel en større Synd.» -- Nyerup omtaler
(Efterr. om Frederik III S. 118) en utrykt Beskrivelse
af Jungshoved Sogn af F

Nyerup, Lit. Lex. 
Erslew, Forf. Lex. 
Pavels's Autobiographi S. 227 f. 
Fr. Nielsen, Minder, Aalborg 1881, S. 29. 
Hist. Tidsskr. 5. R. III, 281 f.

<i>A. Jantzen.</i>

-- Da P. D. Faber i 1810 havde nedlagt sit Embede,
kastede han sig med stor Iver over <i>Landbruget</i>. Han
var ikke blot praktisk Landmand, men ogsaa en flittig
Forfatter. I en Aarrække drev han som Forpagter
Gaardene Kringelborg og Christiansminde paa Falster,
flyttede senere til Rørdal ved Aalborg og 1835
til Kjøbenhavn. Han hørte til Tidens fremmeligste
Landmænd, og dels i selvstændige Skrifter, dels i
Tidsskriftsartikler og gjennem Oversættelser var
han Talsmand for landøkonomiske Fremskridt. Hans
Forfattervirksomhed var meget omfattende, han
skrev om Staldfodring og forbedret Kvægavl, om
nye Redskaber, Kartoffeldyrkning og Hesteavl, om
Betydningen af vel renset Sædekorn, Rodfrugtdyrkning
osv. Af Landhusholdningsselskabet modtog han flere
Guldmedailler for «Indretning af Bibliotheker til
Almuens Brug», og 1845 fik han af et fransk Selskab
Præmie for en Afhandling «Om Blodiglens Natur og
Beskaffenhed». Af hans Skrifter kan nævnes: «Gives
der Midler til at forbedre Landmandens Kaar, og
hvilke ere disse?» (1823), «Anvisning til Husdyrenes
Fodring og Pleje, grundet paa Erfaring» (1836) og en
Dyrlægebog (1839). Dels alene, dels sammen med andre
udgav han «Tilskueren for Landvæsenet» (1798-99)
og «Tidende for Hesteelskere og Landmænd» (1830-31).

<i>H. Hertel.</i>
</chapter>
<chapter name="Faber, Peter Christian Frederik, 1810-77, Telegrafdirektør og Forfatter">

<b>Faber, Peter Christian Frederik,</b> 1810-77, Telegrafdirektør og Forfatter, 
er født i Kjøbenhavn 7. Okt. 1810; hans Forældre vare 
Klejnsmed Rasmus Hjort F. og Ane Margrethe f. Westphal. 
Han blev Student 1827 og tilbragte nu en Række glade
Studenteraar, der fortsattes af ham som Alumnus
paa Borchs Kollegium (1841-44), efter at han
1840 var bleven polyteknisk Kandidat i anvendt
Naturvidenskab. Han kom nu til at assistere ved de af
Selskabet for Naturlærens Udbredelse foranstaltede
Fremvisninger og kastede sig med Iver over den da
opfundne Anvendelse af Galvanismen i Industriens
Tjeneste (galvanisk Forgyldning, Galvanoplastik
osv.). Den Reiersenske Fond støttede ham, og
1842-43 var han paa det Thottske Legat udenlands
for nærmere at blive bekjendt med den nævnte
Opfindelses Anvendelse, særlig med Generalstabens
Kortarbejder for Øje. Efter sin Hjemkomst blev han
konstitueret som Fuldmægtig ved Mønten, derefter
1843 Inspektionsskriver og 1845 Inspektør ved den
polytekniske Læreanstalt og endelig 1851 Justermester
i Kjøbenhavn. Heller ikke i denne Stilling skulde
han dog blive. Hans særlige Studium af de galvaniske
og elektriske Kræfter gjorde, at da det ved Lov af
17. Marts 1852 var vedtaget at «bevirke de trende
Sund- og Strømtoldsteder satte i en elektromagnetisk
Telegrafforbindelse med Hamborg», blev han først
konstitueret (Sept. 1852) og derpaa endelig ansat
(Sept. 1853) som Telegrafdirektør. Hans Navn er
herefter uadskillelig forbundet med den danske
Telegraf, thi han forblev i Spidsen for den til sin
Død, 25. April 1877, eller i næsten 25 Aar, og i
denne Tid blev den fra en lille Begyndelse en stor,
for det daglige Liv betydningsfuld Institution. Loven
af 1852 udtaler beskedent, at Telegrafforbindelsen fra
Helsingør til Hamborg skal være «med Mellemstationer,
i det mindste for Kjøbenhavn og Flensborg», den fik
6, men de i alt 8 Stationer, der herefter existerede,
da Linjen aabnedes i Febr. 1854, voxede i F.s Tid med
over 100, ligesom dens 77 Mil Ledninger bleve til over
1000 Mil, ikke at tale om, at Udviklingen medførte
en stadig voxende Række internationale Forbindelser,
der gjorde det nødvendigt for ham at være tilstede ved
flere Telegrafkonferencer i Udlandet. 1856 var han
bleven Justitsraad og 1867 Etatsraad. -- 5. Nov. 1844
ægtede han Frantzine Petrine Eibye (f. 25. Marts
1814), Datter af Smeddemester Niels E. i Odense;
som Enke overlever hun ham.

Erslew, Forf. Lex.
Illustr. Tid. XVIII, 309 f.

<i>C. Nyrop.</i>
-- Den hyppigst, i alt Fald af de fleste Struber
sungne danske Sang har P. Faber til <i>Forfatter:</i> «Den
tapre Landsoldat». Den blev til umiddelbart efter, at
Indkaldelsesordrene vare blevne udstedte i Slutningen
af Marts 1848, og er, som det hyppigst var Tilfældet
med Texter til Musik af Emil Horneman, skreven til
den alt foreliggende færdige Melodi. Komponisten
spillede denne for F., og Vers for Vers, for største
Delen undfangne under Vandring i Kjøbenhavns Gader,
blev Sangen af Forfatteren afleveret i Musikhandelen
paa Amagertorv. I Tusender af Exemplarer sendtes den
efter Hæren og satte sig strax saa fast i dennes som
i den øvrige Befolknings Sind, at ingen anden Sang
nogen Sinde har været saa folkelig i Danmark. Denne
Popularitet skyldtes i lige Grad den letfattelige,
taktfaste Marchemelodi og de jævne, alt andet
end tyrtæisk opflammende Ord, som dog just ramte
Sømmet paa Hovedet ved i de forskjellige Strofer
ganske stilfærdig at fremdrage de Momenter, der
for en almindelig Betragtning maatte staa som
de afgjørende for Krigens Udbrud og Forsvarets
Nødvendighed. «Kong Frederik VII's udtrykte Billede»
har en norsk Litteraturhistoriker kaldt denne
Sang; med Henblik paa Kongens bedste Egenskaber:
hans Danskhed, hans Jævnhed og hans Humor, er
denne Sammenstilling ikke saa ilde. Han belønnede
Forfatter og Komponist af «Den Gang jeg drog afsted»
med Ridderkorset.

Længe inden F. skrev sin Nationalsang, var han i
Studenter- og Kunstnerkredse kjendt som humoristisk
Forfatter og Visedigter. Som Alumnus paa Borchs
Kollegium fejrede han med sine Sange Samlivets Fester,
her skrev han den bekjendte Tivolivise «Og dersom du
morer dig daarlig» sammen med J. F. Hagen og Ad. Steen
saa vel som Studenterkomedierne «Familien Oxhall
eller Fiskebløderen i Tivoli» og «Stegekjælderen eller
den fine Verden», hvilken sidste senere gik over paa
Privattheatrenes Repertoire og utallige Gange under
hjærtelig Latter over dens noget grovkornede Komik
har fremmanet det kjøbenhavnske Lokalbillede fra
Fyrrerne med dets Ingredienser af Stænderliberalisme,
Presseforfølgelse og Italienerbegejstring. Fra
Krigsaarene stamme den lille dramatiske Situation
«De ventende» og Romancecyklen «Den sidste Aften»
(«I Gaar jeg fik min Trøje»). Fredelige, ja idylliske
Anledninger stemte dog oftest F.s Lyre, saasom Børne- 
og Julefester i Hjemmet, selskabelige Sammenkomster
o. l., og skjønt disse Lejlighedsdigte af F. i en
ganske ualmindelig Grad bære Øjeblikkets næsten
improvisatoriske Præg, have deres sprudlende Lune,
deres uventede Pudsigheder og 
rige Gemyt sikret dem en lang Tilværelse og fuldt
berettiget dem til at samles i det lille Bind «Viser
og Vers», som Sønnen Villiam F. udgav 1877 efter
Faderens Død. Her findes f. Ex. Sangen «Danmark» («Lad
en og anden have Ret»), Visen «Blandt Naturforskere»
(«Jeg brød mig kun lidet om Botanik»), Julesangene
«Højt fra Træets grønne Top» og «Sikken voldsom
Trængsel og Allarm», Haandværkersangen «Den glade
Svend», Visen «Ved Kagen» fra Festmaaltidet for
Bræstrup, Sangen ved Tvillingernes Konfirmation og
Kvad i Anledning af andre hjemlige Fester saa vel som
fra de hyggelige Aftenstævner i Kunstnerforeningen
«Det gode Sindelag». -- For Kasino har F. bearbejdet
Sangspillene «Et Giftermaal ved Trommen» og «Luftens
Datter».

O. Borchsenius, Fra Fyrrerne I.

<i> P. Hansen.</i>

</chapter><chapter name="Faber, Viggo Sigurd Valdemar, 1828-99, Sparekasseinspektør">

<b>Faber, Viggo Sigurd Valdemar,</b> 1828-99, Sparekasseinspektør. 
Han er født 28. Juni 1828 i
Middelfart, hvor Faderen, ovfr. nævnte Biskop Nicolai
F., den Gang var Præst. Efter at have gjennemgaaet
Odense Realskole fik han Plads i forskjellige Korn- 
og Vareforretninger i Ind- og Udland og bestyrede
derpaa i nogle Aar Lillemølle paa Christianshavn, til
han 1858 fik Ansættelse som Bogholder i Privatbanken,
en Stilling, han bevarede, til han fra 1. Jan. 1881
blev Sparekasseinspektør i Danmark. Ved Siden af sin
Embedsvirksomhed har han udfoldet en ret betydelig
praktisk Samfundsvirksomhed, der koncentrerer sig
i Udgivelsen af «Arbejderen» (1868-77), et Blad for
Selvhjælp og Samarbejde, der navnlig fik Indflydelse
paa Udviklingen af Husholdningsforeningstanken eller,
som det nu vilde hedde, Forbrugsforeningstanken her
i Landet og i 1871 førte til Dannelsen af «de danske
Husholdningsforeningers Fællesforening». F. har
særlig haft Del i Stiftelsen af «Østerbros
Husholdningsforening i Lægeforeningens Boliger»
(1868), den største Forbrugsforening her i Landet,
er Medstifter af «Kreditforeningen for Haandværkere
og industridrivende i Kjøbenhavn (1866), «Foreningen
til Lærlinges Uddannelse i Haandværk og Industri»
(1874), «Foreningen til Almenoplysnings Fremme ved
Foredrag» (1877) osv., ligesom han var Medlem af den
af Regeringen i 1875 nedsatte Arbejderkommission. --
7. Avg. 1858 ægtede han Johanna Ingerslev
(f. 24. Marts 1835), Datter af Grosserer Vitus I. og
Ditlevine f. Müller. Han døde 19-20. Marts 1899.

<i>C. Nyrop.</i>
</chapter>

<b>Fabricius,</b> jvfr. Fabritius.
<chapter name="Fabricius, Adam Kristoffer, 1822-1902, historisk Forfatter">

<b>Fabricius, Adam Kristoffer,</b> 1822-1902, historisk Forfatter. 
Han er Søn af Konsistorialraad Hans F. og
Nicoline Kristine Marie f. Dahl og født i Bøvling
Præstegaard ved Lemvig 18. Juli 1822.
I 1841 dimitteredes han fra Aalborg Latinskole,
og 1847 tog han theologisk Embedsexamen.
2 Aar efter udnævntes han til Adjunkt ved Aarhus
Kathedralskole, og efter en længere
Udenlandsrejse (1855-57), hvorunder han især i Paris
og Normandiet beskæftigede sig med historiske Studier
og bl. a. opholdt sig en Tid i Spanien, kaldtes
han som Sognepræst 1859 til Bjørnsholm og Malle;
tillige blev han Forstander for Ranum Seminarium.
Her fra forflyttedes han 1864 til Drejø og endelig
1874 til Holme og Tranbjærg. Siden 1888, da han tog   
sin Afsked som Sognepræst, har
han levet i Kjøbenhavn. Han ægtede i 1865
Nikoline Frederikke Jensen, en Kjøbmandsdatter fra
Kalundborg. -- F. har udgivet en Del Skolebøger, end
videre et Bind udvalgte Stykker af spanske
Historieskrivere (1858), «Ingeborg, Philip
Augusts Dronning» (1870), «Drejø Beskrivelse
og Historie»(1882) og «Forbindelserne mellem
Norden og den spanske Halvø i ældre Tider» (1882).
Hans omfangsrigeste Arbejde er imidlertid
«Illustreret Danmarkshistorie for Folket» i
2 Bind (1853 ff.), der røber en ikke ringe Evne
til at skrive populært; dens 3 Udgaver vidne
da ogsaa om, at den har slaaet godt an.
d. 24. Avg. 1902.

Erslew, Forf. Lex.
Wiberg, Alm Præstehist. I, 279. 
Elvius, Danmarks Præstehist. 1869-84 S. 211.

<i>E. Gigas.</i>

</chapter><chapter name="Fabricius, Anna Cæcilie, 1749-1820, Forfatterinde">

<b>Fabricius, Anna Cæcilie,</b> 1749-1820, Forfatterinde,
Datter af den rige Kjøbmand og Kancelliraad Ambrosius
i Flensborg. Hun stod i sin Ungdom i Brevvexling
med Klopstock, som skrev en Del Breve til hende fra
Kjøbenhavn og fra Bernstorf i Aarene 1767-68 (udg. i
Kieler Blätter I, 1815 og i Lappenberg u. Weiland,
Briefe von und an Klopstock, 1867). Skjønt Brevene
bære Titelen «an eine unbekannte Dame», er der
ingen Tvivl om, til hvem de vare skrevne. Disse
Breve ere fulde af højtstemte Venskabs- og
Kjærlighedsforsikringer samt fortrolige Meddelelser
om Klopstocks Arbejder og Fremtidsplaner, endskjønt
det fremgaar af disse og andre Breve, at Brevskriverne
aldrig havde set hinanden og heller ikke fik hinanden
at se, i alt Fald ikke før hun var bleven gift; han
kjendte ikke engang hendes Fornavn, men gætter i et
af Brevene paa «Cæcilie», som han saa omformer til
«Cilie». Denne forunderlig naive Brevvexling afbrødes
i Efteraaret 1768, formodentlig paa Grund 
af Klopstocks den Gang meget usikre Position; en
Rejse til Flensborg sammen med Grev Bernstorff,
som Klopstock havde glædet sig til, blev
ikke til noget, og i 1771 blev A. C. gift med
ndfr. nævnte Joh. Chr. Fabricius, fra 1775 Professor
i Naturhistorie, Økonomi og Kameralvidenskaber
i Kiel (d. 1808). Med sin Mand foretog hun flere
Rejser i England, Tyskland og Frankrig og opholdt
sig i længere Tid i Paris. Hun oversatte et fransk
Skrift af L. M. Reveillère Lépaux, Medlem af
Direktoriet, under Titel: «Betrachtungen über den
Gottesdienst, bürgerliche Gebräuche u. Nationalfeste»
(Hamb. 1797). Hun skal ogsaa have skrevet «Heinrich
der vielgeliebte od. Würde der Protestanten,
ein Schauspiel» (Helmstedt 1802). I 1816 oprettede
hun ved testamentarisk Disposition til Fordel for
Kieler-Universitetet et Fideikommis, som gik ind
1869. Hun døde i Kiel 18. Juli 1820. Henr. Steffens
fortæller pudsige Smaatræk om hende i «Was ich
erlebte» III, 195 ff.

Allg. deutsche Biographie VI. 
Zeitschr. f. Schlesw.-Holst.-Lauenb. Gesch. VII, 191.

<i>C. A. Nissen.</i>

</chapter><chapter name="Fabricius, Christian Albrecht, 1734-1815, Embedsmand og økonomisk Forfatter">

<b>Fabricius, Christian Albrecht,</b> 1734-1815, Embedsmand og økonomisk Forfatter, 
Søn af Præsten Erik F. i
Aabenraa og Præstedatteren Marie Elisabeth f. Volkhard
fra Bjolderup, født 21. April 1734. Fra Skolen i
Pløen kom han til Universitetet i Kjøbenhavn, hvor
han studerede Filosofi og Theologi, og var derefter
i nogle Aar Huslærer; tog derefter dansk-juridisk
Examen og ansattes 1771 ved Tallotteriet, fra 1773 som
General-Administrator. 1788-1804 var han Kommitteret i
General-Landøkonomi- og Kommercekollegiet, derefter
udnævnt til Etatsraad. Død 17. Dec. 1815. Han var
to Gange gift, 1. med Anna Bolette Elisabeth
f. Henneberg, 2. med Margrethe Frederikke
f. Schrek. F. er især bleven bekjendt ved sin
ivrige Forfattervirksomhed for Bondens Frihed; han
optraadte strax efter Regeringsskiftet 1784 og var en
af de dygtigste og mest besindige Reform venner i den
hidsige Fejde, som førtes om Landboforholdene. Tvungen
Indførelse af Arvefæste eller Selvejendom, uden Ret
for Godsejeren til at sammenlægge Bønderjord eller
bortforpagte denne, var det Maal, han kæmpede for. Fra
1790 var han Medlem af den store Landbokommission.

Worm, Lex. ov. lærde Mænd. 
Nyerup, Forf. Lex. 
E. Holm, Kampen om Landboreformerne.

<i>A. D. Jørgensen.</i>

</chapter><chapter name="Fabricius, Frederik, 1789-1873, Bibliotheksembedsmand">

<b>Fabricius, Frederik,</b> 1789-1873, Bibliotheksembedsmand,
født 22. Sept. 1789 i Kjøbenhavn, Søn af ndfr. nævnte Biskop Otto F. og 
dennes anden Hustru, blev Student fra Metropolitanskolen 1808 og 
studerede en kort Tid Theologi, men lagde snart dette Studium paa 
Hylden for at sysle med Litteraturhistorie og Æsthetik, paavirket af 
det Rahbekske Hus saa vel som af Tidens Retning i det hele, i det 
han deltog med Lyst i Studenterlivet, navnlig saaledes som det 
udviklede  sig efter Studenterforeningens Stiftelse. 1823 kom han 
som Volontær til det kgl. Bibliothek, hvor han (1835) avancerede 
til Bibliothekssekretær; han fik Titel af Kancelliraad i 1843. Det 
var først den naturvidenskabelige Litteratur i Bibliothekets
udenlandske Afdeling, som det betroedes ham at have Tilsyn med; men 
senere overdroges «den danske Sal» ham, og han gjorde her 
udmærket Nytte ved sin Arbejdsomhed og sit efterhaanden meget 
betydelige Kjendskab til denne endnu ikke katalogiserede Afdeling. 
Et vægtigt Vidnesbyrd herom er N. M. Petersens hjærtelige Tak til 
F. i «Bidrag til den danske Litteraturs Historie» (2. Udg., III, 6). 
Ogsaa paa Tilvejebringelsen og Ordningen af Bibliothekets danske 
Portrætsamling anvendte han megen Flid. F. var bleven Justitsraad 
i 1858; han gik af som Bibliothekssekretær 1861, men vedblev paa
Grund af et mindre heldigt Arrangement at fungere som en Slags 
Assistent ved Bibliotheket indtil sin Død, 13. Nov. 1873 (ugift). I 
1831 havde han faaet Fribolig paa Regensen som Viceinspektor: 
det var just noget for ham at færdes der blandt de unge Aar efter 
Aar, og Regensianerne kom i Almindelighed til at holde meget af 
den elskværdige «gamle Brice» og bevarede ham i venlig Erindring, 
naar de forlode den røde Gaard. F. var meget humoristisk anlagt, 
og skjønt en tidlig udviklet Døvhed (i Forbindelse med visse
Livsskuffelser) kunde gjøre ham noget bitter af og til, havde denne 
Svaghed dog i det hele ikke hos ham frembragt den Indesluttethed 
og Mistænksomhed, der hyppig er dens Følge. -- F. er Forfatter 
til et Par Studenterfarcer og Udgiver af en Samling 
fædrelandshistoriske Digte (1836), et Udvalg af Holbergs Epistler (1858) og 
adskillige fortjenstfulde bibliografiske Arbejder, især «Almindeligt 
dansk-norsk Forlagskatalog» (1841-49) og «Dansk Bogfortegnelse
1841-58» (1861).

Erslew, Forf. Lex.
Illustr. Tid. Nr. 751.
Lorck, Femoghalvfjersindstyve Aar.

<i>E. Gigas.</i>

</chapter><chapter name="Fabricius, Jacob, 1560-1640, Superintendent">

<b>Fabricius, Jacob,</b> 1560-1640, Superintendent, 
tilhørte en vidt udbredt sønderjysk Slægt. Faderen, Jacob Schmidt (d. 1569), 
var kongelig og hertugelig Tolder i Rensborg og en meget anset 
Landmaaler, der navnlig gjorde god Tjeneste ved Ditmarskens Deling 
efter Erobringen 1559. Moderen, Marine, Datter af Raadmand 
Jannich Heichsen i Tønder, skildres som en Kvinde af udmærkede 
Egenskaber og navnlig en dyb Religiøsitet (d. 1610). J. F. var født
i Tønder 30. Jan. 1560. Da han i sin Barndom kom fra Tønder 
til Rensborg, hvor Faderen havde faaet Ansættelse, kunde han, 
med Undtagelse af nogle Bønner og Vers, ikke et tysk Ord; men 
i Rensborg glemte han det danske, saa da han senere, efter 
Faderens Død, kom tilbage til Tønder, fik han af Kammeraterne
Øgenavnet «tyske Jacob». 1573 satte hans Moder ham i Flensborg 
Skole, hvor hans Lærere omformede hans Navn fra Schmidt til 
Fabricius. Under sit Ophold her boede han en Tid hos Skolens 
bekjendte og mærkelige Stifter, Lütke Namensen, en gammel 
Franciskanermunk, der fremdeles, i det mindste for en Del, holdt 
fast ved det katholske Væsen, hvoraf F. i nogle endnu bevarede
Optegnelser om sit Levned har givet en humoristisk Skildring. 1577 
drog han til den ansete Skole i Lüneburg. Da han, 20 Aar gammel, 
her fra kom hjem til Tønder for at raadslaa med sin Moder om sine 
videre Studier, tilbød man ham det ledige Rektorat i hans Fødeby. 
Han kunde dog ikke betragte sin Uddannelse som afsluttet, afslog 
derfor det hædrende Tilbud og gik 1581 til Universitetet i Helmstedt. 
1583-84 opholdt han sig atter i Hjemmet. Da Superintendent 
Paul v. Eitzen paa en Visitatsrejse besøgte Tønder, lærte han 
denne ansete Mand at kjende, hvilket senere blev af ikke ringe 
Betydning for ham. For øvrigt øvede han sig i at prædike paa 
Dansk, studerede og besøgte gode Venner. Navnlig opholdt han 
sig i nogen Tid i Ejdersted, hvor han sluttede et nøje Venskab 
med Præsten Johan Pistorius i Tetenbüll, hvis kraftige Anbefaling 
siden banede ham Vej til den høje Stilling, han kom til at indtage. 

1584 drog F. til Rostock, hvor han Aaret efter tog Magistergraden 
og studerede med Lyst, da der var givet ham Udsigt til 
Forfremmelse ved Universitetet. Dog modtog han 1586 Kaldelsen 
til Diaconus (Andenpræst) i Tønder. Hensynet til Moderen og 
Kjærlighed til Fødestedet var det afgjørende for ham, skjønt han 
i Tønder skulde prædike Dansk, som han var bleven noget fremmed 
for. Endnu samme Aar fik han Tilbud om at blive Kapellan ved 
Mariekirken i Flensborg; men den gottorpske Hertug, til hvis
Besiddelse Tønder Amt hørte, vilde ikke tillade ham at gaa til 
Flensborg, der laa i den kongelige Andel af Hertugdømmet. 15. Okt. 
1587 ægtede han Agnete, Datter af den afdøde Provst Jørgen 
Pedersen (eller Georgius Petræus) i Tønder. Ved dette Ægteskab blev 
han besvogret med Lektor (siden Biskop) Peder Hegelund i Ribe, 
der var gift med en anden Datter af samme Mand.

14. Jan. 1589 blev F. af Hertug Philip kaldet til Hofpræst paa 
Gottorp og Visitator i Gottorp Provsti. Pladsen havde først været 
tilbudt den ovennævnte Joh. Pistorius, men denne havde, især af
Hensyn til sin fremrykkede Alder, afslaaet Tilbudet og samtidig 
meget indtrængende henledet Opmærksomheden paa den unge 
Diaconus i Tønder, der ved theologisk Lærdom, Gudsfrygt, ypperlig 
Begavelse og en elskværdig Karakter formentlig egnede sig for 
Stillingen. Da Dr. Paul v. Eitzen 1593 paa Grund af Alderdomssvaghed
ikke længere kunde varetage sine Forretninger som forhen, 
blev F. af Hertug Johan Adolf beskikket til hans Medhjælper i 
Superintendentembedet med den særlige Opgave at examinere og 
ordinere Kandidaterne til Præsteembedet i de gottorpske Besiddelser 
i Slesvig og Holsten. 1595 blev ved et hertugeligt Reskript Retten 
til at dømme i Ægteskabssager fratagen Konsistoriet i Slesvig og 
overgiven til F. og Mag. Martin Pleccius, Præst ved Domkirken i
Slesvig. 1600 (2 Aar efter v. Eitzens Død) indtraadte F. fuldstændig 
i den ledige Superintendentplads, dog maatte han nøjes med Titelen 
«Generalprovst» og med ringere Lønningsvilkaar.

Som tidligere dansk Prædikant maa F. have egnet sig bedre 
end sine Forgængere til Visitator i Mellemslesvig. For øvrigt maa 
han have nydt en ualmindelig Anseelse i videre Kredse, eftersom 
han den ene Gang efter den anden fik Tilbud om Ansættelse
uden for de gottorpske Lande. Saaledes vilde man 1600 have ham 
til Præst i Hamborg og samme Aar til Præst i Itzeho og Provst 
over største Delen af de kongelige Besiddelser i Holsten. 1604 
blev der tilbudt ham et theologisk Professorat i Rostock efter hans 
gamle Lærer Dr. David Chytræus. Men han mente ikke at burde 
gjøre nogen Forandring. Imidlertid foregik der et Omslag i den 
kirkelige Stemning ved det gottorpske Hof, i det Hertug Johan 
Adolf nærmede sig til Kalvinismen og efterhaanden omgav sig med 
Mænd, der støttede denne Retning. Men hertil kunde og vilde F. 
ikke være med. I Aaret 1609 udstedtes der en Forordning om, 
at ingen maatte offentlig angribe Kalvinisterne, og da F. desuagtet 
fra Prædikestolen imødegik en Prædiken i kalvinsk Aand, som en 
fremmed Student havde holdt i Slotskirken for Hertugen, saa fik 
han øjeblikkelig sin Afsked (Nytaarsdag 1610).

Da han nu stod uden Embede, søgte hans Svoger Biskop 
Hegelund i Ribe at bevæge ham til at gaa til Kjøbenhavn, da 
han mente, at det vilde være let for ham at faa en Ansættelse 
ved Universitetet. Men han foretrak at gaa til Rostock, hvor han 
fra Fortiden havde Forbindelser. Forskjellige Tilbud om anselige
gejstlige Stillinger strømmede nu ind til ham. Blandt disse 
foretrak han Præsteembedet ved St. Jacobskirken i Hamborg, og her 
virkede han nu i 6 Aar med meget Bifald, dels som Præst, dels 
(fra 1614) tillige som Inspektor for Gymnasiet og Skolen og som 
primarius theologiæ Lector ved samme. Da Hamborgerne ikke
vilde give Slip paa ham, afslog han Præstekaldet ved Domkirken 
i Slesvig, hvortil Kirkens Patroner 1613 ønskede ham, ligesom ogsaa 
et theologisk Professorat i Rostock, der s. A. paa ny blev ham 
tilbudt. Først da Hertug Johan Adolf døde 1616, og man agtede at
tilbageføre de tidligere Tilstande i de gottorpske Lande, vendte F. 
tilbage til sit forrige Embede som Generalprovst og tog paa ny 
Bolig i Slesvig.

I denne Stilling blev han siden sin følgende lange Levetid. 
Da hans Helbred oftere havde været vaklende, tillodes det ham 
1622 at benytte sin Søn Jacob (s. ndfr.) som Medhjælper i 
Embedet. Dog vedblev han selv med sin vante Samvittighedsfuldhed 
og Iver at virke i sit Kald. I Aaret 1634 var han paa Visitats i 
Marskegnene, da den forfærdelige Stormflod brød ind over Landet, 
og som ved et Vidunder slap han med Livet derfra. 1636 fik han 
Titel af Generalsuperintendent, da Hertugen ikke vilde være ringere 
end Kongen, som havde givet sin øverste kirkelige Tilsynsmand i
Hertugdømmerne (Steph. Klotz) denne Titel. F. døde, 80 Aar 
gammel, 5. Nov. 1640. Han jordedes i Slesvigs Domkirke, hvor et 
Mindesmærke over ham findes. I sit Ægteskab med sin ovennævnte 
Hustru, der døde 1604, havde han 7 Sønner, af hvilke de 6 bleve 
Præster i Slesvig og Holsten. 1608 giftede F. sig 2. Gang med
Sara Berndes, Enke efter hertugelig Kammersekretær Daniel Fobbe. 
Med denne Hustru, som overlevede ham (d. 1643), havde han 2 
Døtre, hvoraf den yngste var gift med Kirkekommissær Joh. Adolf 
Beccer, der i F.s senere Aar ledsagede ham paa hans Visitatser 
og stod ham bi ved Undersøgelsen af Kirkernes Regnskaber.

J. F. var en Mand af grundig Lærdom, stor Arbejdsomhed 
og hæderlig Vandel. Den Rystelse, Kirken i de gottorpske Lande 
havde været underkastet 1610-16, bragte han atter til Ro, og det 
var ham alvorlig magtpaaliggende at grundfæste den lutherske
Bekjendelse i hans Embedskreds. Han fraraadede derfor at give de fra
Holland flygtede Remonstranter Plads i Landet, men uden at hans 
Raad fulgtes. Han har udgivet adskillige theologiske Skrifter i det 
latinske og højtyske Sprog. I biografisk Henseende er følgende 
Skrift, som han udgav i sit Dødsaar, især af Interesse: «Eines
christlichen, alten, abgelebten Predigers wahrhafter Bericht wegen 
eines sonderbaren Werkes und Wohlthat, so Gott der Herr an ihm 
gethan, aus erheischender Gewissensnoth und geschehenem Gelübde 
in Druck gegeben Ao. 164o». Med stor Flid samlede han, til Dels 
understøttet af sin nedennævnte Søn, Materiale til Slesvigs 
Kirkehistorie, særlig i hans egen lange Embedstid; men intet deraf blev 
trykt, og nu er det meste deraf tabt. Dog gjemmer det kgl. 
Bibliothek flere af hans Optegnelser, bl. a. hans egenhændige
Levnedsbeskrivelse. Et Par Aar før sin Død stiftede han et større 
Legat til bedste for den studerende Ungdom og andre fattige.

Moller, Cimbria lit. I. 
Krafft, Zwey-Hundert-Jähriges Jubel-Gedächtnis S. 366 ff. 
Marmora Dan. II, 15 f. 
Slesv. Prov.-Efterretn. IV, 561. 
Jahrbb. f. d. Landesk. Schlesw., Holst, u Lauenb. VIII. 
Giessing, Jubel-Lærere II, 2, 1 ff.

<i>H. F. Rørdam.</i>

</chapter><chapter name="Fabricius, Jacob, 1576-1652, Læge">

<b>Fabricius, Jacob,</b> 1576-1652, Læge, 
var født i Rostock 28. Avg. 1576, hvor Faderen, Hinrich Smidt, var Oldermand 
for Bagerlavet. Efter at have fuldendt sin Skolegang i Lüneburg og 
deponeret i Rostock opholdt han sig flere Aar (1592-96) paa 
Hven hos Tyge Brahe, hvem han gik til Haande, medens han 
samtidig selv stræbte at erhverve sig Kundskab i Mathematik og
Kemi. Efter en længere Studierejse i Holland, England og Tyskland 
tog han 1602 den medicinske Doktorgrad i Jena og blev Aaret 
efter Livlæge ved det meklenborgske Hof. 1612 kaldtes han til 
Professor i Medicin og Astronomi i Rostock, og her stod han siden 
i en lang Aarrække, indtil Christian IV 1637 antog ham til sin
Livlæge med en anselig Løn. Han præsiderede ved den Konsultation, 
der i Febr. 1648 efter Kanslerens Ønske holdtes af Kjøbenhavns 
forsamlede Læger i Anledning af Kongens dødelige Sygdom; «men 
han gjorde sine Sager kun slet». Skjønt han, som denne Bemærkning 
af en samtidig antyder, ikke var ret anset eller yndet af de 
andre Læger, og uagtet han havde forbeholdt sig at kunne vende 
tilbage til sin Plads i Rostock, blev han her dog til sin Død, 
14. Avg. 1652. En Datter af ham var gift med Dr. Simon Paulli.

Ingerslev, Danmarks Læger og Lægevæsen I, 300 f. 
Meursii Opera XI, 637. 
S. B. Smith, O. Sperlings Selvbiografi.

<i>H. F. Rørdam.</i>
</chapter>
<chapter name="Fabricius, Jacob, 1589-1645, Superintendent">

<b>Fabricius, Jacob,</b> 1589-1645, Superintendent, 
Søn af ovfr. nævnte Jacob F. (f 1640), blev født i Slesvig, hvor han ogsaa gik 
i Skole; fulgte 1610 med Faderen til Rostock, hvor han samtidig 
med 3 yngre Brødre 1613 tog Magistergraden. Aaret efter blev han 
Præst i Lunden i Ditmarsken og 1615 tillige Provst i den nordre 
(gottorpske) Del af det nævnte Landskab. 1616 kaldtes han af 
Enkehertuginde Augusta til hendes Slots- og Hofpræst i Husum. 
1622 blev han Faderen adjungeret i hans Embede som Hofpræst 
paa Gottorp og Generalprovst i de gottorpske Lande, og ved 
dennes Død (1640) efterfulgte han som Superintendent, men døde 
allerede 24. April 1645. Ligesom han havde staaet Faderen bi i 
hans flittige Optegnelse af kirkehistoriske Akter fra Fortid og Samtid, 
saaledes fortsatte han ogsaa denne Virksomhed. I Haandskrift
haves en Slags Memoirer af ham («Collectanea ex variis colloqviis»), 
der indeholde en Mængde Anekdoter og Curiosa fra Tiden 1629-35. 
-- 1614 havde han ægtet Catharina, Datter af Kjøbmand Evert 
Rechels i Husum; med hende havde han 6 Børn. Hun døde 1649.

Moller, Cimbria lit. 
I. Krafft, Zwey-Hundert-Jähriges Jubel-Gedächtnis S. 293 ff.

<i>H. F. Rørdam.</i>

</chapter><chapter name="Fabricius, Jakob Kristian, f. 1840, Musikamatør og Komponist">

<b>Fabricius, Jakob Kristian,</b> f. 1840, Musikamatør og Komponist. 
F. er født i Aarhus 3. Sept. 1840 og er Søn af Etatsraad, Bankkasserer 
Lars Schurmann F. og Julie Tabitha Sophie f. Schack. Fra 
Ungdommen bestemt til Bankfaget blev han ansat i Nationalbanken,
hvor han er Kontorchef i Bogholderiet; som ivrig Musikelsker har 
han gjort sig fortjent ved Stiftelsen af «Samfundet til Udgivelse af 
dansk Musik» (1871) og «Koncertforeningen» (1874), i hvilken Forenings
Administration han fra Stiftelsen af har været Formand. 
Ogsaa som Komponist er han optraadt og har udgivet flere mindre 
Kompositioner. I Koncertforeningen er 1876 opført af ham «En 
Vaarnat» for Tenorsolo, Damekor og Orkester. 1872 ægtede han
Augusta Sophie Andersen.

H. W. Schytte, Musiklex.

<i>S. A. E. Hagen.</i>

</chapter><chapter name="Fabricius, Jens Schou, 1758-1841, Søofficer">

<b>Fabricius, Jens Schou,</b> 1758-1841, Søofficer, 
fødtes 3. Marts 1758 i Lavrvik. Forældrene vare Lars Søren F. (f. 12. April 1695 
d. 1761), Overinspektør og Birkedommer i Lavrvik, og Sophie Magdalene
f. Brinch. 13 Aar gammel sendtes han til Kjøbenhavn, blev 
Søkadet og kom i Huset hos Divisionsskriver Mørch. F., der blev 
Sekondlieutenant 1779, avancerede 1788 til Premierlieutenant, 1789 
til Kapitajnlieutenant, 1799 til Kapitajn, 1809 blev han 
Kommandørkapitajn og 1812 Kommandør. 13. April 1814 tog han sin Afsked 
af den danske Krigstjeneste og overgik i den norske Marine.

I sin Ungdom fer han til Orlogs med forskjellige Skibe og 
havde her Lejlighed til at vinde Kontreadmiral Grev Moltkes 
Velvilje; med denne Officer sejlede han i 3 Aar, hvorefter Greven 
forskaffede ham Ansættelse som Ekvipagemester ved det kgl. oktr. 
østasiatiske og guineiske Selskab, i hvilken Stilling han forblev indtil 
1787. Som Kapitajnlieutenant erholdt han 1789 sin første Chefskommando: 
Kutteren «Spejderen» i en Eskadre, der sammen med 
en russisk udrustedes for at forsvare Kjøbenhavns Red mod et 
befrygtet Angreb af Svenskerne, hvilket dog ikke blev iværksat. S. A. 
ansattes han paa Grund af udvist Dygtighed som Ekvipagemester 
paa Frederiksværns Værft, hvor han forblev i 4 Aar. Paa et Togt 
til Vestindien 1795 med Fregatten «Freia» blev han saa voldsomt 
angrebet af Klimatfeberen, at Tømmermanden allerede havde 
forfærdiget hans Kiste; næsten døende sendtes han da hjem med et 
andet Skib og gjenvandt ved Forandring af Klima hurtig sit Helbred. 
1797 var han Chef for Briggen «Glommen» i danske og 
norske Farvande, Aaret efter Chef for Briggen «Lovgen» i 
Middelhavet, underlagt Kommandør St. Bille, for at beskytte den danske 
Fragthandel. Det var vanskelige Forhold for de danske Skibschefer, 
der paa den ene Side ikke maatte give efter over for 
de egenmægtige Englændere, som fordrede Ret til at visitere 
danske Koffardiskibe, og paa den anden dog ikke maatte spænde
Buen saa stærkt, at Nevtraliteten blev brudt. Der udfordredes 
baade Takt og Konduite, Egenskaber, som imidlertid saa vel Bille 
som de ham underlagte Skibschefer viste at besidde i fortrinlig 
Grad. Paa Udrejsen traf F. en engelsk Fregat, som beskød ham med 
skarpt, F. svarede, Englænderen drejede til og sendte Officer 
om Bord, gjorde Undskyldning og forklarede det hele som en 
Fejltagelse, hidført ved, at Mandskabet havde faaet Tilladelse til at 
holde Lystighed om Bord; han bad tillige om, at F. ikke vilde 
indrapportere Sagen, hvad denne i sin Godmodighed ogsaa lovede. 
I Maj 1799 vendte han tilbage fra dette Togt. 1801 ved Slaget 
paa Reden var han Chef for Fregatten «Frederikssten», der hørte 
til Reserven og ikke kom til at spille nogen Rolle; senere ansattes 
han som højstkommanderende paa Frederiksværn Fæstning samt 
Chef for den norske Roflotille, hvilken Stilling han beholdt under 
hele Krigen 1807-14. I Aaret 1807 efter Flaadens Udlevering indsattes 
der i Norge under Regenten Prins Christian Augusts Forsæde 
en Defensionskommission, bestaaende af Kommandør Sneedorff og F., 
der fik det besværlige Hverv at ordne Søforsvaret. Denne 
Kommission afløstes senere af Kommandør Lor. Fisker; men F.s 
Fædrelandskjærlighed, Humanitet og Dygtighed bidroge dog væsentlig til,
at Arbejdet fik saa god Fremgang, som Tilfældet var: frivillige 
Bidrag strømmede ind, hvorved man baade blev sat i Stand til at 
rejse et nogenlunde kraftigt Kanonbaadsforsvar og til at udruste samt
proviantere det. Dog maa det betegnes som en Fejl af Administrationen, 
at man ikke i Tide stoppede de i norske Havne 
liggende engelske Handelsskibe.

Efter Norges Adskillelse fra Danmark overgik en Del af de i 
den norske Tjeneste ansatte Søofficerer til dette Lands Marine. 
Efter en haard Kamp med sig selv bestemte F. sig ogsaa til dette; 
han var den ældste af de Officerer, der saaledes skiftede Nationalitet, 
og ansattes strax som Kontreadmiral. Ved Rigsforsamlingen paa 
Ejdsvold var han 1. Deputeret for Sødefensionen og valgtes til en 
af Forsamlingens Præsidenter. I politisk Henseende hørte han til
de moderate af Selvstændighedspartiet og hjalp ved sit humane og 
elskværdige Væsen meget til at udjævne de hyppige Stridigheder, 
der forefaldt mellem Medlemmerne paa Grund af deres forskjellige
Anskuelser. Ved Kongevalget stemte han for Prins Christian 
Frederik til Norges konstitutionelle Konge. Under dennes Regimente 
1814 udnævntes han til Chef for Søkrigskommissariatet, efter 
Foreningen med Sverige til Chef for Søkrigskollegiet. Med den 
danske Kommandørkapitajn Rothe var det ogsaa ham, der afsluttede 
en Konvention om en Del af Søkrigsmateriellets Overdragelse til Norge. 
1817 udnævntes han til Chef for Søetatens Kommando og Aaret efter 
til Marinens tjenstgjørende Generaladjudant, i hvilken Stilling han dog 
kun fungerede, naar Statsraad Thomas Fasting kaldtes til 
Statsraadsafdelingen i Stockholm. Aaret efter sin Udnævnelse til Viceadmiral
(1821) hædredes han med Sværdordenens Storkors (1822). 1824 
valgtes han til Stortingsmand for Bratsberg Amt, et Tegn paa den 
Agtelse, han nød i sin Hjemstavn. 1831 ansøgte han om Afsked, 
men tog paa Kongens indstændige Anmodning atter Ansøgningen 
tilbage og forblev derefter i Funktion indtil 1836, da han endelig 
efter 57 Aars Tjeneste entledigedes. Sine sidste Aar henlevede han 
i Porsgrund, hvor han nød megen Agtelse, men tillige efterhaanden 
udviklede visse Særheder, der endnu omtales. Hans Frygt for
Smitte tog en saadan Overhaand, at han i sine sidste Leveaar aldrig 
tog nogen i Haanden, ja ikke engang berørte et Dørgreb uden at 
være behandsket. Paa sine gamle Dage havde han det
Uheld at blive overkjørt af en Bondevogn, der gjorde
ham halt. Han døde 6. April 1841.

F.s Karakter var blid og føjelig, særdeles
menneskekjærlig og human, dertil pligtopfyldende
og samvittighedsfuld i høj Grad. De overordnede
Stillinger, hvori han efterhaanden indtraadte,
skaffede ham Bekjendtskab med alle Datidens ledende
Personligheder; medens Forholdet til Statsraad
Fasting saa vel som til Kong Carl Johan ej var andet
end taaleligt, sluttede han sig nøje til v. Essen,
Morner og Grev Platen.

I Aaret 1790 indgik F. Ægteskab med Elisabeth Marie
Schiwe (f. 24. Dec. 1771 d. 28. Sept. 1835), Datter af
Etatsraad Caspar S. og Anna Cathrine f. Schwartz. Hun
blev efterhaanden sindssvag og døde pludselig. I
dette Ægteskab havde han 6 Børn.

Botten-Hansen, Eidsvold-Galleri.
Mag. f. Søvæsen II (1843).

<i>C. With.</i>

</chapter><chapter name="Fabricius, Johan Christian, 1745-1808, Zoolog og økonomisk Forfatter">

<b>Fabricius, Johan Christian,</b> 1745-1808, Zoolog og økonomisk Forfatter, 
blev født 7. Jan. 1745 i Tønder, hvor hans Fader, Johan Christian F. (Søn
af Sognepræsten A. C. F. i Hostrup og gift med Anne
Henningsen), var Fysikus. Lysten til at beskæftige
sig med Naturhistorien opstod tidlig hos ham og
fandt ingen Modstand hos Faderen, der selv havde
Interesse for denne Videnskab. F. fortæller selv i sin
Avtobiografi, at han og hans Broder (der døde som Læge
paa Christiansø) i deres Drengeaar læste flittigere i
Linnés « Species plantarum» og «Philosophia botanica»
end i Cornelius Nepos og Cicero. Sine Skoleaar
tilbragte han for en Del paa Gymnasiet i Altona, men
kom i 1762 til Kjøbenhavns Universitet. S. A. rejste
han med sin Slægtning og Barndomsven Johan Zoëga til
Upsala, hvor han i 2 Aar studerede under Linné, med
hvem han sluttede et varigt Venskab. Efter at han
var vendt tilbage til Kjøbenhavn i 1764, begyndte
han paa Udarbejdelsen af sit berømte Værk «Systema
entomologiæ», der først udkom i 1775. Hans økonomiske
Forhold vare imidlertid alt andet end glimrende, og
han maatte stadig modtage Understøttelse af sin Fader,
der nu levede i Kjøbenhavn som Overlæge ved Frederiks
Hospital. De Forsøg, der saa vel af Faderen som af
andre gjordes paa at faa F. udnævnt til den efter
Tycho Holms Død ledige Post som Professor oeconomiæ
ved Naturaltheatret paa Charlottenborg, lykkedes
foreløbig ikke. F. rejste derfor til Udlandet og
fortsatte med Iver sine Studier, navnlig i Tyskland,
Holland og England, hvor han 
overalt stiftede Bekjendtskab med fremragende lærde. I London 
modtog han i 1768 Udnævnelsen til den ovennævnte Professorpost 
med Tilladelse til at rejse endnu i 2 Aar, og han begav sig da til 
Frankrig, Italien og Tyskland.

Da han i Slutningen af Aaret 1769 vendte tilbage til Kjøbenhavn, 
blev han højst ubehagelig overrasket ved at erfare, at 
Naturaltheatret paa Charlottenborg skulde nedlægges og forenes med 
Universitetet, en Bestemmelse, der kort Tid efter fuldbyrdedes. F. blev
nu ansat som extraordinær Professor i Økonomi ved Universitetet, 
men i Steden for de 700 Rdl., som han -- foruden Fribolig og 
andre Agrements -- skulde have haft i Gage ved Naturaltheatret, 
erholdt han nu kun 400 Rdl. aarlig. Imidlertid opgav han ikke 
Haabet om bedre Tider, især fordi Gunnerus, der netop paa den 
Tid opholdt sig i Kjøbenhavn for at omordne Universitetsforholdene, 
arbejdede paa at skaffe F. gunstigere Vilkaar. Men med Struensees 
Fald 17. Jan. 1772 tilintetgjordes disse Forhaabninger, og F. beholdt 
kun sin Stilling med 400 Rdl. uden Udsigt til Avancement. Hans 
Fader understøttede ham dog saa meget, at han nogenlunde kunde 
klare sig og endogsaa foretage Rejser om Sommeren, men da 
Faderen døde i 1775 uden at efterlade sig synderligt, og da F. 
allerede i 1771 havde giftet sig og nu havde Familie at forsørge, 
vare Udsigterne meget mørke. Men Opmærksomheden for hans 
betydelige Evner var nu endelig ogsaa vaagnet i hans Fædreland,
dels ved Udgivelsen af hans «Anfangsgründe der oekonomischen 
Wissenschaften» (1773), dels og fornemmelig ved det i 1775 udkomne 
epokegjørende Arbejde «Systema entomologiæ». Det var dog ikke 
hans Kolleger eller andre formaaende Mænd i Hovedstaden, der 
søgte at skaffe ham en bedre Ansættelse, men Prokansleren ved 
Universitetet i Kiel, J. A. Cramer, der tilbød F. en Professorpost i 
Naturhistorie, Økonomi og Kameralvidenskaber med en aarlig Gage 
af 650 Rdl. Tvunget af Nødvendigheden modtog F. Tilbudet i 
Haab om, at de Tilsagn, der samtidig bleve givne ham om 
Oprettelsen af et Musæum og Anlæggelse af en botanisk Have, vilde 
blive til Virkelighed. Heri blev han dog bittert skuffet, og det 
varede ikke længe, inden Opholdet i Kiel blev ham endnu mere 
ubehageligt, end Stillingen ved Kjøbenhavns Universitet havde været. 
Han manglede de nødvendige Hjælpemidler til sine Forelæsninger, 
og endnu i 1796 skriver han, at de faa Naturalier, der vare blevne 
sendte til Universitetet, stadig befinde sig paa den akademiske
Bygnings Loft paa Grund af Pladsmangel; men endnu værre gik 
det dog med «den økonomiske Have», der var lovet ham af 
Cramer; i Følge F.s egne Ord anviste man ham «einen Garten 
hinter dem Schlosse, dessen Boden aus blossen Steinen vom Schlossbau 
bestand, der nur wenige Schritte gross, und in welchen wegen 
der Lage am Schlosse weder Sonne noch Mond hinein scheinen
konnten».

Som Modvægt mod alle de Vanskeligheder, der optaarnede 
sig mod F.s videnskabelige Virksomhed, foretog han adskillige 
Rejser, til Dels med offentlig Understøttelse. Sammen med Professor 
Weber besøgte han saaledes i 1778 Norge og nedlagde Aaret 
derefter Resultatet af sine Iagttagelser i det bekjendte og paa flere 
Sprog oversatte Arbejde «Reise nach Norwegen». Som en Slags 
Fortsættelse af «Systema entomologiæ» havde han allerede i 1777 
udgivet «Genera insectorum», og det følgende Aar udkom hans 
berømte Værk «Philosophia entomologica». Efter at han i 1780 
havde opholdt sig en Tid lang i Kjøbenhavn, udgav han i 1781 
det omfangsrige Værk «Species insectorum» (i 2 Bind) med 
Diagnoser af en stor Mængde nye Arter. S. A. udkom hans 
Haandbog til Brug ved hans almindelige naturhistoriske Forelæsninger
under Titelen «Betrachtungen über die allgemeinen Einrichtungen 
der Natur». Den Utilfredshed, som F. følte med sin Stilling og 
overhovedet med Opholdet i Kiel, voxede Aar for Aar. Fra 
Udlandet modtog han jævnlig Beviser paa den største Anerkjendelse,
men af sit Fædreland erholdt han kun en ussel Gage, der var 
utilstrækkelig til hans og hans Families tarvelige Underhold, ja det 
gik senere endog saa vidt, at man (i 1792) tilføjede ham den 
Krænkelse at forbigaa ham ved Besættelsen af en Post som 
Bestyrer for Planteskolen ved Düsternbrook og  ansætte en ung Mand, 
der netop havde lært saa meget Botanik, at han var i Stand til 
«at skjelne mellem et Kaalhoved og et Æbletræ». Det var under 
disse Forhold let forstaaeligt, at F. søgte sin Afsked, da der (i 1782) 
aabnede sig bedre Udsigter for ham i England. Der blev imidlertid 
paa Foranledning af Gehejmeraad Carstens bevilget ham et aarligt 
Tillæg af 200 Rdl., hvorefter han tog sin Ansøgning tilbage. Da
han i 1789 paa ny ansøgte orn sin Afsked paa Grund af en 
formentlig Tilsidesættelse, blev hans Begjæring efterkommet af 
Regeringen, men de studerende ved Kiels Universitet indgik da med 
en Ansøgning til Kongen om at tilbagekalde Afskedsbevillingen og 
henvendte sig saa indtrængende til F. selv, at han lod sig bevæge
til at blive. Fra dette Øjeblik af betragtede han imidlertid Kiel 
kun som sit midlertidige Opholdssted, hvor han blot indfandt sig 
paa den Tid af Aaret, da han skulde holde Forelæsninger. Ellers 
levede han mest i Paris, sammen med Cuvier, Latreille, Geoffroy 
og andre af Naturvidenskabens Koryfæer, og hans Familie havde
næsten stadigt Ophold der.

Trods al Modgang og alle Haande Vanskeligheder arbejdede 
F. med beundringsværdig Kraft i Videnskabens Tjeneste. Udbyttet 
af sine mange Rejser nedlagde han bl. a. i «Briefe aus London» 
(1783), «Briefe aus Wien» (1785) og «Briefe aus Petersburg» (1787),
men samtidig fortsatte han sine Arbejder over den entomologiske 
Systematik og udgav i 1787 sin store «Mantissa insectorum» i 2 
Bind. I Kjøbenhavn, hvor han hvert Aar tilbragte en Del af Foraaret,
publicerede han i Aarene 1792-99 sit berømte Hovedværk
«Entomologia systematica» med tilhørende Supplement og i de 
paafølgende Aar en Række monografiske Arbejder over forskjellige 
Insektordener, blandt hvilke maa nævnes «Systema Eleutheratorum» 
(1801), «Systema Rhynchotorum» (1803), «Systema Piezatorum» (1804) 
og «Systema Antliatorum» (1805). I 1804 udkom en ændret Udgave 
af hans Forelæsninger under Titelen «Resultate naturhistorischer 
Vorlesungen».

Da F. i 1807 opholdt sig i Frankrig, modtog han den overraskende 
og sørgelige Efterretning om Englændernes røveriske Overfald 
paa Danmark og deres Bombardement paa Kjøbenhavn. Dette 
Budskab virkede saa stærkt paa den varmtfølende Fædrelandsven, 
at hans Helbred blev nedbrudt derved. Han, som trods 
Miskjendelse og  Tilsidesættelse fuldt ud havde bevaret Kjærligheden til 
sit Land og til dets videnskabelige Skatte, kunde ikke længe 
overleve det haarde Slag. Han begav sig skyndsomt til Kjøbenhavn, 
og den paafølgende Vinter rejste han med stærkt svækket Helbred 
til Kiel, hvor han døde 3. Marts 1808. -- I 1771 havde han ægtet 
Anna Cæcilie Ambrosius (s. ovfr. S. 14). Med hende havde han 
2 Sønner, Joh. Chr. Eduard F., der døde som Læge i Pløen 1832, 
og Thomas Balthasar F., der ligeledes var Læge og døde i Kiel 1851.

Som den dygtigste og mest begavede af alle Linnés Disciple 
havde han ikke alene erhvervet sig et solidt Grundlag under den 
berømte lærdes Vejledning, men tillige vundet hans Venskab og 
Agtelse. I Upsala havde F. hørt Linnés botaniske Forelæsninger, 
og disse bleve senere udgivne (af Gieseke) efter F. s Kollegiehefter. 
At han besad en Del Kundskaber i Botanik, viste han desuden 
ved en større Afhandling om Planternes Sygdomme, og hans 
Dagbøger fra Rejserne i England og Skotland indeholdt saa mange og 
betydningsfulde mineralogiske Optegnelser, at disse senere bleve 
udgivne af Ferber i «Neue Beiträge zur Mineralgeschichte». Det 
var dog  Zoologien, der først og fremmest lagde Beslag paa hans 
Interesse, og han studerede med Iver de forskjellige Dyregruppers 
Naturhistorie for derigjennem at opnaa den fuldstændige videnskabelige
Forstaaelse af sit Specialstudium, thi det stod klart for 
ham, at Videnskaben fremtidig kun kunde føres fremad ved grundigt 
og indtrængende Arbejde med Specialundersøgelser. Den 
Opgave, han satte sig, var dog saa omfattende og besværlig, at kun 
en Mand med hans store Evner og betydelige Energi kunde løse 
den, thi den gik ud paa ikke mindre end en fuldstændig Reform 
af det entomologiske System paa Grundlag af det allerede af Linné 
antydede Princip, at Mundbygningen hos Insekterne er det ledende 
Træk i disse Dyrs Organisation, og at man altsaa der skal søge 
Grundlaget for deres naturlige System. Det var efter F.s eget 
Udsagn hans botaniske Studier, der havde aabnet hans Øje for det 
vaklende og famlende i den entomologiske Systematik, og navnlig 
de af hans store Lærer anvendte og i «Philosophia botanica» 
nedlagte almengyldige Regler for naturvidenskabelig Undersøgelse, 
Beskrivelse og Systematik. Disse Regler overførte han med de 
fornødne Modifikationer i sit epokegjørende Arbejde «Philosophia 
entomologica», der saa vel i Anlæg som i Planens Udførelse slutter
sig nøje til Linnés nævnte Hovedværk. Vel havde Linné allerede 
11 Aar tidligere i sine «Fundamenta entomologiæ» givet en Række 
Antydninger af de samme Grundsætninger, som F. hævdede i sin 
entomologiske Filosofi, navnlig med Hensyn til Mundbygningens
Betydning for Systematikken, men det var kun temmelig flygtige og 
videnskabelig talt ubegrundede Anskuelser, som deri fremsattes, og 
F.s Fortjeneste bliver end ikke i ringeste Maade mindre derved. 
Paa Grundlag af de i «Philosophia entomologica» nedlagte 
Principper udarbejdede F. sine egne Skrifter over Arthropoderne, af 
hvilke Værker de vigtigste ovenfor ere nævnte. Foruden Musæerne 
og de store Indsamlinger, som han selv havde foretaget paa sine 
Rejser, havde han Adgang til den rige Sehested-Lundske Samling,
der navnlig leverede ham Materialet til de ovennævnte monografiske 
Behandlinger af Insektordnerne. Hans nye System fremtræder i sin 
oprindelige Skikkelse første Gang i «Systema entomologiæ» og 
«Genera insectorum», derefter med et betydeligt Tillæg af nye 
Arter og Slægter i «Species insectorum» og «Mantissa insectorum».
En ny Fremstilling af Systemet leverede han i «Entomologia 
systematica», og endelig indeholde de forskjellige Monografier, foruden 
Beskrivelsen og Indordningen af en stor Mængde nye Former, 
tillige adskillige Ændringer og Antydninger til Saadanne, som det 
dog ikke forundtes ham at gjennemføre før sin Død. Uagtet det 
saaledes ikke lykkedes F. at lægge den sidste Haand paa sit store 
Værk, have hans Arbejder været af eminent Betydning for Entomologien
og indirekte for hele Studiet af Zoologien. Han vil 
vedblive at staa som et lysende Exempel paa en Videnskabsmand, 
der trods Modgang og vanskelige Forhold, arbejdede ufortrødent 
og alvorlig paa sit Livs Opgave og med aldrig svigtende Energi 
anvendte sine rige Evner i Videnskabens Tjeneste.

Zeitschr. d. Gesellsch. f. schlesw.-holst.-lauenb. Gesch. VII. 
Allg. deutsche Biographie VI. 
Avtobiografi, udg. af Lahde, 1805. 
Gosch, Danmarks zoolog. Lit. II, 1.

<i>Jonas Collin.</i>

-- Den Virksomhed, som J. C. Fabricius udfoldede som Lærer 
i <i>Økonomi</i>, spillede kun en underordnet Rolle over for hans 
Virksomhed som Naturforsker. Den affødte en kortfattet Lærebog: 
«Begyndelsesgrundene i de økonomiske Videnskaber», der udkom 
første Gang paa Tysk 1773, Paa Dansk 1799; end videre
«Polizeischriften» (1786-90) samt en lille Bog: «Von der Volksvermehrung, 
insonderheit in Dänemark» (1781). Han udtalte i disse under en 
ret livlig Form frisindede Anskuelser, men det var ham ikke
forbeholdt at yde noget nyt paa dette Omraade. Da hans Lærebog 
i de økonomiske Videnskaber udkom paa Dansk, var Fysiokraternes 
og Adam Smiths Tankegang allerede trængt langt frem, men synes 
ikke at have øvet nogen væsentlig Indflydelse paa F. Dette Arbejde 
forraader i høj Grad Naturforskeren. Han dvæler forholdsvis
vidtløftig ved de enkelte Produkter og beskriver dem fra et 
naturvidenskabeligt Synspunkt, saaledes f. Ex. de enkelte Metaller og 
Kulturplanter. I Læren om «Politiet» d. v. s. de Grundsætninger, 
efter hvilke «Indbyggernes Næringsstand til det hele Lands Nytte
kan blive indrettet og forbedret» -- altsaa hvad man nu med et 
maaske lige saa klodset Navn vilde kalde økonomisk Politik --, gaar 
han bl. a. ind paa Spørgsmaal om Diegivning og Børns Diæt i det 
hele taget, om Drikkevandets Beskaffenhed og hygiejniske 
Foranstaltninger. Men om de egentlige økonomiske Spørgsmaal, den 
hele Vexelvirkning mellem Samfundets forskjellige Virksomheder, 
Omsætningens hele Mekanik o. s. fr., findes saa godt som intet. 
F.s Opfattelse af Befolkningsspørgsmaalet falder sammen med 
en stor Del af Datidens Forfatteres Anskuelser. «I Indbyggernes 
Mængde bestaar Statens sande Styrke og Rigdom. Den formerer 
Pengenes Omløb og Landsherrens Indkomster.» Hvor der er
Indbyggere nok, vil Pengenes Omløb være hurtigt; der vil bestandig 
være noget at fortjene; og omvendt, hvor der er noget at fortjene, 
«vil der ikke let blive Mangel paa Mennesker». Han beklager
Danmarks ringe Befolkningstæthed og ser Midler til at forøge 
Folketallet i borgerlig og religiøs Frihed, i Indskrænkning af Luxus og 
i en hensigtsmæssig Agrarpolitik. Indvandring er ønskelig, men de
fremmede bør ikke foretrækkes ved Embedsbesættelser eller ved 
Understøttelser til Videnskabsmænd og Digtere. 

<i>H. Westergaard.</i>

</chapter><chapter name="Fabricius, Jørgen Otto, 1810-86, Præst">

<b>Fabricius, Jørgen Otto,</b> 1810-86, Præst, var født i Nakskov 
3. Dec. 1810. Faderen, Lorents Peter F., var Maanedslieutenant, 
Moderen hed Ferce Kirstine f. Noer. 1828 blev han Student fra 
Borgerdydskolen paa Christianshavn. Fattigdom nødte ham til efter
2. Examen i 4 Aar at gaa ud som Huslærer. 1833 blev han 
theologisk Kandidat. Efter i en Række Aar at have været personel 
Kapellan i Harlev ved Aarhus, hvor han 1837 ægtede Sognepræstens 
Datter, Jensine Cathrine Ramsing, blev han 1843 Kateket i Horsens,
og her begyndte han Udgivelsen af «Underholdning for Menigmand», 
et Maanedsskrift, af hvilket der udkom 11 Aargange, og som 
indeholder adskillige læseværdige Ting. 1849 blev han Præst i Nørre 
Snede, 1856 tillige Provst i Tyrsting og Vrads Herreder, 1858 
Præst i Lundum ved Horsens og endelig 1867 i Magleby paa Langeland. 
Fra dette Embede tog han paa Grund af Alderdomssvaghed 
sin Afsked, men døde, inden han endnu havde forladt Præstegaarden,
12. Febr. 1886. Paa Langeland fuldendte han (1879) et Værk, han 
længe havde samlet Bidrag til, nemlig «Horsens Kjøbstads 
Beskrivelse og Historie», der vidner om Forfatterens Udholdenhed 
og Flid.

Elvius, Danmarks Præstehist. 1869-84 S. 344.

<i>H. F. Rørdam.</i>

</chapter><chapter name="Fabricius, Otto, 1744-1822, Præst, Zoolog og Sprogmand">

<b>Fabricius, Otto,</b> 1744-1822, Præst, Zoolog og Sprogmand, 
blev født 6. Marts 1744 i Rudkjøbing, hvor Faderen, Provst Hans F., 
var Sognepræst. Farfaderen havde været Smed, og efter dennes Stand 
var Familienavnet dannet. Moderen, der var 20 Aar yngre end sin 
Mand og var dennes anden Hustru, hed Else Cathrine f. Ursin. Hun 
blev Enke 1755 og kom til at sidde i meget fattige Kaar. Kordegnen 
i Byen tilbød da af Taknemmelighed mod den afdøde Provst at 
undervise F. Men fra Faderens Levetid bevarede Drengen et Minde,
der havde præget sig uudslettelig hos ham. Det var Faderens Samtale
med Grønlands Apostel, Hans Egede. Hans Længsel og Lyst stod
til at faa Gjerning at udrette i Hans Egedes Fodspor, og hvad han
kunde faa i Hænde af Skrifter om Grønland og Missionen der,
læste han med Begjær. Han blev dimitteret til Universitetet 1762
med Testimonium fra Rektoren i Nyborg, men fik nu vanskelige
Aar at gjennemkæmpe som Student i Kjøbenhavn. Da hans
Halvbroder, den dygtige og begavede Christen F., 1764 kom tilbage fra
et 5aarigt Ophold som Missionær i Grønland (han var derefter over
20 Aar Sognepræst i Lejrskov i Ribe Amt), bestyrkedes hans Lyst
yderligere til at komme til Grønland, og han blev optaget i det af
Poul Egede ledede grønlandske Seminarium. I Begyndelsen af 1768
tog han Attestats for umiddelbart efter at gaa som Missionær til
Kolonien Frederikshaab.

I Grønland virkede han nu i 5 Aar og anvendte sine Evner
med bedste Flid. Han levede idelig med Grønlænderne, lærte at
ro deres Kajakker og var med paa Sælhundefangsten. Han vandt
derved stor Færdighed i Sproget og fik godt Kjendskab til
Indbyggernes Levevis, ligesom han ved sine Undersøgelser og Samlinger
erhvervede sig et Navn som Zoolog (s. ndfr.). 1773 vendte han
tilbage til Danmark, og medens han søgte Præsteembede, udarbejdede
han efter Poul Egedes Opfordring Supplementer til det grønlandske
Lexikon. 1774 blev han Sognepræst til Drangedal og Tørrisdal i
Nedre Telemarken. Her giftede han sig med Anna Dorothea Ziege
(d. 1785), Datter af Ritmester Z. i Norge. Men Længsel efter
Danmark bragte ham 1779 til at søge det mindre Embede i Hobro,
som han ogsaa erholdt. Her fuldendte han 1780 sit Værk om den
grønlandske Favna og blev samme Aar efter O. F. Müllers Forslag
Medlem af Videnskabernes Selskab. Da Rise Sognekald paa Ærø
1781 blev ledigt ved hans Søskendebarns Død, og hans Farbroder
ogsaa i en Række Aar havde været Præst her, søgte og opnaaede
han dette gode Embede; men her forblev han kun 2 Aar. Da
opfordredes han af Direktionen for Waisenhuset i Kjøbenhavn til
at søge Præsteembedet ved nævnte Stiftelse, hvor Forholdene
efterhaanden vare blevne elendige, og Børnenes sædelige Forhold gav
Anledning til velgrundede Klager. F. skulde tillige gaa Poul Egede
til Haande som Lærer ved det grønlandske Seminarium. Han ansaa
det for sin Pligt at følge Opfordringen; men med al sin Iver
formaaede han dog næppe at tilvejebringe væsentlige Forandringer ved
Stiftelsen. Her udarbejdede han sine «Bidrag til Bibelkundskab» 
(2 Bind, 1782-87), en Række Forklaringer til vigtige og vanskelige 
Bibelsteder; og da Bastholm 1785 havde fremkaldt den liturgiske
Fejde, forfattede F. et udførligt Modskrift: «En erfaren gejstlig Mands 
uforgribelige Tanker ang. Confess. Bastholms Forsøg», som blev 
udgivet med Tillæg af J. W. Bentzon (jvfr. II, 68). 1789 blev F. 
Sognepræst ved Frelsers Kirke paa Christianshavn, og i dette 
Embede virkede han til sin Død, 20. Maj 1822.

Retsindig og brav nød han alles Agtelse; men hans Begavelse 
gik ikke i Retning af Veltalenhed som Prædikant. Da Stiftsprovstiet 
i Kjøbenhavn blev ledigt 1803, søgte han ivrig at opnaa dette,
men forgjæves. Dette krænkede ham i høj Grad. Regeringen søgte 
dog at vise, at man derfor ikke miskjendte hans Værd, i det han 
samtidig hædredes med Titel af Professor theologiæ, og der gaves 
ham Gagetillæg. Under Bombardementet 1807 blev Frelsers Kirke 
fra øverst til nederst indrettet til Boliger for de flygtende Familier,
og paa Kirkegaarden indrettedes Ildsteder. Da Stiftsprovst Plum 
1810, efter at Grundtvig havde holdt sin Dimisprædiken, opfordrede 
Kjøbenhavns Præster til at indgive Klage over Grundtvig, paaskrev 
F. Cirkulæret: «Jeg finder ham (*c: Grundtvig) tale om Mængden 
af Religionslærere, og deriblandt føler jeg mig ikke truffen». I 
Paasken 1818 kunde F. under stor Deltagelse fejre sit Embedsjubilæum.
Sin «Jubelprædiken» udgav han med vedføjet Avtobiografi, 
og i Dagens Anledning fik han Titel og Rang som Biskop, 
og Universitetet meddelte ham Æresdiplom som Dr. theol. Den 
Tid, hans Embedsgjerning levnede ham, benyttede han flittig til 
naturvidenskabelige og sproglige Forskninger. Efter Poul Egedes 
Død (1789) havde Arbejdet i Missionskollegiet for største Delen 
hvilet paa ham, skjønt han aldrig fik Sæde i Kollegiet. Hans
Kjærlighed til Grønlænderne rustede aldrig. Endnu som Olding 
talte og skrev han Grønlandsk som en indfødt. Han udarbejdede 
grønlandsk Salmebog, Ritual, Katekisme, Bibelhistorie og Ordbog. 
Hans sidste litterære Arbejde var en grønlandsk Oversættelse af 
1. Mosebog; endnu paa Dødslejet var han sysselsat med at læse 
Korrektur derpaa. Aaret efter sin første Hustrus Død havde F. 
ægtet Anna Gunilde Heineth (d. 1834), en Forpagterdatter fra Langeland. 
Han efterlod en talrig Slægt; Sønnen Frederik er nævnt ovfr. 

Erslew, Forf. Lex.
Fallesen, Mag. f. Religionslærere IV, 601 ff.
J. Møller, Nyt theol. Bibl. VIII, 314 ff.
Dsk. Lit. Tid. 1822, Nr. 30.
Bloch Suhr, Vor Frelsers Kirkes og dens Geistligheds Hist. S. 45 ff.

<i>A. Jantzen.</i>
-- Allerede fra Ungdommen af havde O. Fabricius haft Interesse 
for at sysle med <i>Naturvidenskaben</i>, og Tilfældet vilde, at han 
skulde faa et rigt og hidtil uopdyrket Felt, paa hvilket han kunde 
tilfredsstille denne Interesse. Da han nemlig i 1768 rejste til
Grønland som Missionær, opfordrede Grev Otto Thott, der var en varm 
og indflydelsesrig Beskytter af Naturvidenskaben, ham til at anvende 
sin Fritid til at foretage naturhistoriske Undersøgelser, ligesom ogsaa 
den berømte O. F. Müller tilskyndede ham ivrig dertil. F. 
indskrænkede ikke sit Arbejde til Zoologien alene, men samlede tillige 
et betydeligt Materiale til Oplysning om Grønlands fysiske og 
ethnografiske Forhold. Da han efter et 5aarigt Ophold i det fjærne 
Norden vendte tilbage til Danmark, fik han af Missionskollegiet 
Løfte om Understøttelse til Udgivelsen af et stort Værk, der skulde 
omfatte hans sidstnævnte Undersøgelser, men paa Grund af vanskelige
økonomiske Forhold nødsagedes han omtrent samtidig til at modtage 
Drangedals Præstekald i Norge, og dermed faldt Planen om 
det store Værk bort, i det han paa sit nye Opholdssted var 
afskaaret fra at benytte de nødvendige litterære Hjælpemidler. Det
zoologiske Afsnit af Værket var imidlertid saa vel forberedt og 
Materialet saa fuldstændigt, at det blev muligt for F. at udgive 
denne Del som et selvstændigt Arbejde. Det udkom i 1780 under 
Titelen «Fauna Groenlandica» og indeholder bl. a. Beskrivelser af 
mere end 100 for Videnskaben hidtil ukjendte Dyrearter og adskillige 
biologiske Meddelelser, der vidne om en skarpt udviklet Iagttagelsesevne. 
Det nævnte Arbejde, der i formel Henseende slutter sig
ganske til de af Linné givne Forbilleder og udmærker sig ved sine 
omhyggelige og paalidelige Beskrivelser, er at betragte som et 
klassisk Værk, der ikke alene fuldt ud tilfredsstillede Datidens 
Krav, men endnu i vor Tid staar som et uundværligt Kildeskrift 
for Kundskaben om Dyrelivet i Polaregnene.

Efter at F. atter var vendt tilbage til Danmark, hvor han 
havde let Adgang til Bibliotheker og Samlinger, publicerede han 
-- fornemmelig i «Videnskabernes Selskabs Skrifter, Ny Samling» 
og i «Skrifter af Naturhistorie-Selskabet» -- en betydelig Række 
mindre Afhandlinger, der for største Delen fremtræde som Supplementer 
til hans ovennævnte Hovedværk eller som Rettelser og Tillæg 
til hans egne og O. F. Müllers Bidrag til «Zoologia Danica». Blandt 
de vigtigste af disse Afhandlinger maa nævnes: «Om Hvalaaset»,
der udkom 1781 og omhandler 4 af de Smaadyr, der fortrinsvis 
tjene Bardehvalerne til Føde, «Beskrivelse over nogle lidet bekjendte
Podurer og en besynderlig Loppe» (1783), «Von dem Spio-Geschlecht» 
(1785), «Fjældræven (Canis lagopus)» (1788), «Udførlig Beskrivelse 
over de grønlandske Sæle» (1790-91), hvori han bl. a. omhyggelig 
gjør Rede for Grønlændernes Artsopfattelse af samtlige deroppe 
forekommende Sælformer, «Om den pukkelnæbbede Ederfugl (Anas 
spectabilis) og Grønlændernes Ederfuglefangst» (1793) samt 
«Betragtninger over Nereide-Slægten og nøjere Beskrivelse over nogle sjældne 
grønlandske Arter» (1799). Alle de nævnte Afhandlinger ere
ledsagede af Tavler, af hvilke enkelte hæve sig noget over Datidens 
almindelige Niveau.

F. strakte dog ogsaa sine Undersøgelser ud over den grønlandske 
Favna og leverede navnlig flere Arbejder over lavere parasitiske Dyr, 
saaledes den i Naturhistorie-Selskabets Skrifter optagne og med 
4 Tavler forsynede Afhandling: «Bidrag til Snylteormenes Historie» 
(1794). Oprindelig havde F. meddelt O. F. Müller en Del herhen 
hørende Beskrivelser og Tegninger til Optagelse i «Zoologia Danica», 
men de vare ikke blevne benyttede, da Døden bortrev Müller. For 
øvrigt leverede F. adskillige Bidrag til «Zoologia Danica», og efter 
Müllers Død overgav dennes Enke Materialierne til Værkets Fortsættelse 
til F.; men da hun selv kort efter døde, blev Udgivelsen 
overdraget til P. C. Abildgaard. Nogle Aar før sin Død udgav F. 
«Zoologiske Bidrag» (1818), der ligesom de fleste af hans tidligere 
Arbejder var af rent deskriptiv Natur. Efter hans Død udkom 
«Nye zoologiske Bidrag» (1824) og «Fortsættelse af Nye zoologiske 
Bidrag» (1826), men hermed standsede Udgivelsen af disse Bidrag, 
hvortil Manuskriptet, der indeholder adskillige hidtil ikke publicerede 
Afsnit, findes paa det store kongl. Bibliothek. F. efterlod sig ved 
sin Død en ret betydelig Samling af Naturalier, der foruden Originalexemplarerne 
til mange af hans Beskrivelser indeholdt O. F. Müllers
Konkyliesamling. Den blev kjøbt af Prins Christian (Chr. VIII) og 
senere tillige med Kongens øvrige zoologiske Samlinger indlemmet 
i Universitetets zoologiske Musæum.

F.s Forfattervirksomhed begyndte i en Periode, i hvilken 
Naturvidenskaben blomstrede frodig her i Danmark, og han staar som en 
værdig og fremragende Repræsentant for dens daværende Dyrkere. 
Men Tiderne skiftede, og da Zoologien efter en lang Dvaletilstand
vaagnede paa ny her hjemme, stilledes der andre Krav og nye Opgaver, 
som laa uden for den aldrende Mands Rækkeevne; men hans Navn 
vil dog altid lyde med god Klang i den danske Zoologis Historie.

Gosch, Danmarks zoolog. Lit.

<i>Jonas Collin.</i>
-- Ogsaa som <i>Sproggransker</i> har O. Fabricius gjort sig fortjent 
ved sine Arbejder over Grønlandsk. Under sit 5aarige Ophold i 
Grønland erhvervede han sig et usædvanlig indgaaende Kjendskab 
til dette Sprog og samlede en Mængde grammatiske og lexikalske
Iagttagelser til Forbedring og Supplering af de eneste da existerende 
Arbejder derom, Poul Egedes Ordbog (1750) og Grammatik (1760). 
Efter at han i 1783 var bleven Lærer i Grønlandsk, udarbejdede 
han selv en ny Grammatik, som Seminarieeleverne foreløbig maatte
afskrive, da Missionskollegiet ikke kunde afse de nødvendige Midler 
til dens Trykning; 1791 lykkedes det ham endelig at faa den trykt. 
Samtidig hermed arbejdede han paa en ny Ordbog, med hvis 
Udgivelse det dog trak længere ud, -- da der endnu var et betydeligt
Oplag tilbage af Egedes Ordbog; men efter at dette saa vel som 
hele det øvrige Oplag af grønlandske Bøger var gaaet til Grunde 
ved Waisenhusets Brand i 1795, blev det nødvendigt at raade Bod 
paa det derved opstaaede Savn, og 1804 udkom hans grønlandske 
Ordbog, efter at han i Mellemtiden havde besørget Udgivelsen af 
forskjellige andre grønlandske Skrifter, saasom en Oversættelse af 
det nye Testamente 1794 og atter 1799 og et nyt Oplag af Grammatikken 
1801. Sin Oversættervirksomhed fortsatte han ogsaa senere;
endnu i 1822, efter hans Død, udkom hans som ufuldendt efterladte 
Oversættelse af 1. Mosebog, hvis Afslutning og Trykning besørgedes 
af N. G. Wolf. Hans Grammatik og Ordbog, der i mere end 
et halvt Aarhundrede vare de eneste Hjælpemidler for Studiet 
af Grønlandsk, vidne om en skarp Iagttagelsesevne og fin Følelse 
for Sprogets Ejendommeligheder, ligesom det med Hensyn til 
Grammatikken ogsaa særlig maa fremhæves, at han paa en for sin 
Tid sjælden Maade har forstaaet at frigjøre sig for den latinske 
Grammatiks den Gang ellers eneraadende Avtoritet. 

<i>Vilh. Thomsen.</i>

</chapter><chapter name="Fabricius, Peter, 1587-1651, Præst">

<b>Fabricius, Peter,</b> 1587-1651, Præst, 
født i Tønder af ubekjendte Forældre, studerede Mathematik og Theologi i Rostock, 
hvor han blev Magister 1608 og allerede 1605 begyndte Udgivelsen 
af aarlige Almanakker, som han fortsatte til sin Død. Han stod
her i Venskabsforhold til den senere Professor poëseos Peter Lauremberg, 
Broder til den bekjendte Digter og Mathematiker Hans L. i 
Sorø. Til Dels i Forbindelse med denne sin Ven samlede F. i 
Studenteraarene en haandskreven tysk Visebog med Melodier, som 
ikke er uden Interesse og bevares i Thottske Saml. Nr. 841, 4to. 
1613 blev han Præst i Bylderup ved Tønder og ægtede 1614 en 

slesvigsk Præstedatter, Maria Schjerbek, med hvem han fik 5 Sønner. 
Senere forflyttedes han til Varnæs ved Aabenraa og døde 1651.

Moller, Cimbr. lit. I. 
Jahrb. der Ges. f. niederdeutsche Sprachforsch. XIII, 1887. 
Vierteljahrsschr. f. Literaturgesch. I. 

<i>J. Paludan.</i>

</chapter><chapter name="Fabris, Jacopo, 1689-1761, Maler">

<b>Fabris, Jacopo,</b> 1689-1761, Maler, 
var født i Venedig, men skal have været af tysk Æt. Han flakkede længe om i Evropa 
som Theatermaler (Hamborg fra 1724 til henad 1730, London, Berlin
1742) og kom endelig o. 1745 til Danmark, hvor han knyttedes til 
Skuespilhuset paa Kongens Nytorv og i en Række Aar leverede en 
ikke ubetydelig Del vel udførte Theaterdekorationer. Han optraadte
ogsaa, allerede fra 1747, som «Perspektivskildrer», navnlig i 1750-51 
paa Fredensborg, hvor Havesalens Landskabsbilleder med romerske 
Ruiner, alle til Hobe holdte i en kold, kjedelig, graalig Tone, ere 
udførte af ham. I 1759 forfattede han paa slet Tysk en «Instruction 
oder Unterrichtung in den geometr., perspekt. u. architekt. 
Lectionen», blev Kancelliraad og fik en aarlig Løn af 400 Rdl. af 
Partikulærkassen. Han døde 17. eller 18. Dec. 1761. Hans Enke, 
Susanne f. Jeffreys, fik en for den Tid ikke ubetydelig Pension af 
Kongen og døde 24. Okt. 1786 i en Alder af 83 Aar.

Weinwich, Kunstens Hist. i Danm. og Norge S. 165. 
Hamb. Künstler-Lex. 
Weilbach, Konstnerlex. 
Meier, Fredensborg S. 103 f. 106 f.

<i>F. J. Meier.</i>
</chapter>

<b>Fabritius,</b> jvfr. Fabricius.

<chapter name="Fabritius, Frederik, 1740-1829, Juveler og Stadsguardein">

<b>Fabritius, Frederik,</b> 1740-1829, Juveler og Stadsguardein, 
tilhører en gammel kjøbenhavnsk Guldsmeddeslægt. Hans Bedstefader 
af samme Navn (f. 1683) gjorde 1731 den Krone til Dronning 
Sophie Magdalene, som endnu bevares paa Rosenborg; hans Fader, 
Christoffer F. (f. 1710 d. 1787), der som Svend arbejdede med paa 
Kronen, var gift med Gundel f. Berntz (d. 1807). Sønnen Frederik,
der fødtes i Kjøbenhavn 1740, blev efter at have besøgt Paris, 
London og Berlin, bl. a. for at undersøge Guardeinforholdene i 
disse Byer, 1767 Faderens Medhjælper i Stadsguardeinembedet, som 
han selvstændig overtog efter Faderens Død og bevarede til 1823. 
1771 omtales hans Mesterstykke med stor Berømmelse, 1778 blev 
han Hofjuvelér, og 1786 anlagde han en Plet- og Knapfabrik i 
Kirke-Saaby, som imidlertid ikke ret lykkedes. I de fattige Tider
i Aarhundredets Begyndelse maa det være gaaet tilbage for ham; 
1819 ansøgte han om Bevilling til at drive et Hørhegleri. Han var 
gift med Catharine Marie f. Bruun (f. 1758 d. 1837) og døde 1829. 
En af hans Sønner, Jacob Gregorius Graah F. (f. 1791 d. 1846), 
var Stadsguardein i Kjøbenhavn 1827-31.

C. Nyrop, Meddelelser om dansk Guldsmedekunst.

<i>C. Nyrop.</i>

</chapter><chapter name="Fabritius, Gotthilf Just, 1703-66, Handelsmand">

<b>Fabritius, Gotthilf Just,</b> 1703-66, Handelsmand, er
født 1. Sept. 1703 i Kjøbenhavn, hvor hans Fader,
Herman F. (f. 1666 d. 1729), var Vinhandler; hans
Moders Navn var Elisabeth Marie f. d'Abbestée. Ligesom
sin ndfr. nævnte Broder Michael F. kastede han sig med
Held over Handelsvirksomhed og kom navnlig i levende
Forbindelse med Hoffet under Christian VI og Frederik
V. 1759 benyttedes hans Hjælp ved Forsøgene paa at
rejse et større udenlandsk Statslaan. Allerede 1736
var han bleven en af Direktørerne i den da oprettede
Kurantbank; 1751 beskæftigede han sig i Forbindelse
med en anden af Datidens betydelige Kjøbmænd, Just
Hemmert, meget med Handelen paa Marokko, og der skete
næppe noget af væsentlig økonomisk Betydning her i
Landet, uden at han var delagtig i det. Som nævnt III,
597 havde han Del i, at Frederiksværk blev skabt,
i det det var til ham og J. F. Classen, at Frederik
V 1756 skjænkede det Peyrembertske Kanonværk (den
tidligere Agatmølle) ved Arresø, og da Schimmelmann
i 1764 havde kjøbt Plantagerne paa de vestindiske Øer
med det tilhørende Sukkerraffinaderi i Kjøbenhavn af
Regeringen, blev F. Deltager i Foretagendet. 1743
fik han Titel som Agent og 1751 som Etatsraad. I
Slutningen af 1760 omtales han som svag, og 7. Maj
1766 dør han. Han var gift med Mariane f. de Bruguier
(f. 1709 d. 1776), vistnok Datter af en hamborgsk
Kjøbmand, Deltager i Huset Alexandre Bruguier & fils.

C. Nyrop, J. F. Classen.

<i>C. Nyrop.</i>

</chapter><chapter name="Fabritius, Michael, 1697-1746, Handelsmand">

<b>Fabritius, Michael</b>, 1697-1746, Handelsmand, 
var Broder til den foregaaende. Begge Forældrene hørte til
tysk-reformerte Slægter, ligesom Fader og Søn ogsaa
besade Tillidsposter som Ældste i den tysk-reformerte
Menighed. M. F., der fødtes 2. Maj 1697, lagde sig
ogsaa efter Handelen og taltes i en ung Alder blandt
de handlende, der gik i Spidsen for Udviklingen. Mod
Slutningen af Frederik IV's Regering var Handelen paa
Ostindien gaaet aldeles i Forfald, da en Del driftige
Mænd sloge sig sammen i den Hensigt at bringe den
paa Fode igjen og ydermere udvide den til Kina,
et Foretagende, der tiltalte Kongen saa meget,
at han ikke alene villig gav Bevilling og Oktroi
(1729 og 1730), men endog «forundte» dem 
Kronprinsen selv til Overdirektør. Blandt disse
driftige Mænd var sikkert F., der i alt Fald blev en
af de første Kommitterede for det saakaldte kinesiske
Societet og var blandt de mest aktive ved Udredelsen
af de første Skibe, som vendte hjem med et saa
rigt Udbytte, at en almindelig Lyst til Deltagelse
udbredtes, og Stødet blev givet til Oprettelsen af
det velbekjendte asiatiske Kompagni 1732, hvorved
F. 4 Aar efter blev Direktør. Ogsaa i andre af
Tidens Hovedbegivenheder paa Handelens og Industriens
Omraade tog F. Del. Saaledes var han med at oprette
Kurantbanken 1736, til hvis første Direktører han og
Broderen Just hørte, ligesom begge vare Underskrivere
af den første Konvention mellem Interessenterne i det
med store Privilegier udstyrede norske Kompagni,,
hvilket de siden saa betydelige norske Glasværker
skylde deres Oprindelse. Omtr. 1740 stiftede F.,
der 1732 havde taget Borgerskab som Groshandler,
i Forbindelse med sin Slægtning Joh. Fr. Wever
det ansete Handelshus Michael Fabritius & Wever,
der under Sønnen Conrad Alexander F. de Tengnagel
(s. ndfr.) tiltog yderligere i Rigdom. F. havde
30. Maj 1726 ægtet Anna Maria Køster (f. i Frankfurt
1705, d. 1775), som efter nans Død ægtede først (1748)
hans Kompagnon, Etatsraad J. F. Wever, og (1763) efter
dennes Død Generalmajor Jean Baptiste Descarrieres
de Longueville. F., der var bleven udnævnt til Agent
1743, døde 13. Nov. 1746.

<i>G. L. Grove.</i>

</chapter><chapter name="Fabritius de Tengnagel, Conrad Alexander, 1731-1805, Handelsmand">

<b>Fabritius de Tengnagel, Conrad Alexander,</b> 1731-1805, Handelsmand, 
fødtes i Kjøbenhavn 8. Avg. 1731 og
begyndte sin Virksomhed under gunstige Avspicier
som Søn af ovfr. nævnte Michael F. Han var kun
15 Aar gammel, da denne døde (1746), og Ledelsen
af Huset F. & Wever gik over paa hans Kompagnon,
Etatsraad Wever, som ægtede Enken, men F. tog sikkert
selv tidlig Del i Forretningerne, da han allerede
1757 udnævntes til Agent. Huset, der førte Bank-
og Kommissionsforretninger, samlede sig betydelige
Rigdomme, især ved det asiatiske Kompagni, hvori
F. 1759 blev Hovedparticipant og siden flere Gange i
længere Aarrækker Direktør. F. var nemlig saa heldig
at opleve begge de for Danmarks Handel glimrende
Perioder, under den nordamerikanske Frihedskrig og
den franske Revolution, uden at faa det Eftersmæk
at føle, som Krigen med England, der begyndte 2 Aar
efter hans Død, medførte. I øvrigt satte F. ogsaa
egne Ostindiefarere i Fart, da Kompagniets Eneret
hertil 1772 ophævedes, og ejede et Skibsværft paa
Christianshavn. I Kompagniets Anliggender tog han
personlig levende Del, 
saaledes 1772, da han var i Spidsen for de
Interessenter, der forfattede den nye Konvention, som
vakte heftig Modsigelse og gav Anledning til en hel
Pennefejde, hvori F. ogsaa deltog. At hans Virksomhed
her ej heller har været uden Frugt, vidner Thaarup om
i sine Efterretninger om Kompagniet, hvori han nævner
ham blandt de Mænd, hvis udbredte Handelskyndighed
og Foretagelsesaand og hvis Handelshuses Storhed,
Forbindelser og Kredit ved mange Lejligheder kom
Kompagniet til gode.

Agent F., der 1760 havde taget Borgerskab som
Groshandler, var ualmindelig hurtig steget paa
Rangstigen; 35 Aar gammel blev han Etatsraad, 2 Aar
efter Konferensraad; og samtidig med at Familiens
Rigdom forøgedes, steg ogsaa dens Anseelse ved
fornemme Forbindelser. F.s ældste Søster havde ægtet
Konferensraad, Baron Iselin (og ægtede efter dennes
Død Generalmajor J. F. Classen), 3 andre vare
gifte med Generalmajorerne J. F. Schaffalitzky de
Muckadell og J. F. G. Sehested og Admiral F. C. Kaas,
og Moderen havde 1763 efter Etatsraad Wevers Død
ægtet Generalmajor de Longueville og var 1768 bleven
dekoreret med Ordenen l'union parfaite. For at hævde
sin Anseelse i disse Kredse søgte F. Adelspatent
for sin afdøde Fader og hans Afkom og optoges
9. Sept. 1778 i Adelstanden under Navnet <i>Fabritius
de Tengnagel</i> til Minde om en mødrene Ascendent af
hollandsk Adel, der skal have gjort sig fortjent
under Frederik III.

F. ejede Enrum ved Vedbæk, var Kunstmæcen og
hørte til de faa handlende her hjemme, der førte
et virkelig stort Hus, hvor en samtidig berejst
Verdensmand 1791 kunde finde «den Tone, som fordum
herskede hos de rige Financiers i Frankrig». Hans
Hus var muntert og musikalsk, og adskillige fremhæve
hans aabne Øje for den fornøjelige Side af Livet,
hvormed det synes at harmonere, at han 1783 havde en
Plan om at faa Gjethuset paa Kongens Nytorv overladt
til en offentlig Forlystelsesanstalt, som dog aldrig
virkeliggjordes. Han bevarede sin Ungdommelighed i en
høj Alder og døde 13. Sept. 1805. Hans Hustru, Debora
f. Kloppenburg, hvem han havde ægtet 27. April 1758,
en Datter af Peter K. i Amsterdam og Johanne Marie
f. v. Laban-Ehelieden, var født 29. Juni 1739 og døde
2. Nov. 1814.

C. Nyrop, J. F. Classen.

<i>G. L. Grove.</i>

</chapter><chapter name="Fabritius de Tengnagel, Frederik Michael Ernst, 1781-1849, Maler">

<b>Fabritius de Tengnagel, Frederik Michael Ernst,</b> 1781-1849, Maler, 
blev født 2. Jan. 1781 paa Vejlegaard i Fyn og var Søn af 
Kammerherre Michael F. de T. (en Broder til den foregaaende) og 
Adolphine f. Leth. Efter Forældrenes Ønske gik han den militære 
Vej og tjente som Officer ved de fynske lette Dragoner, indtil han 
i 1813 tog sin Afsked for ganske at hellige sig Kunsten. Uagtet
han var over 30 Aar, begyndte han at tage Undervisning hos J. P. 
Møller. Han begyndte dog først at udstille i 1820. En lille 
Udenlandsrejse til Tyskland i 1823, hvor han besøgte sin Kammerat fra 
Møllers Malerstue, Landskabsmaleren J. C. Dahl, spores i de 
derefter udstillede Billeder og gjorde ham det muligt, efter Akademiets 
Regler, at blive agreeret 1827, hvorefter han 1828 blev Medlem af 
Akademiet paa «Et Vinterlandskab fra Langeland». Han var uden 
fremragende Talent, men havde sin Specialitet i Vinterstykker ved 
Dagslys eller Maaneskin, for en Del efter Datidens Skik «komponerede». 
Ved en vis Farvevirkning og vistnok noget overfladisk 
Stemning vandt de en Yndest hos Publikum, som hans andre 
Arbejder ikke formaaede at fremkalde. Han var 1823 bleven 
Krigsraad og døde ugift 27. Maj 1849.

Selmer, Nekrolog. Saml. II, 412.
Weilbach, Konstnerlex.

<i>Ph. Weilbach.</i>

</chapter><chapter name="Faith, Hans Adam Stockmann, 1804-78, Højesteretsassessor">

<b>Faith, Hans Adam Stockmann,</b> 1804-78, Højesteretsassessor, 
er født i Randers 14. Dec. 1804. Forældrene vare Apotheker i Randers
Christopher F. (f. 1778 d. 1853) og Elisabeth f. Stockmann. Han blev 
Student 1822 og juridisk Kandidat 1827, indtraadte 1829 i Kancelliet 
som Volontær, blev Kancellist 1834 og 1838 tillige ansat som 
Notarius ved det juridiske Fakultet. 1839 blev han surnumerær Assessor 
i Landsover- samt Hof- og Stadsretten, 1842 virkelig Assessor i 
samme Ret og 1857 Assessor i Højesteret. 1876 blev han Kommandør 
af Danebrog. Han er Forfatter til to Bind juridiske Afhandlinger 
(1850 og 1862), væsentligst om processuelle Æmner, der vidne om
hans Flid og gode Kjendskab til Praxis, men ikke have synderlig 
videnskabelig Betydning. Han døde ugift i Kjøbenhavn 23. Sept. 
1878 og henlagde ved Testamente sin betydelige Formue til et 
Legat for ældre trængende ugifte Døtre af Embedsmænd eller af 
Mænd af dermed ligestillede Samfundsklasser. 

<i>Deuntzer.</i>

</chapter><chapter name="Falbe, Carl Wigant, 1742-1826, Justitiarius">

<b>Falbe, Carl Wigant,</b> 1742-1826, Justitiarius, 
en Søn af Kammerraad, Zahlkasserer Christian Ludvig F. (f. 1699 d. 1760) og 
Engelke f. Mouritzen, fødtes i Kjøbenhavn 30. Okt. 1742, blev 1759 
privat dimitteret til Universitetet, tog 1763 juridisk Embedsexamen,
tiltraadte s. A. en 3aarig Udenlandsrejse, blev 1769 Assessor i 
Hofretten, overgik 1771 som Assessor i Landsover- samt
Hof- og Stadsretten, hvis Justitiarius han var fra
Slutningen af 1797 til sin Død, Natten mellem 7. og
8. Sept. 1826. Fra 1795-98 havde han desuden Sæde
i Kjøbenhavns Forligelseskommission, og fra 1800
til sin Død var han Medlem af Justitsdirektionen for
Tallotteriet i Kjøbenhavn. 1774 blev han Justitsraad,
1797 Etatsraad, 1805 Konferensraad og 1817 Kommandør
af Danebrog. Han var ugift.

Thaarup, Fædrenelandsk Nekrolog 1821-26 S. 457 f.

<i>G. Kringelbach.</i>

</chapter><chapter name="Falbe, Christian Frederik, 1828-96, Diplomat">

<b>Falbe, Christian Frederik,</b> 1828-96, Diplomat. 
F., Søn af ndfr. nævnte Kommandørkapitajn C. T. F., blev
født i Kjøbenhavn 15. Sept. 1828, dimitteredes 1846
fra Borgerdydskolen paa Christianshavn og tog det
følgende Aar 2. Examen. Efter den første slesvigske
Krigs Udbrud 1848 traadte F. som frivillig ind
i 2. Jægerkorps, avancerede det følgende Aar til
Sekondlieutenant, deltog i Slagene ved Fredericia
og Isted og blev saaret i dem begge. Han fik 1850
Premierlieutenants Karakter og tog 1853 Afsked fra
Hæren som Invalid, efter at han var bleven ansat som
Volontær i Udenrigsministeriet. Aaret efter blev han
statsvidenskabelig Kandidat og fik 1856 Ansættelse
som Kancellist. Han havde allerede den Gang virket
i Diplomatiets Tjeneste, i det han fra 1854-55 havde
været fungerende Legationssekretær i Wien. 1856 gik
F., der s. A. udnævntes til Kapitajn à la suite,
som virkelig Legationssekretær til Wien og 1858
i samme Egenskab til London. 1863 blev han Chargé
d'affaires ved Hofferne i Madrid og Lissabon, men fik
s. A. Karakteren Ministerresident. 1865 udnævntes
F. til Gesandt i Wien; 1880 forflyttedes han som
Gesandt til London, hvilken Stilling han fratraadte
5. Avg. 1890. 1866 fik han Kammerherretitelen,
1887 Danebrogsordenens Storkors. F. anvendtes i 2
overordentlige Sendelser: han overbragte 1878 Kong
Christian IX's og Dronning Louises Lykønskning
til det belgiske Kongepar i Anledning af dettes
Sølvbryllupsfest, og han overrakte 1879 i Bukarest
Fyrst Carl Elefantordenen, samtidig medbringende
Danmarks Anerkjendelse af Rumænien som uafhængig
Stat. F. ægtede 1868 Clara Rothe (f. 1. Avg. 1847,
d. 20. Febr. 1882 i Mentona); han viedes 1883 til
Eleanor Lucy, Enke efter Mr. John Gerard Leigh.
d. 27. Maj 1896.

Bruun, Til Erindr. om det danske Udenrigsmin.s hundredaar. Bestaaen S. 79 f.

<i>A. Thorsøe.</i>

</chapter><chapter name="Falbe, Christian Tuxen, 1791-1849, Søofficer, Arkæolog og Numismatiker">

<b>Falbe, Christian Tuxen,</b> 1791-1849, Søofficer, Arkæolog og Numismatiker. 
Han var Søn af Kapitajn i Søetaten og Inspektør 
ved Øresunds Toldkammer Ulrik Anton F. (d. 1795) og Ide Marie 
f. Møller (d. 1842) og blev født 5. April (ikke 5. Marts) 1791. Efter 
at have besøgt Søkadetakademiet i 4 l/2 Aar og vundet den Gernerske 
Præmiemedaille blev han 1806 udkommanderet til Officerstjeneste;
det følgende Aar blev han Sekondlieutenant, og 1808 ansattes han 
paa den franske Schelde-Eskadre, hvor han gjorde Tjeneste paa 
Linjeskibet «le Pultusk» til Slutningen af 1810. 1813 fik han, endnu 
ikke 22 Aar gammel, Danebrogsordenens Ridderkors. Ved Frederik
VI's Salvings- og Sølvbryllupsfest 1815 blev han udnævnt til 
Premierlieutenant, og 1820 avancerede han til Kapitajnlieutenant, 
men s. A. afgik han fra Søetatens Tjeneste med Kapitajns Karakter 
og blev udnævnt til Generalkonsul i Tunis, hvorfra han i samme 
Egenskab blev forflyttet til Grækenland 1833; her fra vendte han 
tilbage 1835, foretog derefter 1837-38 med kgl. Understøttelse en 
Rejse i Provinsen Konstantine og Tunis og deltog 1838 i den 
videnskabelige Expedition for at undersøge Karthagos Ruiner. Forskjellige 
arkæologiske Arbejder om disse Egne vidne om hans Interesse for 
de paagjældende Steders Oldtid. Efter at F., der imidlertid var
bleven Generalkrigskommissær (1830) og havde faaet ny Afsked som 
Kommandørkapitajn (1841), i 1842 var bleven beordret til at deltage 
i Inspektørforretningerne ved det kgl. Mønt- og Medaillekabinet 
paa Rosenborg (der saaledes i nogle Aar i Midten af Fyrrerne var 
særdeles vel forsynet med Arbejdskraft i de samtidige Thomsen,
Devegge, L. Müller, F. og Læssøe), bebudede han 1843 i Forbindelse 
med J. C. Lindberg et Værk om Afrikas antike Mønter; han skrev 
paa Fransk en Katalog over de den Gang kjendte afrikanske 
Oldtidsmønter, foretog en Del Vejninger af Saadanne og reducerede til 
Gramvægt den fra forskjellige fremmede Landes Møntsamlinger uensartet 
opgivne Vægt af disse Mønter. Værket blev imidlertid ikke 
fuldført af de tvende Videnskabsmænd, i det Lindberg det følgende 
Aar blev Præst, og F., der 1846 var bleven Kammerherre og 1847 
Direktør for Christian VIII's partikulære arkæologiske Samling (Vase-, 
Mønt- og Medaillekabinettet paa Amalienborg), døde 19. Juli 1849. 
Arbejdet paa dette Værk gjenoptoges senere af L. Müller, der 
fuldførte det og udgav det i 3 Dele i Aarene 1860-62, hvortil senere 
kom et Supplement i 1874. -- F. blev 28. Jan. 1821 gift med Clara 
Andrea Johanne Margrethe Ipsen (f. 25. Avg. 1801 d. 29. Juni 1877),
Datter af Artillerilieutenant M. C. I.

Erslew, Forf. Lex.
L. Müller, Numismatique de l'ancienne Afrique.

<i>P. Brock.</i>
</chapter>
<chapter name="Falbe, Ferdinand (eller Frederik)Vilhelm, 1745-1814, Officer">

<b>Falbe, Ferdinand</b> (eller Frederik) <b>Vilhelm,</b> 1745-1814, Officer, 
er en Broder til ovfr. nævnte Carl Wigant F. Han fødtes 11. Jan. 
1745 og erholdt 22. Okt. 1760 Udnævnelse som Værkbase réformé 
ved den danske Fortifikationsetat. Da Ingeniørkorpset 3 Aar efter
oprettedes ved Samling af den danske, den norske og den holstenske 
Fortifikationsetat, overgik han ikke til samme, men erhvervede i 
1764 efter et Ophold i Udlandet ved Kjøb et Kompagni af det 
sjællandske hvervede Infanteriregiment, der fra 1768 kaldtes 
Kronprins Frederiks Regiment, og udnævntes til Kapitajn. 1781 erholdt 
han Majors Karakter med Anciennitet fra 1774, og han forfremmedes 
dernæst i 1783 til 3. Major, i 1785 til Sekondmajor og i 1788 til 
Premiermajor ved Regimentet. 1790 blev han Oberstlieutenant og 
1797 Oberst af Infanteriet. 1802 forflyttedes han fra Kronprinsens 
til Prins Frederiks Regiment for indtil videre at føre Kommandoen
over dette, men allerede Aaret efter udnævntes han til Chef for 
det danske Livregiment til Fods. Som saadan forfremmedes han i 
1803 til Generalmajor af Infanteriet og var under Kjøbenhavns 
Forsvar i 1807 Interimskommandant og Brigadechef. I 1809 afgik
han fra Livregimentet og udnævntes til 2. militære Deputeret i General-Kommissariatskollegiet. Knap en Maaned før sin Død blev 
han 1. militære Deputeret i samme Kollegium; han døde i Kjøbenhavn 
14. April 1814. -- F. ægtede 3. Avg. 1768 Frederica Elisabeth
Claessen (f. 7. Juli 1748 d. 16. Sept. 1817). 

<i>V. E. Tychsen.</i>

</chapter><chapter name="Falbe, Hans Hagerup, 1772-1830, norsk Statsraad">

<b>Falbe, Hans Hagerup,</b> 1772-1830, norsk Statsraad,
fødtes i Kjøbenhavn 7. Febr. 1772, Søn af Etatsraad Johan Christian F. og 
Anna Cathrine f. Hagerup de Gyldenpalm. F. tog 1791 juridisk 
Embedsexamen og blev 1799 Assessor i Hof- og Stadsretten i 
Kjøbenhavn, 1801 Assessor i Politiretten og 1802 Assessor i Højesteret, 
hvorfra han 1809 efter Enevold de Falsens Død forflyttedes til 
Christiania som Justitiarius i den derværende Stiftsoverret. Kort efter 
sin Udnævnelse til denne Stilling blev han Etatsraad. I Norge 
faldt hans første Virksomhed i en kritisk Periode, i hvilken der 
paa forskjellige Maader blev Anvendelse for ham. Saaledes var 
han 1809-15 Justitiarius i Overkriminalretten og en Del af Vinteren 
1809-10 og 1814 efter Thygesons Afrejse konstitueret Stiftamtmand 
i Akershus, hvorhos han i 1814 udnævntes til Assessor i Norges 
Højesteret. I 1815 udnævntes han til Stiftamtmand i Akershus Stift
og Amtmand i Akershus Amt, efter at han lykkelig havde klaret 
alle den politiske Overgangstilstands Skjær, og det lykkedes ham 
nu efterhaanden, uagtet han i 1818 synes at være mistænkeliggjort, 
at vinde Carl Johans Gunst. F. var muligens en rutineret Embedsmand, 
men har næppe til nogen Tid lagt en virkelig administrativ 
Overlegenhed for Dagen. Hans Interesser vare heller ikke 
udelukkende optagne med hans Embedsgjerning. Medens andre af 
Datidens højere Embedsmænd i Christiania med større eller mindre 
Held dyrkede den dramatiske Kunst, var F. musikalsk Komponist. 
Foruden flere Danse har han bl. a. komponeret et saakaldt musikalsk
Tonemaleri, «Natten», der i Norge har bevaret en vis 
Popularitet. Rigtignok indvendte kritiske Aander, at man deri intet 
savnede undtagen Tilhørernes Snorken; men det blev desuagtet 
meget yndet. F. var i Christiania Sjælen i det der begyndende 
musikalske Liv. Grev Mörner, der 1816-18 var norsk Statholder,
kalder ham «en from och god menniska och en oduglig stiftsamtman» 
og siger ved en anden Lejlighed, at han «styr väl en 
orchestre, men illa ett amt, i brist på capacité». Alligevel skulde F. 
endnu stige højere paa Embedsbanen, i det han 1822 blev konstitueret
som Statsraad og 1823 virkelig udnævnt. I denne Stilling 
gjorde han sig dog ikke videre bemærket og døde allerede 17. Okt. 
1830 under et Ophold i Stockholm. F. var i 1811 bleven gift med 
Pauline Elisabeth Clausen, f. 1787 d. 1877.

Swalin, Konungens norska o. svenska statsråd. 
Yngvar Nielsen, Norges Historie efter 1814 I.

<i>Yngvar Nielsen.</i>
</chapter>

<b>Falbe-Hansen,</b> s. Hansen.

<chapter name="Falck, Niels Nicolaus, 1784-1850, juridisk og historisk Forfatter">

<b>Falck, Niels Nicolaus,</b> 1784-1850, juridisk og historisk Forfatter, 
var født i Emmerlev, nær Vesterhavet, nord for Højer, 25. Nov. 
1784 og eneste Søn af en velstaaende Gaardmand, som i sin første
Ungdom havde faret til Søs. Han kom først i Huset hos forskjellige 
Præster, paa Sild og i Hellevad, derpaa i Haderslev Skole, hvorefter 
han gik til Universitetet i Kiel. Her lagde han sig efter 
Theologi og Filologi, blev theolog. Kandidat og Dr. philos. 1808. 
Han var Huslærer hos Grev Adam Moltke paa Nütschau for dennes
Søn, den senere bekjendte dansksindede Statsmand Carl M. Greven, 
som var en udmærket dannet og kundskabsrig Mand, fortrolig Ven 
af Niebuhr o. a., raadede F. til at studere Lovkyndighed; 1809 tog 
han juridisk Examen med Udmærkelse. Han gik derefter til Kjøbenhavn, 
blev 1810 Kancellist i det slesvig-holstenske Kancelli og 
Aaret efter Kontorchef i et af dets Sekretariater. Han lagde sig 
her efter dansk Litteratur, Historie og Statsret og tænkte paa at 
søge Ansættelse ved det nye Universitet i Norge. I Steden for 
ansattes han fra 1. Maj 1813 som Professor juris i Kiel, særlig i 
Hertugdømmernes og den almindelige tyske Ret.

F.s Virksomhed i Kiel, der strakte sig over en hel Menneskealder, 
har fra først til sidst en dobbelt, en lærd og en politisk 
Side; i begge var den af gjennemgribende Indflydelse.

Hans Lærdom var omfattende, grundig og behersket af en 
ægte videnskabelig Sans; den var derhos forbunden med en sjælden 
Flid og Arbejdsevne. Foruden sin omfattende Universitetsgjerning 
overkom han derfor en næsten utrolig Forfattervirksomhed, især i
spredte Afhandlinger. Iøjnefaldende er især Rækken af Tidsskrifter, 
som han udgav og for en væsentlig Del selv fyldte. Alt 1815 var 
han med til at grundlægge «Kieler Blätter», der efterfulgtes af 
«Kieler Beiträge» (til 1821) og væsentlig indeholdt hans og 
Dahlmanns politiske Udtalelser om Hertugdømmernes Forhold. 1819 
udgav han 1. Bind af «Sammlungen zur nähern Kunde des Vaterlandes», 
som fulgtes af 2 Bind til og indeholdt talrige Oplysninger 
og Aktstykker til Hertugdømmernes indre Historie. Fra 1821 af 
begyndte endelig Rækken af de 25 tykke Bind: «Staatsbürgerliches 
Magazin mit besonderer Rücksicht auf die Herzogthümer», i 3 
Rækker, til 1847. Dertil kom Udgaver af ældre Forfattere 
(Eckenbergers Oversættelse af Jyske Lov, Heimreichs «Nordfrisische 
Chronik», A. Hojers «Friedrich IV glorwürdigstes Leben» o. a.) og ældre 
Afhandlinger («Sammlung der wichtigsten Abhandlungen etc. in den
Schlesw.-Holst. Anzeigen», 6 Bind). Endelig hans «Juristische 
Encyclopädie», der udkom i 5 Udgaver (1821-52) og blev brugt 
ved flere Universiteter, og det store, ufuldendte Værk: «Handbuch 
des schleswig-holsteinischen Privatrechts» (5 Bind, 1825-48). Det
faldt som af sig selv, at han fra Begyndelsen af og til sin Død 
saa vel var Præsident for det i 1833 stiftede Selskab for 
Hertugdømmernes Historie som Direktør for det Aaret efter grundlagte 
Selskab til Oldsagers Opbevaring i Kiel.

Formaalet for denne Forfattervirksomhed er først og fremmest 
Oplysningen af Hertugdømmernes Retsforhold og Retshistorie, men 
dernæst af deres Historie i videste Forstand. Haandbogen i Privatretten 
giver i Virkeligheden en omfattende Retshistorie, men blev
uheldigvis ikke fuldendt; talløse Afhandlinger supplere den i alle 
Retninger og give et broget Billed af de mangeartede Forhold, 
som Hertugdømmernes ejendommelige Udvikling havde medført. 
F.s Interesse strakte sig fra de største og mest gjennemgribende 
Spørgsmaal i Statsretten til de mest specielle Tilfælde i Kommunernes 
Forvaltning og Fortidens Skattevæsen. I den Henseende 
indeholde hans Bøger og Tidsskrifter et uvurderligt Skatkammer for 
alle Tider, da han endnu havde den fulde og umiddelbare 
Forstaaelse af Forhold og Tilstande, hvis Aarhundreder gamle 
Kontinuitet senere er bleven saa fuldstændig afbrudt. Ved Siden heraf 
samlede han, selv og ved andre, et rigt Materiale til Landenes
Lokalhistorie: Topografi og Statistik, tilfældige Minder, Aktstykker 
af enhver Art og oplysende Notitser om Skikke o. l. og fremkaldte 
Udarbejdelsen af historiske Afhandlinger, der dog sjælden gik ud 
over det stedbundne og nærliggende. Endelig fandtes der talrige 
Indlæg i Tidens mere praktiske Spørgsmaal paa det «statsborgerlige» 
Omraade, Lovgivningen, Statshusholdning og alle offentlige Indretninger. 
Naar der til Trods for dette rige Indhold ikke blot er 
noget tungt og provinsielt, men ogsaa noget ufuldstændigt og 
utilfredsstillende i saa meget af dette Forfatterskab, saa ligger Grunden 
dertil dels i det mangelfulde Materiale, som Bibliotheket i Kiel og 
Hertugdømmernes andre Samlinger frembøde, medens deres og 
Monarkiets Arkiver i Kjøbenhavn kun i ringe Grad bleve benyttede, 
dels i selve det disharmoniske Æmne, de to Hertugdømmers 
grundforskjellige Ret, Nationalitet og hele Historie, der ikke maatte 
fremdrages og stilles i sit rette Lys, men tværtimod skulde trænges 
tilbage og tvinges ind under en uhistorisk og derfor interesseløs Enhed.

I den Henseende fik da ogsaa F.s politiske Forfatterskab sin 
store Indflydelse baade paa det juridiske og det historiske. F. 
var ingenlunde fjendsk imod Danmark og dansk Historie; hans 
Modersmaal var jo dansk og han arbejdede meget og ufortrødent 
paa at overføre alt, hvad der fremkom i dansk Litteratur af
Betydning for den politiske og borgerlige Udvikling, paa Tysk til 
praktisk Brug i Hertugdømmerne; i hans «Magazin» findes der 
mangfoldige Afhandlinger af David og andre samtidige Forfattere, 
oversatte af F. Naar han i sin Oversættelse af Allens Haandbog i 
Danmarks Historie foretog en Række vilkaarlige Forandringer i 
slesvig-holstensk Retning, var det ganske vist et stort litterært 
Misgreb; men hans hæderlige Karakter synes ikke at berettige en Tvivl 
om, at han herved paa sin Vis handlede i god Tro. Han tog 
ogsaa tidlig (1816) Ordet for Indførelsen af dansk Rets- og 
For-retningssprog i Nordslesvig. Men ved Siden af holdt han paa 
Hertugdømmernes formentlige Ret til en selvstændig Forfatning og 
en uafhængig politisk Udvikling ved Siden af
Kongeriget. Han stod i den Henseende i skarp
Modsætning til sin Kollega Chr. Paulsen, der optraadte
saa bestemt for Slesvigs nationale og statsretlige
Særforhold til det øvrige Danmark. For saa vidt som
Modsætningen mellem disse to Mænd var mere end en
rent individuel, er det mærkeligt at iagttage, at
Paulsen havde medbragt sine stærke danske Sympathier
fra et tysktalende Hjem i Flensborg, medens den
dansktalende Bondesøn F. endnu som gammel Mand fandt
Tilknytningspunkter for sin slesvig-holstenske
Tankegang i sin Fødeegns gottorpske Kongehad;
han fortæller om sine Bysbørns Minder fra forrige
Aarhundrede, da det gjaldt om i onde Tider at bevare
Troskaben mod den fordrevne Hertugslægt, medens alle
Traditioner i Flensborg pegede tilbage paa Borgernes
Hengivenhed for Danmarks Konger.

F. vaklede længe i sin Opfattelse af Tronfølgen
for Hertugdømmernes Vedkommende, ligesom han var
usikker over for Spørgsmaalet om disses Ret til en
Forfatning; han var i det hele fra Karakterens Side
en svag Mand, der lod sig bestemme af mere energiske
Naturer. Betegnende for ham i den Henseende er hans
Holdning i Stænderforsamlingen over for Spørgsmaalet
om Indførelse af dansk Retssprog i Nordslesvig,
som han selv til sin Tid havde foreslaaet, men
som nu mødte Modstand hos hans Partifæller; han
fandt da paa den mærkelige Udvej, at man for at
være upartisk (som i Ungarn) kunde indføre Latin
i Steden for Tysk. F. blev af Kongen valgt til
Medlem af begge Stænderforsamlinger, fra 1838-44
var han desuden Præsident for den slesvigske. Denne
Plads kunde han dog ingenlunde magte, efter at den
egentlige Partikamp var brudt løs; ligesom Hertugen af
Augustenborg paatvang ham sine statsretlige Meninger,
drev han ham ogsaa til den fornærmelige Optræden mod
Hiort Lorenzen, og da han endda ikke gik vidt nok,
gjenvalgtes han ikke 1846. Oprørets Udbrud synes han
at have haft vanskeligt ved at forlige sig med, og
den paafølgende demokratiske Grundlov og Lovgivning
mishagede ham i høj Grad, skjønt han lod sig rive med
af Strømmen og tog Sæde i de lovgivende Forsamlinger;
han søgte forgjæves at virke for en mere maadeholden
Optræden og en oprigtig Fred. Ved Fredericia mistede
han en Søn, og kort efter brødes hans Kræfter aldeles;
han døde 11. Maj 1850. -- F. blev 1832 Etatsraad, 1840
Kommandør af Danebrog. Hans Hustru, Dorothea f. Lorck 
(f. 1790 d. 1857) af Flensborg, overlevede ham med 7 Børn.
Ved Siden af Dahlmann er F. den slesvig-holstenske Bevægelses 
vigtigste Talsmand og Forkæmper; medens Dahlmann gav den en 
almentysk og evropæisk Baggrund, udformede F. med sin utrættelige 
Flid dens hjemlige Tankegang og smeddede dens Vaaben til den
halvhundredaarige Agitation.

H. R(atjen), Zur Erinnerung an Nic. Falck, 1851.

<i>A. D. Jørgensen.</i>

</chapter><chapter name="Falckenthal, Tobias Friedrich, 1754-1820, Kirurg">

<b>Falckenthal, Tobias Friedrich,</b> 1754-1820, Kirurg. 
Hans Forældre vare Godsforpagter Johann Friedrich F. og Dorothea 
Catharina f. Engelken, og han fødtes i Schwabach i preussisk Pommern 
25. Jan. 1754. Ved Faderens tidlige Død og Formuens Tab var 
hans Opdragelse vanskelig; men den opvakte Dreng fandt 
Velyndere, og da han tidlig viste Lyst til Lægekunsten, anbragtes han 
efter sin Konfirmation hos en dygtig pommersk Kirurg, hvor han 
erhvervede sig adskillige Kundskaber. For at uddanne sig videre
drog han 1772 til Kjøbenhavn, hvor han først med megen Besvær 
maatte fægte sig igjennem, men derefter var saa heldig at vinde 
H. Callisens Yndest og derved 1779 faa Ansættelse under denne 
som assisterende Læge ved Søkvæsthuset. 1780 tog han den 
anatomisk-kirurgiske Examen ved Amfitheatret, 1782 erholdt han 
Indfødsret, 1784 blev han privat indskrevet som Student ved 
Universitetet. Det følgende Aar kunde han, efter at være bleven fritagen 
for den filosofiske Examen ved et kongeligt Reskript, med Laudabilis
absolvere den fuldstændige Examen medicum rigorosum, 
hvorefter han udnævntes til Interimsdivisionskirurg omtrent samtidig 
med, at han indgik Ægteskab med Sara Christine v. d. Osten 
(f. 1765 d. 1808), en Datter af Grosserer Johannes v. d. O. 1787 
blev han virkelig Divisionskirurg med Bibeholdelse af sin 
Stilling ved Søkvæsthuset, 1788-89 forøgede han yderligere sin Avtoritet 
ved den Energi og Dygtighed, hvormed han bekæmpede ondartede 
Epidemier af Forraadnelsesfeber («Galdefeber») mellem Flaadens 
Mandskab. Han blev selv angreben af Sygdommen og var Døden 
nær. Nogle Iagttagelser fra disse Epidemier har han meddelt i 
Todes medicinsk-kirurgiske Disputereselskab og derefter publiceret, 
men i øvrigt foreligger der ingen Skrifter fra hans Haand; han var 
og vedblev at være den rene Praktiker. Imidlertid havde han gjort 
sig saa bemærket, at han 1789 endog modtog en Kaldelse til et 
anatomisk og kirurgisk Professorat ved Kiels Universitet, hvilket 
han afslog. Ved Callisens Udnævnelse til Generaldirektør for 
Kirurgien 1794 erholdt F. dennes Poster som Admiralitetskirurg, 
som Overkirurg og Meddirektør ved Søkvæsthuset og som Læge 
ved Søkadetkorpset. Paa Slagdagen 2. April 1801 fik han rig 
Lejlighed til at udfolde hele sin overordentlige Energi og operative 
Færdighed. Da hans Amputationsknive efterhaanden vare blevne
sløve, lod han fra den nærmeste Isenkræmmer hente et Dusin 
Barberknive, fæstnede Bladet paa Skaftet ved Hæfteplasterstrimler 
og foretog saa med disse endnu 18 Amputationer samme Aften. 
1805 blev han Medlem af det nyoprettede Sundhedskollegium, og 
s. A. erholdt han Diplom som Æresdoktor fra Kiels Universitet. 
Ved Aabningen af det nye, under hans Medvirkning oprettede
Hospital for Søetaten i Nyboder 1806 blev han Medlem af dets 
Direktion og virkede fremdeles kraftig for Reformers 
Gjennemførelse paa Sømedicinalvæsenets Omraade. 1806 blev han Medlem 
af den angaaende Tugt-, Rasp- og Forbedringshuset paa Christianshavn
og Tugthuset paa Møen nedsatte Kommission. Han døde 
29. Juni 1820. Callisen har i det kirurgiske Akademis Votering 
om Overlægeposten ved Søkvæsthuset udtalt sig ugunstig om sin 
tidligere Myndlings Karakter og -- samtidig med at anerkjende hans 
fremragende Dygtighed -- stærkt beklaget sig over hans Færd mod
sig; det er heller ikke usandsynligt, at F. i sin meget energiske 
Fremadstræben kan have forsyndet sig mod Taknemmelighedens 
Krav, hvorved det dog maa tages i Betragtning, at Lærlingen 
aabenbart efterhaanden kom til at overgaa sin Mester som praktisk 
Kirurg, hvad der maaske i og for sig hos denne kan have
fremkaldt en mindre venlig Stemning.

Ingerslev, Danmarks Læger og Lægevæsen II, 556 f. 
Smith og Bladt, Den danske Lægestand, 4. Udg. 
Bibl. f. Læger I (1821), 451 f. 
Erslew, Forf. Lex.

<i>Jul. Petersen.</i>

</chapter><chapter name="Falk, Bo,</b> --1350--">

<b>Falk, Bo,</b> --1350--. 
Af dette Navn har der i det 14. Aarhundrede levet flere (4) forskjellige Adelsmænd. 
Alt 1325 nævnes en B. F. blandt Kongens Forlovere, da Hr. Ludvig Albertsen overgav Hammershus, og han er vel den samme, som 1329 med Eske Krage
paa Kongens Befaling fangede Bisp Tyge af Børglum, hvorfor de 
bandsattes og senere udelukkedes fra det mellem Bispen og Grev 
Gert 1337 sluttede Forlig. Dog synes denne B. F. nærmest at have 
hørt til Grev Gerts Tilhængere, da han nævnes paa dennes Side
1332 i Forliget med Kongen og Grev Johan. Han er altsaa sagtens 
forskjellig fra den B. F., som 1334 i Saxkjøbing beseglede en 
Kontrakt mellem Junker Otto og Grev Johan af Henneberg. 1338 var 
han i alt Fald død, thi da nævnes hans Enke, Gertrud Jensdatter, 
og det bliver saaledes den anden B. F., som forekommer efter 
denne Tid, og som bestandig optræder som en fuldtro Tilhænger
af Kongehuset. Han er 1343 med sin Broder Peder Forlover ved 
Fredslutningen i Vordingborg og en af de 24 Mænd, blandt hvilke 
Udsendinger skulde vælges til det berammede Møde med Kong 
Magnus' Udsendinger, men s. A. fanges han af Holstenerne i det 
uheldige Sammenstød ved Fladsaa Mølle. Fangenskabet blev dog
kun af kort Varighed, thi Aaret efter beseglede han Forliget i 
Sønderborg. 1346 var han endnu kun Væbner, men 1350 var han 
Ridder, ledsagede Kongen paa Tysklandsrejsen og afsluttede med 
flere Rigsraader i Lybek et Forbund mellem Kongen og de 
meklenborgske Hertuger. Da Kongen 1352 forlod Riget, var Hr. B. det 
fornemste verdslige Medlem i det da indsatte Regeringsraad. I 
1356 nævnes han som Anfører for en Del i Sjælland samlede Krigsfolk 
og blev s. A. fangen paa en Sendefærd til Sverige. Hr. B., 
der endnu synes at have levet 1366, ejede Vallø og angives at 
have været gift med Cæcilie, Datter af Marsken Hr. Erik Nielsen 
Gyldenstjerne og Datterdatter af den bekjendte Marsk Peder Vendelbo.

<i>Thiset.</i>

</chapter><chapter name="Falkenberg, Gustav Adolf, 1816-86, Officer">

<b>Falkenberg, Gustav Adolf,</b> 1816-86, Officer, 
hører til en Familie, der i flere Slægtled har tjent i Hæren og tidligere skrev 
sig Falckenberg. Han er født 25. April 1816 i Viborg, hvor Faderen, 
Georg Frederik Krogh v. F., den Gang var Kapitajn ved 2. jyske 
Infanteriregiment (d. i Kjøbenhavn 1851 som Oberst), medens Moderen 
hed Anna Sophie f. Pahl. I 1829 blev han Landkadet og i 1836 
Sekondlieutenant ved det oldenborgske Infanteriregiment i Rensborg. 
Ved Udnævnelsen til Premierlieutenant i 1842 kom han til 5. Jægerkorps 
i Kiel; da Oprøret udbrød 1848, forblev han sin Konge tro, 
arresteredes, men slap løs paa Borgernes Forbøn og undkom til 
Kjøbenhavn, hvor Kong Frederik VII tog meget naadig imod ham. 
28. Maj om Morgenen blev han ansat ved 3. Jægerkorps, hvormed 
han samme Dag deltog i Kampen ved Nybøl og senere 
i Kampen ved Dybbøl, hvorefter han erholdt Danebrogsordenens 
Ridderkors ved Revuen paa Lerbæk Mark. I 1849 kom han til 
1. Forstærkningsjægerkorps som Kompagnikommandør og deltog i 
Træfningerne i Sundeved samt i Slaget ved Fredericia. Under 
dette havde F. ved sin resolute Optræden en væsentlig Del i, at 
o. 650 Oprørere bleve tagne til Fange samt et Halvbatteri erobret. 
Kort efter udnævntes han til Kapitajn, men maatte samtidig 
indlægge sig paa Sygehuset. 13. Okt. 1849 blev han dog ægteviet til 
Cathrine Eleonore Marie Christine Nyebølle, Datter af Fabrikejer
Johan Gerhardt Georg N. I 1850 blev han Chef for Soldatesken 
paa Linjeskibet «Skjold»; hermed besatte han Ekernførde, som han 
forsvarede mod Oprørerne 12. Sept. Han blev dernæst Kommandant 
i Byen og gjorde derfra flere Strejftog. I Begyndelsen af 1851
kom han tilbage til 1. Forstærkningsjægerkorps, stod en kort Tid 
ved 4. Bataillon og kom saa i 1852 til 10. Bataillon, hvorfra han i 
1861 blev forsat til 6. Bataillon i Slesvig.

Ved Krigsforberedelserne i 1863 -- han havde erholdt Majors 
Karakter om Foraaret -- blev han Bataillonschef ved 6. Regiment, 
hvilken Stilling han beklædte under hele Krigen; han deltog først 
i Danevirkes, senere i Dybbøls Forsvar. I Juli blev F. Major og 
efter Krigen Chef for 6. Regiment (senere 6. Bataillon) i Viborg,
hvilken Stilling han beholdt ved Gjennemførelsen af Hærloven af 
1867, da han forfremmedes til Oberst. I 1874 blev han Chef for 
29. Bataillon, og 2 Aar senere stilledes han til Raadighed for 
2. Generalkommando, men blev i 1879 atter Chef for 6. Bataillon 
og førte om Sommeren Brigade i Lejren ved Hald, hvorefter han
erholdt Kommandørkorset af 2. Grad. Han stilledes derpaa til 
Raadighed for 1. Generalkommando og afgik i Okt. 1880 paa Grund 
af Alder fra Hæren. F. vedblev dog at have samme Interesse for 
sit Kald som tidligere, og med en sjælden Utrættelighed deltog han 
i Arbejdet for at udbrede Oplysning i Folket angaaende «Forsvarssagen». 
Ved de talrige Rejser i dette Øjemed fik hans Helbred 
omsider et alvorligt Knæk, og da han desuagtet efterkom en 
Anmodning om at holde Foredrag i Kjøge (Kongens Fødselsdag 1886), 
kastedes han paa Sygelejet, der 16. April endte med Døden.

Oberst F., der i Anledning af sit 50 Aars Ofrlcersjubilæum 
1. Jan. 1886 blev benaadet med Kommandørkorset af Danebrog af 
1. Grad, var en dygtig Fører, en tapper Soldat og en udmærket 
Kammerat, højt elsket af sine Soldater. Jagt var en af hans
Hovedpassioner.

Vort Forsvar Nr. 140. 
Nationaltid. Nr. 3472. 
M. Koch, Store og gode Handlinger gjennem 100 Aar.

<i>P. N. Nieuwenhuis.</i>

</chapter><chapter name="Falkenskjold, Arnoldus,</b> 1743-1819, Landmand">

<b>Falkenskjold, Arnoldus,</b> 1743-1819, Landmand,
fødtes 11. Juni 1743 i Kalundborg og var en Søn af Oberstlieutenant 
Martin de F. og Dorothea Sophie f. Schack. Først bestemt til 
militær blev han Officer ved det sjællandske Dragonregiment, 1772 
udnævntes han til Major, 1783 afskedigedes han og fik senere 
Obersts Rang. 1779 kjøbte han for 72000 Rdl. Sæbygaard og Gods, 
hvor han paa 28 Gaarde gav Bønderne Hoverifrihed imod en Pengeafgift 
og udlagde Halvdelen af Hovedgaardens Marker til Bøndergaardene. 
1797 solgte han Sæbygaard for 175000 Rdl. og kjøbte 
det forrige kongelige Lystslot Sophienberg i Hørsholm Sogn, hvilket 
han ejede til sin Død, 15. Maj 1819. Han ægtede 1775 Elisabeth 
Sehested (f. 1751 d. 1843), Datter af Oberstlieutenant And. S. til 
Broholm. F. ejede -- som «Økonom. Korrespondent» udtrykker 
sig ved Anmeldelsen af hans Død -- «en herlig Takt for Landvæsenet»,
hvad han viste baade som Praktiker og som Forfatter: 
han var en ualmindelig fremmelig Landmand, den første her i 
Landet, der indførte engelske Svin, af hvilke han overlod andre 
Landmænd over 500 Grise, og vistnok ogsaa den første, der 
oplærte Landvæsenselever, der maatte tjene i 3 Aar hos ham. Som 
Forfatter tog han ikke blot Del i den store Landbrugsdiskussion, 
men i Datidens Tidsskrifter skrev han saglig om agrariske Æmner, 
saaledes om Svineavlen, om Brugen af Rodfrugter til Kreaturers 
Fedning (1804), om Faars Fodring med Kartofler, om Hindringerne 
for Agerdyrkningens Fremme osv.

Christensen, Hørsholms Hist.
Nyerup, Lit. Lex.
Erslew, Forf. Lex.

<i>H. Hertel.</i>

</chapter><chapter name="Falkenskjold, Seneca Otto, 1738-1820, Officer">

<b>Falkenskjold, Seneca Otto,</b> 1738-1820, Officer, 
en Broder til den foregaaende, blev født 15. April 1738 i Slagelse, og Faderen, 
der ønskede, at han skulde følge den militære Løbebane, fik ham 
ansat i et Regiment, da han kun var 13 Aar gammel. Efter en 
saadan tidlig Ansættelse laa den Fare nær, at han kunde blive en
uvidende Garnisonsofficer; men han var en opvakt, livlig Natur, 
der ønskede at se sig om i Verden og at uddanne sig under større 
Forhold. Ganske ung gik han derfor i fransk Tjeneste under 
Syvaarskrigen, kæmpede med i flere Slag og blev saaret. Efter at 
Krigen var endt, vendte han tilbage til sit Fædreland og fik et
Kompagni i Regimentet Delmenhorst, der laa i Garnison i Norge; 
men han higede snart efter atter at komme udenlands, og med 
Orlov fra sit Regiment foretog han Rejser omkring i forskjellige 
evropæiske Lande. Da han var vendt tilbage der fra, blev han 1768 
udnævnt til Generaladjudant og fik Kammerherrenøglen. Han havde
kjendelig Vind i Sejlene; men hans Ærgjerrighed og rastløse Higen 
efter Virksomhed paa en større Skueplads bragte ham til snart 
(1769) at søge Ansættelse i den russiske Hær under den Krig mellem 
Rusland og Tyrkiet, der var udbrudt i Aaret 1768. Han fik Stilling 
som Oberstlieutenant i Ingeniørerne og udmærkede sig i den Grad 
baade ved Intelligens og personlig Tapperhed, at han var en af de 
12 første Officerer, der opnaaede den nylig oprettede St. Georgs-Orden. 
Ogsaa avancerede han til Oberst, og en glimrende Karriere 
i den russiske Hær syntes at ligge aaben for ham.

Imidlertid var Struensee kommen til Magten her hjemme. Faa 
alle Punkter skulde der reformeres, og Struensee trængte til Mænd, 
der ikke hang i gamle Fordomme. Da blev hans Opmærksomhed 
henledt paa F., der baade var en ypperlig Officer, havde set sig 
godt omkring i Verden, havde deltaget i to store Krige og havde 
nøje Kjendskab til tvende Stormagtshære. Han lod ham altsaa 
kalde hjem, og F. fulgte, om end nødig, Kaldet. Paa Vejen 
hjem ad havde han i Petersborg Lejlighed til at se den Forbitrelse, 
som Struensee her havde vakt ved at ville fjærne den dansk-norske
Stats Politik fra den nøje Samvirken med Rusland, særlig med 
Hensyn til Sverige, der i de nærmest foregaaende Aar havde været 
betegnende for den ældre Bernstorffs Ledelse af Statens ydre Politik. 
Efter hvad han selv fortæller, blev han af de tvende Mænd, der i 
dette Øjeblik havde den største Indflydelse paa den udenrigske 
Styrelse i Rusland, Panin og Saldern, stærkt opfordret til at følge 
Kaldelsen hjemme fra for i Kjøbenhavn at modarbejde den 
antirussiske Strømning. Dette gjorde han ogsaa, da han kom hjem,
og maaske virkede hans Forestillinger med til, at Struensee 
besluttede at forsøge en Tilnærmelse til Rusland. Han sendte F. 
selv (1771) til Petersborg med Tilbud om at ville lade danske 
Krigsskibe forene sig med den russiske Flaade i Middelhavet under dens
Kampe med Tyrkerne; men denne Sendelse slog ganske fejl, da 
Rusland aldeles ikke brød sig om Hjælp mod Tyrkerne. Imidlertid 
var F. efter sin første Hjemkomst fra Rusland bleven Oberst ved 
Livregimentet, og da hans mislykkede Sendelse til Petersborg var 
endt, fik han Sæde som Deputeret i Generalitets- og Kommissariatskollegiet. 
Han tilraadede i denne Stilling forskjellige Forandringer 
i Hærvæsenets Ordning. Ogsaa gjaldt han for at være en nær 
Tilhænger af Struensee, og han modtog forskjellige Pengegaver af 
Statskassen, som Struensee fik anvist ham.

Hvis man kan stole paa hans egne Meddelelser, saa han
imidlertid klart det uholdbare i Struensees Stilling og var ikke 
blind for, hvor urigtig denne bar sig ad med at gjennemføre sine 
Reformer, ogsaa dem, der i og for sig vare sunde og forstandige. 
Han fraraadede Struensee indstændig at gaa for hastig frem. Men 
hvor lidt han end hørte til dennes blinde Beundrere, blev han dog
draget med i hans Ulykke. Rimeligvis har han haft bitre Fjender 
i de højere Officerer, der spillede en vigtig Rolle ved Katastrofen 
17. Jan. 1772. Han blev fængslet samtidig med Struensee og 
behandlet med skammelig Vilkaarlighed. Først efter at have været 
holdt i o. 7 Ugers utaalelige Arrest, blev han stillet for en Kommission 
og maatte besvare en Række Anklagepunkter, det ene mere 
urimeligt og smaaligt end det andet, og iblandt hvilke et af de
værste var, at han en Gang, da han med sit Regiment mødte 
Arveprinsen, havde ladet Musikken blive ved at spille og ikke givet 
Plads til, at Prinsen kunde komme forbi. Men hvor taktløst dette 
end var, saa berettigede dog hverken denne Forseelse eller, hvad
der ellers blev lagt ham til Last, Magthaverne til, uden at hans 
Sag blev Gjenstand for en formelig Rettergang, at sende ham i 
Forvisning paa Livstid til Munkholm. Han ankom her til 4. Avg. 
1772. Uagtet dette Fængsel visselig var et alt andet end indbydende
Opholdssted, og skjønt han døjede af det barske Klima og mange 
Ubekvemmeligheder, blev han dog i det hele ikke haardt behandlet. 
Han kunde i rigt Maal hengive sig til litterære Sysler, og han 
affattede her en Del af sine Memoirer. Det gjør et tiltalende Indtryk 
at se, hvorledes han bevarede Friskhed nok til at kunne glæde 
sig over det storladne Indtryk, som Stedets Natur gjorde paa ham. 

Lykkeligvis blev der ikke gjort Alvor af Domfældelsen til 
livsvarigt Fængsel. Han blev (21. Avg. 1776) benaadet, saaledes at 
han kunde tage Ophold i Provence eller Languedoc; men han 
maatte forpligte sig til aldrig at forlade denne Egn uden kongelig 
Tilladelse og ej heller træde i nogen fremmed Magts Tjeneste. 
Det følgende Aars Foraar tog han Ophold i Montpellier (12. April 
1777); men et Par Aar efter flyttede han (1780) med Regeringens
Tilladelse til Lausanne. Imidlertid havde han baade i Rusland og 
hjemme i Danmark efterladt sig Mindet om at være en begavet 
Mand. Da Petersborger-Hoffet i Slutningen af 1787 paa ny kom i 
Krig med Tyrkerne, lod det foreslaa i Kjøbenhavn, at man her 
skulde tillade ham at gaa i russisk Tjeneste; men dette vilde 
Regeringen ikke gaa ind paa. Formodentlig har den ment, at han 
kunde gjøre Skade der ovre ved at give Luft for de bitre Følelser, 
der sandsynligvis fyldte ham, imod Forholdene i hans Fædreland. Den 
foretrak at kalde ham hjem (Foraaret 1788). Men skjønt Styret nu 
var i Hænderne paa Modstanderne af den Regering, der havde 
sat ham paa Munkholm, passede han ikke her i Landet. Under 
den svære Modgang, han uretfærdig havde lidt, var han bleven 
skarpt kritisk med Hensyn til mange Forhold i Hjemmet, og hans 
Meninger om, hvorledes Danmark-Norges Hærvæsen burde indrettes, 
stemmede kun lidet med det stramme Exercervæsen, hvori den unge 
Kronprins Frederik havde forelsket sig. Han fandt desuden, at der 
ikke blev givet ham Oprejsning nok for den Uret, han tidligere 
havde lidt. Han vendte derfor snart tilbage til Lausanne. Endnu 
en Gang saa det ud, som om han skulde komme i Virksomhed. 
Det var, da den dansk-norske Regering senere i samme Aar (1788) 
blev trukket ind i Krigen mellem Sverige og Rusland. Den kaldte 
ham da atter hjem, i det han tillige blev udnævnt til Generalmajor; 
men netop som han vilde tiltræde Rejsen, fik han Underretning 
om, at der var sluttet Vaabenstilstand. Dog vandt han den Fordel, 
at han fra nu af kom til at oppebære en anstændig Pension 
hjemme fra, der satte ham i Stand til sorgfrit at tilbringe Resten af 
sine Dage ved Genfersøens skjønne Kyst, sysselsat med Læsning 
og i en Kreds af Mænd, som han satte Pris paa, deriblandt Reverdil. 
Han døde 30. Sept. 1820. Han var ugift. 
 
F.s Liv gjør et vemodigt Indtryk. Han blev uretfærdig
behandlet, og i det hans gode Evner langtfra ret kom til Anvendelse, 
fik vort Fædreland ingenlunde den Nytte af ham, som han under 
gunstigere Forhold kunde have gjort. De Memoirer, han har efterladt 
sig, og som foreligge i en Bearbejdelse af en fransk Schweitser,
Secretan, give vistnok ikke mange Oplysninger af Interesse med 
Hensyn til Struensees Katastrofe, de ere tilmed ikke sjælden skrevne 
i en noget kjedelig, docerende Stil; men mange af hans Bemærkninger
om samtidige, særlig danske Forhold læses med Interesse. 
Hvor kritisk han end kan være, gjør han dog Indtryk af at have 
været en billig tænkende Mand, og det maa i høj Grad anerkjendes, 
at han trods alt, hvad han led 1772, dog senere kunde tale derom 
med saa megen Ro, som han gjorde.

Memoires de M. de Falckenskjold, Paris 1826.
Erslew, Forf. Lex.

<i>E. Holm.</i> 
</chapter>

<b>Falkenthal,</b> s. Falckenthal.

<chapter name="Fallesen, Lorentz Nikolai, 1757-1824, Præst">

<b>Fallesen, Lorentz Nikolai,</b> 1757-1824, Præst, 
er født i Binderup, Bjert Sogn, Nørre Tyrstrup Herred, 20. April 1757. 
Forældrene, Niels F. og Anna Sophie Lauridsdatter, vare vistnok 
Bønderfolk. Han deponerede fra Haderslev Skole 1777, blev 
theologisk Kandidat 1784 og s. A. residerende Kapellan i Tikjøb. 1790 
blev han Præst i Citadellet, 1793 Præst i Søborg og Gilleleje, 
1797 2. og s. A. 1. Kapellan ved Frue Kirke i Kjøbenhavn, 1808
Sognepræst ved Trinitatis Kirke sammesteds, hvorfra han tog sin 
Afsked paa Grund af Svagelighed 1824; s. A. døde han 11. Juli. -- 
Han ægtede 1784 Louise f. Povelsen (f. 1744 d. 1803), Datter af 
Gartner Jørg. Fred. P. paa Jægerspris, og efter hendes Død 1804 
Sara Hammer (f. 1776 d. 1855), Datter af Sognepræst Morten H. i Helsinge.

F. har især Betydning som Udgiver af en lang Række 
theologiske Tidsskrifter, «Magasin» og «Nyt Magasin for Religionslærere» 
(12 Bd., 1793-1802), «Theologisk Maanedsskrift» (12 Bd., 1803-8),
«Theologisk Kvartalsskrift» (2 Bd., 1809). De temmelig talrige 
Prædikener og Afhandlinger, han heri selv har meddelt, hæve sig 
i ingen Henseende over det almindelige i denne Rationalismens 
gyldne Tid; han hører dog nærmest til dennes højre Side, der 
fremhæver «Religiøsitetens» Betydning, og en stor Mængde af de 
Bidrag fra andre, han har optaget, gaar netop ud paa at jævne 
Overgangen fra de gamle kristelige Forestillinger til dem, man nu 
vilde sætte i deres Sted. F. oplevede dog, at selv i hans egen 
Kirke kom der til at lyde en Prædiken, der var forskjellig fra den, 
han havde været Talsmand for; det var som hans Kapellan, Jørgen 
Thisted i Aarene 1822-24 vakte en stor Opsigt i Kjøbenhavn.

Erslew, Forf. Lex. 
Thaarup, Fædrenelandsk Nekrolog 1821-26 8.281 f. 507.

<i>L. Koch.</i>

</chapter><chapter name="Fallesen, Ludvig Sophus, 1807-40, Forstdocent og Mathematiker">

<b>Fallesen, Ludvig Sophus,</b> 1807-40, Forstdocent og Mathematiker, 
blev født 25. Juni 1807 i Kjøbenhavn. Hans Fader var 
ovfr. nævnte Sognepræst Lor. Nik. F. 1825 blev F. Student, 1830 
vandt han Universitetets Guldmedaille for en mathematisk
Afhandling og tog kort efter juridisk Examen; 1832 konkurrerede han 
forgjæves til Universitetets mathematiske Lærerpost, og det næste Aar 
tog han Magistergraden. Det var dog ikke som Jurist eller Mathematiker, 
men som Forstdocent, at F. fik sin officielle Virksomhed. 
Efter en 2aarig Studierejse i Tyskland, Frankrig og Italien begyndte 
han 1835 i Kjøbenhavn at holde Forelæsninger over «Forstvidenskab»; 
det følgende Aar blev han udnævnt til Forstdocent med Forpligtelse 
til at læse over «Forstvidenskab», Læren om Jagtvæsenet, Mathematik,
Forst- og Jagtlovgivning, fik Titel af Professor og blev 
Medlem af Forst-Examinationskommissionen. 1837 ægtede
han sit Sødskendebarn Nicoline Christiane Smith,
Datter af Pastor Eiler Hagerup S. og senere gift med
Forstdocent, Professor Joh. Fr. Hansen. Efter længere
Tids Svagelighed døde F. allerede 13. Dec. 1840. I
sin kortvarige Virksomhed fik han Lejlighed til at
foreslaa og for en Del at gjennemføre en særdeles
fornuftig Ordning af Skovbrugsundervisningen;
et Vidnesbyrd om hans Interesse for Fagets
juridiske og statsøkonomiske («politiske»)
Del er hans «Kronologisk Samling af kongelige
Forordninger og aabne Breve, Forst- og Jagtvæsenet
angaaende)) (1836); i 1839 udgav han desuden en
Oversættelse af Ricardos Værk «Political economy
and taxation».

Erslew, Forf. Lex. 
A. Oppermann, Bidr. t. d. danske Skovbrugs Hist. 1786-1886.

<i>A. Oppermann.</i>

-- Efter v. Schmidtens Død konkurrerede hans 3
Disciple C. Jürgensen, Ramus og L. S. Fallesen
1832 om det derved ledigblevne Professorat
i <i>Mathematik</i> ved Universitetet, hvilket gaves
til Ramus. De nævnte, da ganske unge, Mænd vare
de nærmeste til at fortsætte den Udvikling af
Mathematikken her hjemme, som var begyndt saa
godt af Degen og v. Schmidten. F. hindredes dog
ved andre Beskæftigelser og ved sin tidlige Død i
at bidrage saa meget hertil, som han synes at have
givet Grund til at vente. Hans eneste videregaaende
mathematiske Arbejde er hans Magisterdisputats 1833
(«De natura et proprietatibus qvibusdam caloris»);
den fortjener Opmærksomhed som en Forløber for den
mekaniske Varmetheori. Desuden har han skreven en
Lærebog: «Begyndelsesgrunde i den rene Mathematik»
(1834). Kunde dens fuldstændige Begrundelser og
systematiske Fremstilling end den Gang ikke trænge ind
i Skolerne, har den vist, hvad man i disse Henseender
maatte og kunde fordre, og har derved bidraget til
den raskere Udvikling af Mathematikundervisningen her
i Landet, under hvilken ogsaa den er gaaet i Glemme.

<i>H. G. Zeuthen.</i>

</chapter><chapter name="Fallesen, Morten Edvard, 1817-94, Officer, Politiker og Theaterchef">

<b>Fallesen, Morten Edvard,</b> 1817-94, Officer, Politiker og Theaterchef. 
F. er født i Kjøbenhavn 29. Jan. 1817 og Søn af ovfr. nævnte Lor. Nik. F. 
Han blev i 1834 privat dimitteret til Universitetet af
senere Overlærer Krebs, tog 1835 2. Examen, gik paa
Højskolen og udnævntes 1846 til Premierlieutenant
i Artilleriet. Han deltog med Hæder i begge de
slesvigske Felttog, var med i mange Træfninger,
f. Ex. ved Dybbøl, Isted og Bustrup, og gjorde sig
stedse bemærket ved sin Koldblodighed og sit Mod. Han
blev Kapitajn 
1853 og var ved Krigens Udbrud 1864 Batterichef
i Rensborg. Ved Hærreduktionen i Foraaret 1865
traadte F., hvis Helbred var blevet stærkt nedbrudt
under det sidste Felttog, ud af aktiv Tjeneste, blev
Medlem af den internationale Kommission i Anledning
af Wiener-Fredens § 19 (Værnepligtsforholdene i
Hertugdømmerne) og udnævntes 1866 til Oberst og Chef
for Bornholms Væbning samt Udskrivningschef for
6. Kreds. -- Allerede tidlig begyndte F. at tage Del i
det politiske Liv. Han stillede sig 1858 til Valg til
Folketinget i Assens, faldt igjennem, men valgtes,
da hans Modstander kort efter døde, ved Kaaring ved
Suppleringsvalget. Han repræsenterede Assens-Kredsen
indtil 1866, da han trak sig tilbage for N. Andersen,
og stillede sig samme Aar i Rønne, hvor han ogsaa
valgtes, men fra hvilken Kreds han 1869 fortrængtes
af Lucianus Kofod. Han blev 1874 Landstingsmand
for Bornholm og indtog denne Stilling til 1882,
da han maatte trække sig tilbage, eftersom han da
ikke mere havde fast Ophold i Kredsen. Paa Tinge
har F. altid hørt til Højrepartiet uden dog derfor
at lade sig indrangere blandt de national-liberale;
snarere hævdede han i Tingene sin særlige, uafhængige
Stilling, men stemte dog i alle vigtigere Sager med
Højre og udmærkede sig som Taler ved sit flydende,
klare Foredrag og sin store Slagfærdighed i Replikken,
Egenskaber, der ogsaa have lagt sig for Dagen i
hans publicistiske Arbejder. F. har navnlig ved to
Lejligheder glimret som Taler, første Gang, da han i
Anledning af nogle nedsættende Ytringer i Folketinget
om Hæren tog denne i Forsvar med stor Varme og Styrke,
anden Gang, da han i et formfuldendt Foredrag talte
for Dødsstraffens Afskaffelse i Danmark uden dog at
sejre med sit Forslag.

F. blev 1. Juli 1876 udnævnt til Chef for det
kgl. Theater og Kapel og har siden den Tid beklædt
denne vanskelige Stilling, i hvilken han, navnlig
i de første Aar, arbejdede med stor Energi for at
afskaffe mangen gammel Slendrian, bringe mere Liv
i Virksomheden og skaffe Personalet bedre Kaar. --
F. blev Kammerherre 1872 og fik Kommandørkorset af
2. Grad 1876, af 1. Grad 1884. Han blev gift 1851 med
Frk. Pouline Funck og, efter at dette Ægteskab var
opløst 1858, anden Gang med Frk. Amanda Flora Mathilde
Thomsen (f. 9. Dec. 1835), Datter af Postmester i
Odense Ove T. og Elisa f. Beyer. Frøken T. debuterede
som Skuespillerinde paa det kgl. Theater 1. Sept. 1857
som Fru Renaud i «Husholdningspolitik», optraadte
sidste Gang 29. April 1860 og virkede derefter et Par
Sæsoner ved Kasinos Theater. -- Han døde 6. Juli 1894.

<i>Edgar Collin.</i>
</chapter>
<chapter name="de Falsen, Christian Magnus, 1719-99, Justitiarius">

<b>de Falsen, Christian Magnus,</b> 1719-99, Justitiarius,
en Søn af ndfr. nævnte Enevold de F. (d. 1761), fødtes 12. Dec. 1719, 
blev allerede 1737 Kancellisekretær, 1745 virkelig Kancelliraad 
og Protokolsekretær i Højesteret, 1750 Justitsraad og 1754 virkelig 
Justitsraad samt o. 1760 Assessor i Højesteret. Ligesom Faderen 
nærede han Interesse for Scenen og har oversat nogle Skuespil for 
Kjøbenhavns Theater, af hvilke enkelte ere trykte.

1765 kom han først til Norge, i det han i Forening med 
Admiral H. H. v. Rømeling og Justitsraad B. de Cederfeld blev 
Medlem af den Kommission, der skulde undersøge det i Bergen i 
Anledning af Extraskatten 18. April s. A. stedfundne Opløb, og som 
s. A. ogsaa paalagdes Undersøgelsen af lignende Uroligheder i 
Ryfylke; F. anses som den egentlige Forfatter af de to Betænkninger 
herover. Maaske som Anerkjendelse af udvist Dygtighed 
blev han 29. Nov. s. A. udnævnt til Justitiarius i Overhofretten i 
Norge og fungerede som saadan til 1788, da han tog Afsked, efter 
at han imidlertid 1766 var bleven Etatsraad og 1776 Konferensraad. 
Han afgik ved Døden i Oslo i. Jan. 1799. -- 4. Maj 1753 var han 
bleven gift med Else Thestrup (f. 1729), en Datter af Etatsraad,
Professor juris og Højesteretsassessor Christian T. og  Karen f. Fogh. 
Deres eneste Barn var den nedennævnte, som Digter og 
Embedsmand højt ansete Enevold de F.
 
Moe, Tidsskr. f. norsk Personalhist. II, 76 f.
J. S. Munch, Saga III, 307 ff.

<i>H. J. Huitfeldt-Kaas.</i>

</chapter><chapter name="Falsen, Christian Magnus,</b> 1782-1830, norsk Højesterets-Justitiarius, Politiker og Forfatter">

<b>Falsen, Christian Magnus,</b> 1782-1830, 
norsk Højesterets-Justitiarius, Politiker og Forfatter,
Søn af ndfr. nævnte Enevold de F. (d. 1808), fødtes i Oslo 14. Sept. 1782. 
Omhyggelig forberedt blev han Student med Udmærkelse i 1798 og tog i 1802
juridisk Examen. I 5 Aar fungerede han som Prokurator ved Akershus Stiftsoverret, 
flyttede derpaa til Kjøbenhavn og blev i 1807 Advokat ved den dansk-norske
Højesteret. Efter Kjøbenhavns Bombardement drog han tilbage 
til Norge. Paa Ansøgning af Faderen, der paaberaabte sig 
sin egen lange Tjeneste, blev han i 1808, 26 Aar gammel, 
Sorenskriver i Follo. I denne Stilling tilbragte han paa sin Ejendomsgaard
Vollebæk i Aas 6 Aar, uden Tvivl de lykkeligste i hans Liv, 
indtil Aaret 1814 kaldte ham til Deltagelse i det politiske Liv, som 
da tog sin Begyndelse i Norge. Medens hans Broder, Byskriver 
Carl Valentin F. (til sidst Stiftamtmand i Christianssand, f. 1787 
d. 1852) i Throndhjem satte sig i Spidsen for en Adresse til Prins 
Christian Frederik, hvori udtaltes Ønske om en Konstitution, vare 
Chr. M. F. og Lektor J. G. Adler allerede i de første Dage af Febr. 
beskæftigede med at udarbejde Udkast til en saadan. 17. Marts 
blev F. valgt til Medlem af Rigsforsamlingen for Akershus Amt. 
Først efter dette Valg kom han i personlig Berørelse med Christian 
Frederik, som tidligere havde været ugunstig stemt mod ham ligesom 
mod Broderen, men nu modtog ham naadig og bad ham 
indsende sit Konstitutionsudkast, hvilket ogsaa skete. Hvilken Andel 
hver af Forfatterne har haft i det fælles Værk, kan ikke med 
Bestemthed afgjøres, men Adlers Andel maa i alt Fald antages at 
have været betydeligere, end enkelte Forfattere have villet indrømme. 
Prinsen skrev 3. April i sin Dagbog, at Udkastet i visse Henseender 
behagede ham meget, og at han fandt Magten godt fordelt mellem 
Kongen og Folkerepræsentationen. De Anmærkninger, Prinsen havde 
gjort ved Enkeltheder, meddeltes Forfatterne, og Udkastet 
underkastedes en Bearbejdelse, forinden det blev trykt. I den 10. April 
sammentrædende Rigsforsamling spillede F. en Rolle, der sikrer 
ham, fremfor noget andet Medlem, Æren og Ansvaret for dens 
Værk. Medens han nogle Uger i Forvejen skal have bekjendt en 
ganske anden politisk Tro, blev han paa Ejdsvold strax Leder af
Majoriteten, det saakaldte Selvstændighedsparti, og som saadan fra 
første Øjeblik den mægtigste Mand i Forsamlingen. Som Formand 
i Konstitutionskomiteen ledede F. de forberedende Forhandlinger 
om Grundloven, hvorved hans og Adlers Forslag var et meget 
nyttigt og stadig benyttet Grundlag, som han nødig fraveg. Hans 
Optræden paa Ejdsvold vakte i høj Grad Modpartiets Uvilje. 
«Ubehageligt var hans Væsen,» skriver den sindige Jacob Aall i 
sin Dagbog, «haard og stødende hans Tale, mørk og barsk hans
Mine i Forsamlingen.» Her skal for øvrigt kun nævnes, at han 
under Forhandlingerne om Adelen frasagde sig sit Adelskab. Strax 
efter Rigsforsamlingens Slutning udsendte F. et lidet Skrift, hvis 
Hensigt fremgaar af dets Titel: «Hvad har Norge at haabe, hvad 
har det at frygte af en Forbindelse med Sverige, og under hvilken
Betingelse kan denne Forbindelse ene være ønskelig?» Forfatterens 
Svar, der viser, at han hørte til de i Christian Frederiks Planer 
indviede, gik ud paa, at det svenske Folk kun behøvede at vælge 
denne til Tronfølger, saa var Foreningen opnaaet, da Norge i saa
Fald ikke behøvede at frygte for sine Rettigheder og sin Frihed. 

De paafølgende Krigsbegivenheder fulgte F. med glødende 
Harme, og under Forhandlingerne om Moss-Konventionen, hvori 
han deltog som tilkaldt Medlem af Statsraadet, fattede han sin 
Beslutning. Han søgte og fik Nordre Bergenhus Amtmandsembede, 
som han allerede 21. Okt. overtog. At han hørte til de Embedsmænd,
som gjorde Vanskeligheder ved at aflægge Embedseden i 
den af den nye Regering foreskrevne Form, maatte naturligvis 
styrke Statholderen Grev Essen i hans Forestilling, at F. var 
«dansksindet». I Jan. 1815 udsendte han to Smaaskrifter, hvoraf 
det ene, «Norges Odelsret, med Hensyn paa Rigets Konstitution», 
giver et Indblik i hans politiske Tankegang. Han erklærer sig for 
en Discipel af Tyge Rothe og anser Landets nye Forfatning i det 
væsentlige overensstemmende med den, som Haakon Adelstensfostre 
gav, og som i Aarhundreder sikrede Nordmændene Menneskeret og 
borgerlig Frihed. Odelsretten, der altid havde været den norske 
Friheds sande Palladium, ansaa han fremdeles som Grundvolden 
for Norges hele Konstitution og som Betingelse for dennes Varighed 
i Fremtiden. Magten burde være hos Odelsmændene og 
Grundejerne; at Embedsmændene som Saadanne havde faaet Stemmeret,
var principstridigt, om end hensigtsmæssigt; Lejlændingerne havde 
man paa Grund af deres Talrighed ikke kunnet udelukke, men at 
Borgere uden Gaard og Grund havde faaet Stemmeret, ansaa han 
for urigtigt.

Med disse Anskuelser mødte han som Repræsentant for sit 
Amt paa Stortinget i 1815-16, hvor hans Kjærlighed til Odelsbonden 
snart synes at have tabt sig; i et polemisk Skrift fra Okt. 
1815 indrømmer han, at det vilde være meget tjenligt, om de 
egentlige Bønders Repræsentationsret indskrænkedes, i det mindste 
indtil de havde erholdt en Grad af Oplysning, der gjorde dem 
skikkede til at sidde i en lovgivende Forsamling. Skjønt oftere 
hindret ved Sygdom, var han en virksom og indflydelsesrig Tingmand, 
maaske den betydeligste efter Christie; men hans Tingfærd 
gav Samtiden oftere Indtryk af, at han var Demagog.

Ved Stortinget i 1818 mødte F. atter frem som valgt for Nordre 
Bergenhus Amt, men blev afvist, fordi han var bosat i Bergens By, 
uden for sit Amt, da det saakaldte Bostedsbaand, som Stortingets 
Flertal i 1815 ikke vilde gaa ind paa, nu sejrede. Harmfuld vendte 
han tilbage til sit Amtmandsembede, som han beklædte indtil 1822. 
Han roses som en rask og driftig Embedsmand, men synes stundum 
at have været alt for rask. I Slutningen af 1817 udgav han et for 
Menigmand bestemt Skrift om Norges Grundlov, som siden voldte 
ham Ubehageligheder. Han udtalte sig her for en saadan 
Grundlovsforandring, at hvert Amt skulde vælge mindst en Repræsentant 
af Embedsklassen og en af Jordbrugsklassen. 1817-21 udgav han 
sammen med J. Rein og H. Foss «Den norske Tilskuer». I 1819
kom Statholderen Grev Sandels til Bergen; han fandt Behag i F. 
og roste ham for Kongen. I Sept. 1820 valgtes han til Stortingsmand 
for Bergens By i Steden for Christie, som ikke vilde 
modtage Gjenvalg. I Regeringskredse gjorde man sig Forhaabning om, 
at F. paa det kommende Storting vilde føle sig frastødt af de 
mange mislige Elementer og blive en Støtte for den gode Sag.

Paa Stortinget i 1821 søgte F. forgjæves gjennem Reglementsforandring 
at faa Statsraaderne ind i Tinget, en Forandring, som 
han allerede i Dec. 1818 havde udtalt sig for, og som han troede 
vilde hæve og løfte det offentlige Liv. I Adelssagen stillede han 
-- denne Gang Odelstingsmedlem -- strax Forslag om Gjentagelse 
af den paa de to foregaaende Storting vedtagne Lov om Adelens 
Ophævelse, men han hørte til dem, som siden gik ind paa Sagens 
Udsættelse, uden at kunne sætte sin Mening igjennem. Det endnu 
vigtigere Spørgsmaal om Opgjøret med Danmark behandledes af 
en Komité med F. som Formand. Tidligere havde han fortolket 
Grundlovens § 93 saaledes, at den danske Statsgjæld skulde være 
Norge uvedkommende. Langsomt og modstræbende kom han til 
en modsat Erkjendelse, men da han havde faaet Syn for Farerne 
ved at nægte Gjælden, stillede han sig frygtløst i Spidsen for dem, 
som kæmpede for og drev igjennem Anerkjendelse af 
Overenskomsten med Danmark. F. fremsatte en Del Grundlovsforslag, der 
sammen med hans Holdning for øvrigt opfattedes som Vidnesbyrd 
om et stort politisk Frafald. Forslagene sigtede bl. a. til 
Statsraadernes Deltagelse i Stortingets Forhandlinger og Lagtingets
Omdannelse til en mere selvstændig Afdeling af Nationalforsamlingen, 
der skulde fremgaa af dobbelt indirekte Valg; Bønderne vilde han 
have aldeles udelukkede af Lagtinget. I Forbindelse med de paa
samme Ting fremsatte kongelige Grundlovspropositioner vilde F.s 
Forslag have bevirket en indgribende Forandring i Forfatningen. 
Under den navnlig i Anledning af Statsgjældssagen stærkt ophidsede
Stemning rejste sig i Maj 1821 mod ham en af de voldsomme 
Forfølgelser, der karakterisere det norske Demokrati. Den Maade, 
hvorpaa «Grundlovens Fader» behandledes, gjorde et stærkt Indtryk 
paa Samtiden. «Aldrig er nogen Mand,» siger J. H. Vogt, «bleven 
mere rasende forfulgt og tilhutlet i Tale og Skrift; ikke én gaves 
der, som vilde forsvare ham, eller som kunde gjøre det uden Fare 
for, at Angrebet blev endnu hadskere.» F.s Upopularitet naaede 
sit Højdepunkt, da han 4. Maj 1822 kaldtes til at overtage det nye
Generalprokurørembede.

Af Stortinget i 1824 blev han, som nu var bosat i Christiania, 
ikke Medlem. Gjennem Pressen søgte han at virke for sine egne 
og for Kongens Grundlovsforslag. Ligesom han i sine Forslag 
aabent havde vedkjendt sig sine ringe Tanker om Bønderne som
Nationalrepræsentanter, saaledes omtalte han overalt med Haan og 
Bitterhed den Grundlovs Ufuldkommenheder, han selv havde været 
med at istandbringe. Stortinget forkastede enstemmig Forslagene; 
det androg ogsaa om Ophævelse af Generalprokurørembedet. Stillingen
blev F. utaalelig, og han søgte og fik (5. Maj 1825) det efter 
Christie ledige Bergens Stiftamtmandsembede. Under al denne 
opslidende Kamp havde han udgivet en Norges Historie til 1319 
(4 Bd., Chra. 1823-24), der tiltalte Samtiden, men er uden 
videnskabelig Betydning.

F.s Liv er fra denne Tid kun et Embedsmandsliv. I 2 1/2 Aar 
var han Stiftamtmand i Bergen og Amtmand i Søndre Bergenhus 
Amt. 18. Dec. 1827 blev han Justitiarius i Højesteret uden at 
være indstillet af Regeringen, som frygtede hans Lidenskabelighed. 
Hans Kraft var imidlertid brudt, og 13. Jan. 1830 døde han, kun
lidt over 47 Aar gammel. Han blev 2 Gange gift, 1804 med Anna 
Birgitte Munch (f. 1786 d. 1810), Datter af Sorenskriver B. F. M., og 
1811 med Elisabet Severine f. Bøckmann (f. 1782 d. 1848), Enke efter 
Kjøbmand i Drøbak Brede Stoltenberg; hun fik af Stortinget i 1845 
en Pension af 180 Spd. En Mindestøtte for F. blev i 1864 rejst 
paa Vollebæk, der nu er lagt under Aas Landbrugsskolegaard, paa 
det Sted, hvor F.s Bolig stod.

Det er som Politiker, F.s Navn vil blive bevaret i Norges 
Historie. Imponerende af Ydre, med urokkelig Selvtillid, 
lidenskabelig og frygtløs, altid arbejdsom og stadig slagfærdig, med 
Talent for mundtlig og skriftlig Fremstilling, men uden Grundighed 
og Dybde, var han vel udrustet for den politiske Tjeneste. Da
Øjeblikket kom, stod han færdig og blev Hovedmanden for et stort 
Værk. Begejstret for sit Lands Oldtid og den norske Odelsbonde, 
som Litteraturen i et halvt Aarhundrede havde forherliget, blev han 
det norske Demokratis Fader. Hans Ideal bestod ikke 
Virkelighedens Prøve, og det norske Forfatningslivs første Aar vare ham 
som mange andre til Skuffelse og Sorg. Rask til at tage Parti 
kunde han ogsaa hurtig skifte Mening, men altid uden personlig
Beregning. Han begyndte som almægtig Partifører og endte i 
Ensomhed og Afmagt. Da han vilde rette paa, hvad der var gjort 
i 1814, knustes han af Demokratiet; men hans Modstandere fra 
1814, der havde set hans Karakters Skyggesider formildes, ydede 
hans uforfærdede Patriotisme i 1821 sin Anerkjendelse.

L. K. Daa, K. M. Falsen, Chra. 1860.
Halvorsen, Norsk Forf. Lex.

<i>M. Birkeland.</i>

</chapter><chapter name="de Falsen, Enevold, 1686-1761, Borgmester i Kjøbenhavn">

<b>de Falsen, Enevold,</b> 1686-1761, Borgmester i Kjøbenhavn, 
en Søn af Falle Pedersen (f. 1625 d. 1702), Ejer af Østrupgaard 
paa Sjælland, og Elisabeth Eskildsdatter Dalhuus (f. 1661 d. 1725), 
var først Direktør for det perpetuerede kjøbenhavnske Lotteri, blev 
1729 Raadmand i Kjøbenhavn, var fra 1740 til sin Død Medlem af 
Missionskollegiet og Direktør for Waisenhuset, blev 1743 tillige 
Viceborgmester og 1748 virkelig Borgmester i Kjøbenhavn, blev oftere
tilsagt til at møde som extraordinær Assessor i Højesteret, var 
desuden i en lang Aarrække Assessor i Overadmiralitetsretten og et 
hyppig anvendt Medlem af Datidens mange Kommissioner. 1754-56 
var han Medlem af Theaterdirektionen. 1723 blev han Kammerassessor,
1733 Justitsraad og 1747 Etatsraad, 1758 adledes han, 1760 
udnævntes han til Konferensraad, og 30. Juli 1761 døde han paa 
Boserupgaard. Han blev 1715 gift med Raadmand i Kjøbenhavn 
Christen Sørensens Datter Mette Christine (f. 1691 d. 9. Okt. 1758).

Moe, Tidsskr. f. norsk Personalhist. II, 76.

<i>G. Kringelbach.</i>

</chapter><chapter name="de Falsen, Enevold, 1755-1808, Justitiarius, Digter">

<b>de Falsen, Enevold,</b> 1755-1808, Justitiarius, Digter, 
fødtes i Kjøbenhavn 17. Okt. 1755 som Søn af ovfr. nævnte Konferensraad Chr. 
M. de F. Kun 10 Aar gammel dimitteredes han 1765 til Universitetet
som Privatist fra Kjøbenhavn og tog «med megen Berømmelse» 
Examen artium. Lige saa rask var hans paafølgende Befordring paa 
Embedsbanen. I sit 16. Aar blev han Kopist i danske Kancelli, og 
i sit 22. Aar kom han som Assessor i Overhofretten til Norge, hvor 
han i en Del Aar boede i Christiania. Allerede under Opholdet i 
Kjøbenhavn havde han betraadt den dramatiske Forfatterbane med 
sin «borgerlige Tragedie» i 5 Akter, «Salvini og Adelson» (1776), 
bygget paa et Motiv fra Arnauds Fortællinger. I Christiania fandt
han Anledning til at fortsætte dels som Forfatter, dels paa andre 
Maader med at udvikle sin Interesse for Theatret. Saaledes deltog 
han 1780 som Indbyder i Stiftelsen af det ældre dramatiske Selskab, 
og ved dettes første Forestilling paa det lille Theater i den James 
Collett tilhørende Grænsehave spillede han selv med. Deltagelsen 
i dette og dets senere faste Efterfølger havde sin Indflydelse paa 
F. og blev for ham en Opmuntring til litterære Arbejder. For
dette Selskab oversatte han fra fremmede Sprog dramatiske Arbejder 
som «Nonnerne» af Picard og «Pebersvendene» af Iffland, ligesom 
han i denne Tid har skrevet Sange. Under Opholdet i Christiania
skrev han ogsaa «De snurrige Fættere», en Komedie i 2 Akter, 
der udkom 1778. Han deltog tillige i det elegante Selskabsliv, som 
paa den Tid blomstrede i Christianias toneangivende Kredse, og 
hans Fremtid syntes at være den lyseste, der kunde staa nogen 
aaben. Ved sin Faders Afgang blev han i 1788 midlertidig ansat 
som Justitiarius i Overhofretten og udnævntes 31. Okt. s. A. til dette 
Embede. I en Alder af kun 33 Aar stod han saaledes som en af 
Norges højeste Embedsmænd. Da kom kun faa Maaneder efter, 
som et Lyn fra den klare Himmel, hans pludselige Forflyttelse til 
et af Landets fjærneste og paa den Tid mest afsides liggende Steder 
under Omstændigheder, der maatte vække den pinligste Opmærksomhed.

Under 23. Jan. 1789 blev han uden Ansøgning eller derom 
ytret Ønske udnævnt til Lagmand over Nordland og Finmarken, 
medens F.s tidligere Embede s. D. overdroges den hidtilværende
Lagmand P. T. v. Koss. «Formedelst en indtruffen Omstændighed» 
har J. C. Berg tilføjet i en haandskreven Note. Andensteds har 
han skrevet, at F.s Forflyttelse var at anse som «en Forvisning,
foranlediget ved det utilbørlige Forhold, der bevirkede 
Generalavditør C. Chr. Wessels og Frues Skilsmisse». Denne Udnævnelse 
var et haardt Slag for F., der nu maatte tage sin Bolig paa 
Lagmandsgaarden Stegen i Nordland, hvor intet kunde erstatte ham
den selskabelige og litterære Omgang, hvortil han tidligere var vant. 
Den ensomme Egn bød ham ingen af de Glæder, der havde 
Tillokkelse for ham, og Nordlands storslagne, men vilde Natur ejede 
ikke Evnen til at aabne hans digteriske Aare til ny Produktion. 
Under dette Ophold lagdes Grunden til en Melankoli, der siden 
nok kunde afbrydes af mange oplivende Timer, men aldrig helt 
forlod ham, og som til sidst kom igjen med forøget Kraft. En 
Forlængelse af Opholdet paa Stegen vilde ogsaa være bleven farlig 
for hans Helbred, og efter kun 2 Aars Forløb forlod han paa
Lægens Raad sit nordlandske Embede og drog 1791 til Kjøbenhavn, 
hvor han af Regeringen fik en god Modtagelse, for saa vidt han 
s. A. udnævntes til Assessor i Højesteret. Dermed begyndte et nyt, 
mere glimrende, men ingenlunde helt lykkeligt Afsnit af hans Liv. 
I 11 Aar virkede han som Højesteretsassessor, men fandt ved Siden 
heraf Tid til at udfolde en frugtbar Forfattervirksomhed, ligesom
han fulgte med i alle de Bevægelser og Strømninger, der gik 
igjennem Tiden. Thi F. var et ægte Barn af sin Tid, baade i 
litterær og politisk Henseende.

Det var den franske Revolutions Aar, som F. paa denne Maade 
tilbragte i Kjøbenhavn. Han var mægtig greben af denne 
verdenshistoriske Begivenhed, og han fulgte med den mest levende 
Interesse Revolutionens Udvikling. Til en Tid var han en fortrolig Ven 
af P. A. Heiberg og Malthe Bruun; han knyttede ligeledes nu et 
Venskabsbaand med Rahbek, der i sin Nekrolog over F. siger, at 
han allerede ved sin egen litterære Debut havde kastet sine Øjne 
paa «Salvini og Adelsons» «genifulde Forfatter», men først nu 
personlig mødte ham «ved Musernes, ved Sandhedens, ved Fædrelandets
Alter». Venskabet med Rahbek opløstes først ved Døden, hvorimod 
der snart indtraadte en større Kølighed i Forholdet til de to andre, 
navnlig efter at F. 1796 til Christian VII's Fødselsdag havde skrevet 
sin Prolog «Festen i Valhal», der under Allusioner til den franske 
Rædselsperiode i høje Toner priste «Skjoldungens» Dyder og 
Fortjenester. Mellem F. og Malthe Bruun kom det til et fuldstændigt 
Brud. I Samtidens Tidsskrifter deltog F. i den offentlige Diskussion; 
i 1795 var han en kort Tid Medudgiver af «Borgervennen».

Gjennem sin Fødsel og Opdragelse var F. dansk, og det samme 
gjælder den største Del af hans litterære Arbejder. Under Opholdet 
i Norge var han imidlertid bleven mere og mere knyttet til dette 
Land, og det gik med ham som med mange andre, at han til sidst
følte sig mere som Nordmand, selvfølgelig som en til Fællesstaten 
med talrige Baand knyttet Nordmand. Han skrev 1793 «Et Par 
Ord om det norske Akademi», hvori han talte Norges Sag i 
Anledning af det i hans Øjne retfærdige Krav paa et eget norsk 
Universitet. Her fik han tillige Lejlighed til at udtale sig om Forholdet 
mellem de to Lande, der for ham tilsammen stode som «Tvillingriget»; 
han siger saaledes: «I tvende, ved Havet og et mellemliggende 
vidtløftigt Rige, adskilte Lande, som Natur, Klima, Jordbund,
Produkter, Næringsveje, Økonomi, Handel, Sæder, til Dels 
og borgerlig Forfatning, har gjort aldeles forskjellige, kan, deres 
politiske Forening uagtet, Tænkemaaden rimeligvis ikke være aldeles 
ensformig.» Efter hans Mening maatte «det blive klart, at den
Mand, Nordmand eller dansk, som bestemmer sig til at tjene Staten 
i et af disse Riger, bedst organiseres til at gavne, naar han i Norge 
dannes til at være Nordmand og i Danmark til at være dansk». 
Muligens han talte af egen Erfaring, naar han skildrede, hvorledes 
den i Kjøbenhavn uddannede Embedsmand, der kom til Norge og 
der overtog en Stilling, som fordrede «Kundskab om Landet og 
Indsigt i dets Økonomi», var udsat for at begaa Fejlgreb. Om sig 
selv ytrede han i de til Norge henvendte Slutningslinjer: «Du blev 
mig mere end Fødeland. Du gav mig Glæder og Sorger.» Gjennem
Interesser og Sympathier var han efter sit første Ophold i Norge 
stærkt knyttet til dette Land.

F.s Helbred blev ikke styrket ved hans Tilbagevenden til et 
mildere Klima; rimeligvis var hans Sundhed allerede bleven 
undergravet ved hans overmodne Udvikling i Barneaarene, og den gik 
fremdeles nedad med raske Skridt. Hertil bidroge ogsaa de 
personlige Ubehageligheder, som han paadrog sig fra sine 
forhenværende, revolutionsvenlige Omgangsfællers Side. Imidlertid 
udfoldede han i disse Aar en rig litterær Produktivitet. Medens i 
sin Tid «Salvini og Adelson» var nægtet Antagelse ved det kgl. 
Theater i Kjøbenhavn, var han under sit 11 Aars Ophold i Danmark
en frugtbar Forfatter for dette. Hans Enakts-Drama «Arven 
i Marseille», der var skrevet i Christiania 1778, opførtes 1792 paa 
det kgl. Theater. I Kjøbenhavn skrev han, foruden forskjellige 
Oversættelser for Theatret, Prologer og Epiloger, «Hvad vil Folk
sige?» og «Kunstdommeren», 2 Femakts-Komedier, det Femakts-Ridderdrama 
«Idda» og «Frierne og Kjæresten», en Treakts-Komedie, 
hvis Handling foregaar i Norge, dog uden at eje noget særlig norsk 
Præg. Sujetterne til disse dramatiske Arbejder ere tagne af 
samtidige eller ældre Noveller, ligesom allerede Tilfældet var med 
«Salvini og Adelson».

Til fuld Originalitet har derimod F. hævet sig i sit 1797 
udgivne Syngespil «Dragedukken», der opnaaede en stor Popularitet 
og grundfæstede sin Forfatters Ry. «Dragedukken» har i Danmark 
som i Norge længe holdt sig paa Scenen og har endog været 
gjenoptagen for ikke ret mange Aar siden paa et norsk Theater. Det
er dette Arbejde, som mere end noget andet har givet ham en 
Plads i den dansk-norske Fælleslitteratur; ingen aner den livstrætte 
Forfatter med det tunge Sind og den nedbrudte Helbred bag det 
skjæmtende Lune og de kvikke Indfald, der krydre «Dragedukken». 
Faa Aar senere gav Englændernes Overfald paa Kjøbenhavn i 1801 
ham Begejstring til at skrive den ildfulde Krigssang «Til Vaaben! 
se Fjenderne komme! Til Vaaben! I nordiske Mænd!» Han 
indskrev sig ved samme Anledning i Studenterkorpset; ved saadanne 
Begivenheder vaktes hans Aand til en Kraft, der bragte ham til 
at glemme et Legeme, som allerede bar Oldingealderens Stempel. 
Maaske har ogsaa enhver saadan begejstret Anspænden af 
Aandskræfterne bag efter yderligere medvirket til at svække hans affældige 
Legeme. Han led af Hovedsvimmel og Besvimelser. Deltagelsen 
i Højesterets lange Sessioner blev ham alt for anstrængende, og han 
maatte se sig om efter en anden Stilling, der bedre kunde passe 
for hans svage Kræfter. 12. Nov. 1802 blev han udnævnt til 
Justitiarius i Akershus Stiftsoverret og s. A. til Etatsraad. Umiddelbart 
efter flyttede han til Christiania, hvor han allerede var i Julen
1802-3. Forandringen af Opholdssted virkede til en Begyndelse 
gavnlig paa hans Helbred, for saa vidt den ikke forværredes. Men 
efter nogle Aars Forløb ophørte dette.

I Christiania gjenfandt F. en Kreds af Venner og Bekjendte, 
medens den gamle Anstødssten var fjærnet ved Generalavditør 
Wessels Død i 1794, og han blev strax et samlende Element i det 
nye dramatiske Selskab, der var stiftet 1799, og som i Løbet af 
1802 havde opført en egen Theaterbygning. Denne, der blev 
nedreven 1890, smykkedes, antagelig efter F.s Død, med hans Buste 
som et Tegn paa, hvad Selskabet skyldte ham. Paa dette 
Privattheater opførtes nu F.s egne og de af ham oversatte og bearbejdede 
dramatiske Arbejder under hans egen Ledelse, fremfor alle «Dragedukken». 
Selv var han en af de ivrigste Skuespillere, og han høstede 
stadig Bifald som en talentfuld Dyrker af den dramatiske Kunst. 
Han var, navnlig efter Bernt Ankers Død, det naturlige Midtpunkt 
i den Kreds, der samledes om det nævnte Selskab og der dyrkede 
Thalia med en Iver, som selv i hin, de private Theatres gyldne Tid,
var noget særdeles mærkeligt. I denne Kreds glimrede F. som den 
ansete Forfatter, som den store Skjønaand og som den talentfulde 
Skuespiller; hans Liv fandt her, naar ikke Mismodets tunge Skygger 
lagde sig over hans Hoved, sine sidste lykkelige Timer. Embedet
som Justitiarius i Stiftsoverretten lagde ikke saa meget Beslag paa 
hans Tid som det tidligere, og han nød for saa vidt i Norge et 
større Otium. Men dette varede dog ikke længe. Endnu skulde 
der aabnes ham en ny Virkekreds, mere rig og ærefuld, mere
betydningsfuld end nogen af de foregaaende, og han skulde, inden 
han skiltes fra denne Verden, overtage en ny Stilling, der skulde lade 
hans Navn indtegnes mellem «Tvillingrigets» mest fortjente Sønner. 

Da den interimistiske norske Regeringskommission under 24. Avg. 
1807 blev nedsat, var F. et af dennes 3 første Medlemmer, sammen 
med Prins Christian August og Grev Gebhard Moltke, hvortil fra 
2. Sept. kom M. G. Rosenkrantz. F. var af disse utvivlsomt den
mest betydelige, og han blev et af Kommissionens virksomste 
Medlemmer. Hans Legeme var rigtignok svækket, og det kunde 
se ud, som om hans Kræfter ikke skulde kunne slaa til over for 
det nye, ansvarsfulde Hverv. Men hans Aand var alligevel stærk 
nok til, om end blot for kortere Tid, at afryste alle de hemmende 
Baand og udfolde en Virksomhed, der gav ham en fornyet Adkomst 
til at nævnes i Historien som en af de betydeligste Mænd, de to 
Riger i senere Tider have frembragt. F. var, efter sin hele 
forudgaaende Løbebane, selvskreven til at blive Sjælen i den norske
Administration, for saa vidt denne nu maatte ledes fra 
Regeringskommissionen i Christiania, og det mærkes let i Kommissionens 
Forhandlings- og øvrige Protokoller, at han i betydelig Udstrækning 
har sat sit Stempel paa dens Handlinger som Norges øverste 
Regeringsmyndighed næst Kongen. Han var tillige Kommissionens 
litterære Medlem, hvis fine Pen kan spores i de fra den udgaaede
Skrivelser, der for en stor Del vare konciperede af ham. Han var 
med sin fremragende Begavelse, med sit mangesidige Kjendskab til 
Norges forskjelligste Egne og sine store Kundskaber den, som 
bestemte, i hvilken Aand Administrationen skulde føres, og navnlig 
tillægges der ham stor Andel i den Sindighed, Klogskab og 
Frimodighed, hvormed Kommissionen fra Begyndelsen af optraadte 
over for Kongen ved alle de Lejligheder, hvor Norges Interesser 
kunde kræve en klar Fremlægning af Forholdene, som ofte kun 
med Vanskelighed lode sig forstaa i Kjøbenhavn. Det var vistnok 
F.s Fortjeneste, naar det saaledes lykkedes at undgaa Kollisioner 
mellem de særlig norske og Fællesmonarkiets Interesser. Ved Krigens 
Udbrud med Sverige i 1808 paatog han sig endnu et nyt Arbejde,
at redigere det da grundlagte officielle Blad for Norge, som fik 
Navn af «Budstikken». Men hans Aands- og Legemskræfter strak 
ikke i Længden til for det store, omfattende Arbejde, som var lagt 
paa hans Skuldre. Den Frejdighed, hvormed han havde overtaget
sin nye Gjerning, viste sig kun at være Lampens sidste Opblussen, 
og da de mørke Høstdage kom i 1808, var det ogsaa under de 
fortvivlede Udsigter for Fædrelandets Fremtid, der da syntes at 
aabne sig, som om et lignende Mørke lagde sig over F.s Sind. 
Endnu i Begyndelsen af Aaret havde han skrevet sine Krigssange 
for de uddragende Soldater og derved ligesom ved sin Redaktionsvirksomhed 
indvirket mægtig paa den Begejstring, som greb det 
norske Folk. Men om Høsten grebes han af et Mismod, der ikke 
kunde fjærnes. Om Aftenen 16. Nov. 1808 forlod han det dramatiske
Selskabs Theater, og næste Morgen opskylledes hans afsjælede 
Legeme af Christianiafjordens  Bølger. Under overordentlig 
Deltagelse foregik Begravelsen 22. Nov. paa (Gamle) Akers Kirkegaard,
hvor en Obelisk viser hans sidste Hvilested. Savnet syntes ikke at 
kunne udfyldes. En Nationalsorg greb Norge, og denne fandt 
Gjenlyd i Danmark.

F. ægtede 22. Nov. 1781 Anna Henrike Petronelle Mathiesen 
(f. 1762 d. 1825), Datter af Lagmand og Kancelliraad Jørgen M.

E. Falsens Skrifter I-II, Chra. 1821. 
J. Aalls Erindringer, 2. Udg., S. 98 f. 
H. J. Huitfeldt, Christiania Theaterhist. 
Yngvar Nielsen, Grev J. C. H. Wedel Jarlsberg og hans Samtid I, 140. 191 f. 

<i>Yngvar Nielsen.</i>

</chapter><chapter name="de Falsen, Jørgen Conrad,</b> 1785-1849, Søofficer">

<b>de Falsen, Jørgen Conrad,</b> 1785-1849, Søofficer,
Søn af ovfr. nævnte Justitiarius Enevold de F. (d. 1808), fødtes 20. Avg. 
1785 i Oslo, blev Sekondlieutenant i Marinen 1801, Premierlieutenant
1807, Kapitajnlieutenant 1815, Kapitajn 1821, Kommandørkapitajn 
1836. -- Efter at Englænderne 1807 havde bemægtiget sig den 
danske Flaade, sluttede Danmark sig til Frankrig, hvorved det kom 
til at afgive Skibsbesætninger til 2 paa Schelden liggende franske 
Linjeskibe, om hvilke det oprindelig hed, at de skulde opsendes 
til de danske Farvande. Da disse Besætninger imidlertid bleve 
uretfærdig behandlede, vare de i 1809 ikke langt fra at gjøre
Mytteri. Cheferne, som havde gjort den franske Admiral Missiessy 
Forestillinger, bleve arresterede og sendte i Land. F., der gjorde 
Tjeneste paa et af Skibene tillige med Lieutenant Fr. Holsten, 
protesterede og nægtede Lydighed. Nær havde denne af ædel 
Harme fremkaldte Ubesindighed kostet ham Livet, men den franske 
Interimschefs Mellemkomst afvendte dog Faren, saa at F. slap med 
at blive hjemsendt og belagt med 1/2 Aars Fæstningsarrest, hvilket 
endog yderligere mildnedes derved, at han kort efter dekoreredes 
med Ridderkorset. Hjemme var imidlertid Krigen med England i 
fuld Gang, og F. fik snart Lejlighed til at vise sit Mod og sin 
Energi. Stationeret med nogle Kanonfartøjer ved Skagen bestod 
han 27. April 1810 en ærefuld Kamp med en engelsk Fregat, ligesom 
han 12. Sept. med 2 Kanonbaade og 4 Kanonjoller erobrede den 
engelske Kutter «the Alban» ud for Læssø. Til Løn for disse 
Bedrifter dekoreredes han med Kommandørkorset af Danebrog og 
fik Aaret efter Kommandoen over hele den jyske Kanonbaadsafdeling, 
Gunstbevisninger, som dog af hans samtidige ansaas for 
overdrevne og foraarsagede en Del Misstemnimg. Da man ønskede
at forjage Englænderne fra Øen Anholt, som de havde besat, 
ordnede han tillige med Major Melsted Enkelthederne ved en af 
Kommandør Lorentz Fisker udkastet Plan til Angrebet, efter at han 
dog forinden havde fraraadet Expeditionen som unyttig. Denne 
Plan, der gik ud paa en Overrumpling, forberedtes tilmed saa 
utilgivelig langsomt af Avtoriteterne og blev holdt saa lidet hemmelig
, at den længe forinden Udførelsen var ble ven Fjenden bekjendt. 
Han afgik fra Gjerrildbugten 23. Marts 1811 med 12 Kanonbaade 
foruden en Transportflotille med 680 Mand under Kommando af 
Melsted og Kapitajn Prytz, men Togtet mislykkedes totalt. Stormen 
paa Øens Fort blev afslaaet, de anførende Landofficerer faldt; tillige
faldt og saaredes o. 300 Mand, foruden at Fjenden gjorde en stor 
Mængde Fanger. Fra Fyret tilkaldte Englænderne desuden 
Forstærkning af Orlogsmænd, der søgte at spærre de danske Tilbagevejen. 
Vel lykkedes det F. at frelse Transportflotillen, men af 
Kanonbaadene erobrede Fjenden 2, hvorved den unge, heltemodige 
Lieutenant Buhl (III, 247) faldt i Fangenskab. At denne Expedition 
efter et saadant Udfald ikke kunde undgaa Kritik, er naturligt, 
ligesom det ej heller kan forundre, at Stemningen vendte sig mod 
F., der havde spillet en saa væsentlig Rolle i den. Det er dog 
senere godtgjort, at han ikke kunde dadles for det uheldige 
Foretagendes Organisation; om hans Mod og Konduite under Retræten 
kan der kun være én Mening. -- 2. Juli s. A. havde F. paa ny 
en Kamp at bestaa med et for ham lige saa uheldigt Udfald. 
Under Forsøget paa at ødelægge en fjendtlig Konvoi, der i Vindstille 
var gaaet til Ankers mellem Sejrø og Hjelmen, kom hans 
Kanonbaade i en farlig Stilling, ved at Vinden pludselig blæste op 
paa ny. Konvoiens Orlogsmænd angrebe ham, og han maatte 
skyndsomst tage Flugten i spredt Orden. I en i Løbet af faa Minutter 
opkommen Taage var han da saa uheldig at passere ikke færre 
end 3 engelske Linjeskibe, som efter hverandre øste deres glatte 
Lag ud over ham. F. maatte til sidst overgive sig med 2 andre
Kanonbaade. Aaret efter tilsmilede Lykken ham dog igjen. Efter 
at have bestaaet ærefulde Kampe 6. Maj, 13. Juli og 6. Avg. 1812, 
hvorved han dels erobrede Konvoiskibe, dels fordrev de fjendtlige 
Orlogsmænd, erobrede han 19. Avg. ud for Fornæs Briggen «Attaque» 
samt en Lugger, og det endda uden at miste én Mand. I Maj 
1813 førte han Prins Christian Frederik paa en Baad fra Jylland 
til Norge.

I Okt. 1811 ægtede F. Cecilie Catharina Høyer (f. 19. Sept. 1784), 
Datter af Provst C. F. H. ved Holmens Kirke. 1814 traadte han uden 
for Nummer og rejste til Schweits, hvor han efter Sigende skal
have ført Dampskib paa Rhonen. Hans Hustru døde 15. Febr. 
1816; i Holmens Kirke har Thorvaldsen med egen Haand sat hende 
en Mindetavle med sin bekjendte Medaillon «Natten». I Okt. 1825 
giftede F. sig atter, med Jørgine Elisabeth Rosenkrantz (f. 23. Avg. 
1801 d. 10. Dec. 1869), Hofdame hos Dronning Marie og Datter af 
Major R., en Broder til Statsministeren. Da han under Opholdet 
i Schweits og Frankrig ved heldige Spekulationer havde erhvervet 
sig en Del Penge, kjøbte han 1836 Herregaarden Taarnholm ved 
Korsør (solgt igjen 1845) og senere Godset Søbysøgaard i Fyn; her 
hengav han sig med Iver til Landvæsenet og gjorde sig meget 
afholdt ved at sælge Bøndergods paa liberale Vilkaar, hvorfor der 
senere er rejst ham en Mindestøtte. 1831 førte F. en kort Tid 
Kongens Dampskib «Kiel», og 1832 var han Chef for Korvetten 
«Diana» i Vestindien. Efter hans Hjemkomst svækkedes hans 
Helbred saa meget, at han maatte foretage jævnlige Baderejser til 
Udlandet. 1838 tog han sin Afsked med Kommandørs Rang, hvilken 
1848 forhøjedes til Kontreadmirals Rang. Han døde 23. Avg. 1849.

With, Danske og norske Søheltes Bedrifter.

<i>C. With.</i>

</chapter><chapter name="Falster, Christian, 1690-1752, Filolog og Digter">

<b>Falster, Christian,</b> 1690-1752, Filolog og Digter,
er født i. Jan. 1690 i Branderslev paa Laaland, hvor Faderen, Christen F., 
som allerede døde 1695, den Gang var Præst. Moderen, Marie 
Pedersdatter Staal, holdt F. i Skole i Nykjøbing, hvorfra han 1708 
blev Student, men kun for næste Aar at vende tilbage til Skolen 
som Hører og Kantor. 1712 kaldtes han til Konrektor i Ribe, 
blev 2 Aar efter Magister og vandt efterhaanden Ry som Filolog 
og Skolemand, i det han bragte den forfaldne Skole i en fortrinlig 
Orden og styrede den med en paa den Tid sjælden Blanding af 
Fasthed og Humanitet. Efter 1723 at være bleven Rektor fik han 
opført en ny Skolebygning, samlet et Bibliothek osv., og han 
forlod aldrig sin Skole, men afslog baade 1719 og 1732 Tilbud om 
Ansættelse ved Universitetet, fordi kun Theologien der var i nogen
Anseelse, og han ikke vilde nødes til at skifte Fag for at opnaa 
højere Lønning. Heller ikke vilde han overtage det rigt aflagte 
Rektorat ved Roskilde Skole, som næsten var i Opløsning. Hans 
eget Embede var imidlertid meget ringe, og kun med Møje opnaaede 
han at faa Konrektoratets Lønning slaaet sammen dermed; 
Traditionen om, at hans egen Biskop, Lejlighedsdigteren Laurids Thura, 
her skulde have modarbejdet ham, synes dog ugrundet.

1717 havde F. indgaaet et lykkeligt, men barnløst Ægteskab 
med Datteren af Handelsmand Jens Baggesen i Ribe, Margrethe B., 
som overlevede ham i 37. Aar og døde 1789, 97 Aar gammel. Den 
joviale og nøjsomme Mand følte sig tilfreds med sin beskedne Stilling
og sit virksomme Liv i Ribe, hvor han udfyldte sin Fritid med Musik 
og livlig Selskabelighed, men tillige ved Siden af sin Skolegjerning 
udfoldede en betydelig videnskabelig og digterisk Produktion samt 
underholdt omfattende Forbindelser med ansete Mænd inden- og 
udenlands, bl. a. med den hollandske Filolog Havercamp, hvorom 
hans store, til Dels utrykte Brevsamling bærer Vidne. Skjønt han 
selv aldrig rejste, nød han Ry i Udlandet og udgav de fleste af 
sine filologiske Skrifter i Tyskland og Holland. Paafaldende tidlig 
standsede imidlertid hans litterære Virksomhed, og i de sidste 20 
Aar før sin Død (af Vattersot, 24. Okt. 1752) skrev og udgav han 
saa godt som intet. Det er ikke ganske klart, om Grunden hertil 
nærmest er at søge i Skuffelsen over, at hans filologiske Hovedværk 
ingen Forlægger kunde finde, eller i Trykket af den under Christian
VI raadende pietistiske Stemning, mod hvilken F.s i Satirerne og 
«Amoenitates philologicæ» udtalte frie Meninger stødte stærkt 
an, og som nu trængte ind ved hans egen Skole og voldte ham 
Bryderi. Der er Spor af, at han har været mindre vel set paa 
højere Steder; saaledes blev der i 1732 nægtet ham Tilladelse til 
at gjøre en Udenlandsrejse. Man har vel næppe syntes om hans 
gjentagne Afslag af al Forfremmelse, og paa den anden Side var 
han i sin egen Virkekreds en myndig og selvbevidst Mand, der 
oftere kom i Strid med sin umiddelbare foresatte, Thuras Efterfølger
Biskop Anchersen, og derved tildrog sig forskjellige Ubehageligheder.

I digterisk Evne staar F. vistnok lige saa langt tilbage for sin 
store samtidige, Holberg, som han i Lærdom overgaar ham; men 
hvad der i Tidens Litteratur giver ham Plads umiddelbart efter hin, 
er en den Gang sjælden Aandfuldhed og Frisindethed, der præger 
ej blot Satirerne, men ogsaa flere af de filologiske Skrifter, især 
«Amoenitates», som i mange Henseender kan sammenstilles med 
Holbergs Epistler. F.s Digtning udgik aabenbart fra hans filologiske 
Studier; allerede som Hører i Nykjøbing oversatte han paa Vers
Ovids Klagebreve, der dog først udkom 1719, sandsynligvis omtrent 
samtidig med den rimede Bearbejdelse af Juvenals 14. Satire, om 
Børnetugt (findes nu kun i en Udg. 1731). Denne førte ham atter 
til selvstændige Forsøg i samme Digtart, formodentlig siden 1720. 
Hans fleste Satirer udkom 1721-22, enkelte 1730-39 (42?), alle 
trykte enkeltvis og anonymt, saa at det har haft sine Vanskeligheder 
at fastslaa Omfanget af F.s danske Forfatterskab. Satirerne 
ere: «Disse Tiders onde Optugtelse», «Daarers alamodiske Leveregler», 
«Den daarlige Udenlandsrejse», «Den utidige Rangsyge»,
«Den uforsvarlige Rekommendation», «Det daarlige Giftermaal», 
«Betænkning om Frieri og Giftermaal» (der dog mere har Præg af 
et temmelig udtværet Læredigt end af Satire), «Gjerrigheds Afmaling»,
«Verden som et Dolhus», «Den latinske Skriverstue» og «Om falske 
Venner», hvilken sidste F. indsendte som Besvarelse af Holbergs 
3. Prisopgave 1739. De modtoges med stort Bifald og oplevede 
næsten alle i kort Tid flere, indtil 5 Oplag. Andr. Hojer i «Nova
lit.» 1721 og Alb. Thura i «Idea hist. lit. Danorum» 1723 roste nogle 
af de første som uskyldige og frie for personlige Hentydninger, 
aabenbart paa Holbergs Bekostning. Holberg selv indrømmer i 
Fortalen til Skjæmtedigtene gjærne dette, men hævder paa den anden 
Side, at ingen kan undgaa Beskyldning for at sigte paa Personer, 
naar han vil satirisere i Karakterskildringer og under danske brugelige
Navne. Han approberer ingenlunde «Juvenals eller deslige Poeters 
Morosité, der dræbe Folk med gammel Postilmorale og locis 
communibus», nemlig Ivren mod nye Moder i Dragt og Levemaade 
og mod de Fejl, som gaa i Svang blandt rige og fornemme Folk, 
og som Mængden derfor gjærne ser gjennemheglede.

Holberg betegner her tydelig nok F. som Repræsentant for 
den ældre, generelt moraliserende Satire, rettet mod Fejl og Laster 
i al Almindelighed og mod de nye Moder og Noder, til Forsvar for 
gammeldags Tugt og Ærbarhed. Virkelig er det ogsaa denne ældre,
nationale Retning, der for sidste Gang blomstrer op i F., netop 
samtidig med at hans Bysbarn, Præsidenten i Ribe Carsten Worm, 
1718-27 indførte nyevropæiske Mønstre ved Oversættelsen af 
Boileaus Satirer, og at Holberg begyndte den selvstændigere Tilegnelse 
af disse Mønstre med «Peder Paars» 1719 og Skjæmtedigtene 1722. 
Holberg stiller sig altsaa, modsat af F., væsentlig paa det nyes, den 
indtrængende almenevropæiske Kulturs Side, og med rette kan han 
fremhæve sin Satire som mere individualiserende Virkelighedsdigtning 
og derfor lettere udsat for at vække Uvilje. F. fulgte som vore
ældre Satirikere ingen andre fremmede Forbilleder end Klassikerne, 
især Juvenal, og naar han af og til minder om Lauremberg og 
andre tyske Digtere, især sin lidt ældre samtidige Benj. Neukirch, 
maa Grunden nærmest søges i de fælles Mønstre og de fælles
Æmner. Men den gammeldags Satire optraadte hos ham i forædlet 
Form, hverken plump eller kjedelig, skjønt han nok har noget af 
dens snaksomme Vidtløftighed. Besidder han end ikke Holbergs
slagfærdige Vid, og kan man, især i Begyndelsen af hans Virksomhed, 
ikke frikjende ham for en noget Juvenalsk «Morosité» og Bitterhed, 
saa savner han dog hverken Lune eller Evne til psykologisk
Karakterskildring. Ogsaa han vælger sine Æmner i Samtidens Liv 
og har dem derfor ofte til fælles med Holberg, om han end udfører 
dem mindre livfuldt realistisk. I formel Henseende er F.s Tilbagevenden
til det ældre, den Bordingske firfodede Jambe, ubetinget at 
foretrække for Holbergs Alexandrinere, hvor disse ikke ligefrem ere 
anlagte paa at virke parodisk som i «Peder Paars».

F.s talrige Lejlighedsvers hæve sig derimod ikke over Samtidens 
Gjennemsnitsmaal, hvad enten han i «Castrum doloris» besynger 
hele «Kong Frederik IV's højst priselige Regering», eller han 
ansøger paa Vers, lykønsker kongelige og andre højt staaende 
Personer til Fødsels- og Mærkedage eller ledsager dem til deres sidste 
Hvilested. Kun den Del af Lejlighedsdigtene, der knytter sig til 
hans egen Livsgjerning, rimede Taler og Taksigelser ved Skolehøjtider, 
har nogen personlig og biografisk Interesse, især maaske 
hans «Brudevers til sit eget Bryllup med Riber Domskole» ved 
Rektorindsættelsen 1723.

Thorup, Efterr. om Ribe Skole V, 1828 (F.s pædagogiske Virksomhed). 
Thaarups Udg. af F.s Satirer med Levnetsbeskr., 1840. 
N. M. Petersen, Den dsk. Lit. Hist, 2. Udg., IV, 195. 316. 
Bruun, Falsteriana, 1869. 
Personalhist. Tidsskr. 2. R. I, 290. 
Danske Saml. I, 1; 2. R. IV, 142.

<i>J. Paludan.</i>

- Som <i>klassisk</i> (og aldeles overvejende <i>latinsk) Filolog</i> hører 
Christian Falster sikkert til de ypperste Dyrkere af denne Videnskab, 
vort Land har frembragt, og deltager med Hæder i de forskjellige 
Arbejder paa dens Omraade, som vare oppe paa den Tid. I sit 
første Skrift: «Supplementum lingvæ Latinæ» (1717) gik han videre 
i den samme lexikalsk-grammatiske Retning med Bestræbelse for 
Latinitetens Befrielse fra Barbarismer, som O. Borch havde indført 
her i Landet (s. II, 504); han behandlede heri o. 5000 latinske Ord, 
der enten aldeles manglede i det 1710 udgivne og da meget ansete
«Lexicon Fabro-Cellarianum»<footnote>Basilius Fabers 1571 udgivne 
«Thesaurus eruditionis scholasticæ», som senere gjentagne Gange blev
udgivet paa ny med mange Tilsætninger af forskjellige Filologer, særlig af 
Christopher Keller. </footnote> eller trængte til bedre Kildeangivelser. 
Dette Værk, hvis Indhold for det meste er gaaet over i de 
nuværende større latinske Ordbøger, vidner om F.s udbredte og 
nøjagtige Læsning af de latinske Forfattere, særlig fra Tiden efter
Augustus, og om hans fortrolige Kjendskab med den filologiske 
Litteratur, som var fremkommen siden Renæssancens Tid, i Regelen 
ogsaa om god Kritik. I Anledning af denne Bog kom han strax 
ind i en litterær Fejde; thi samme Aar leverede den tyske Magister
Andreas Stübel en ny Udgave af det ovennævnte Lexikon, og i 
sin Fortale hertil priste han i høje Toner sine egne Fortjenester af 
Værkets Forbedring, hvorimod han udtalte sig, om end ikke 
nedsættende, saa dog temmelig kølig anerkjendende om F.s nys
udkomne Skrift, uagtet han havde benyttet, ja ligefrem plagieret det 
i et til sin Udgave føj et Tillæg. Med rette følte F. sig fornærmet 
herover og skrev da, rigtignok mest paa andres Opfordring, endnu 
1717 sine «Animadversiones epistolicæ» som Stridsskrift mod Stübel. 
At F. heri paaviste, baade hvor liden Grund Stübel havde til at 
prale af sit eget Arbejde, og hvor frækt han havde plagieret ham 
selv, var fuldt berettiget; men nægtes kan det dog ikke, at 
Polemikken baade paa sine Steder er noget smaalig og tillige, i en 
mærkelig Modstrid med Indledningsordene, ufornødent bidsk, og F. 
var da ogsaa selv senere misfornøjet med, at han havde ladet sig 
rive saaledes hen; han iagttager ogsaa ellers altid sine ofte udtalte
Grundsætninger om Overholdelse af en mild og human Tone i 
videnskabelige Stridigheder.

I sine følgende Skrifter kommer F. mere ind paa Filologiens 
historiske Side og slutter sig her særlig til den berømte Hamborger-Professor 
Joh. Alb. Fabricius' litteraturhistorisk-bibliografiske Studieretning. 
Her maa først nævnes hans «Qvæstiones Romanæ sive 
Idea historiæ litterariæ Romanorum» (1718); det er ikke en latinsk 
Litteraturhistorie, som Titelen kunde antyde, men snarere en 
Indledning til en saadan, omhandlende væsentlig de dels i Sproget, 
dels i visse ydre Forhold liggende Betingelser for den latinske 
Litteraturs Fremkomst: han taler om det latinske Sprogs Udviklingshistorie, 
dets Forhold til Græsk og begge Sprogs Udbredelse, om 
Romernes Alfabet og Skrift, om deres hele lavere og højere 
Undervisningsvæsen, deres Bibliotheker og Boghandel, deres Studierejser 
til Udlandet m. m., og endelig gives der en Udsigt over deres 
litterære Virksomhed i de forskjellige Grene af Videnskaben (Theologi,
Filosofi, Historie osv., dog ikke Medicinen). Alt afgjøres 
ganske kort, og det er vistnok mere Forfatterens Mening at 
sammenstille Kildestederne end at give en derpaa bygget kritisk Fremstilling 
af Gjenstanden. Værket har langt mere Interesse ved den Plan, 
han har lagt for det, og det Syn for Betydningen af de der 
behandlede Spørgsmaal, som lægger sig for Dagen deri, end ved 
Udførelsen i Enkelthederne, mod hvilken der kan være meget at 
indvende; thi dels er Materialsamlingen temmelig ufuldstændig, hvad 
der kommer deraf, at F. aldeles overvejende har hentet sit Materiale 
fra Kejsertidens græske og latinske Litteratur, hvori han aabenbart 
er mest hjemme, dels har han ingenlunde kunnet frigjøre sig for 
den mærkelige Kritikløshed, der er saa karakteristisk for de store 
filologiske Kompilatorarbejder, som tilhøre denne og den nærmest 
forudgaaende Tid. I sit paafølgende Skrift, «Cogitationes variæ 
philologicæ tripartitæ» (1719), forsvarer han i 1. Del Studiet af den 
klassiske Filologi mod dem, der mente, at Syslen med de hedenske 
Værker ikke var passende for kristne Mennesker, og paaviser, 
hvorledes dette Studium ogsaa har sin store Betydning som Tjenerinde 
for den daværende «Videnskabernes Dronning», Theologien, et 
Æmne, hvortil han oftere vender tilbage; i 2. Del taler han om 
forskjellige filologiske Værker, hvortil der er megen Trang, og yder 
Bidrag til dem, navnlig til et latinsk Lexikon og til en «historia
litteraria Græca», i det han opstiller et Skema for denne, der 
omtrent svarer til den ovennævnte Bog om den romerske Litteratur; 
endelig taler han om forskjellige Spørgsmaal vedrørende den 
filologiske Methode, om de Fordringer, der maa stilles til en god
Udgave af klassiske Oldtidsværker (hvorved han især bekæmper 
den da gængse Udgivermaner, fornemmelig hos Hollænderne, som 
fyldte Udgaverne og Kommentarerne med Variantsamlinger), om 
Latinens Udtale, Orthografi og Etymologi m. m.; der findes her 
mange interessante og lærerige Bemærkninger. 1722 udgav han, 
nærmest som et Slags Supplement til Fabricius' «Bibliotheca Latina»,
sine «Memoriæ obscuræ», en Omarbejdelse med store Udvidelser 
af et med samme Titel forsynet Anhang (fra 1719) til hans 
«Qvæstiones Romanæ»; i lexikalsk Orden omtaler han her i 1. Del en 
Række latinske Forfattere, mest fra den senere Tid, hvis Værker 
ere tabte eller lidet kjendte, i 2. Del en Række romerske 
Personligheder, der uden at være optraadte i Litteraturen dog have udmærket 
sig ved Begavelse og litterær Dannelse, i 3. Del en Række latinske 
Litteraturværker, hvis Forfattere ere ubekjendte, eller som vare
Samlerværker, i 4. Del en Række Byer i Romerriget, som have 
været berømte som Lærdomssæder. Om den her foreliggende 
Materialsamling kan det samme siges, som ovenfor er sagt om den 
i hans «Qvæstiones Romanæ».

En Hovedkilde, hvorfra han henter sine Notitser, er den 
romerske Forfatter Aulus Gellius (o. 130-75 eft. Chr.); dennes Værk 
«Noctes Atticæ» satte han umaadelig højt og gjorde det til Gjenstand
for et meget ivrigt Specialstudium. Alt, hvad han havde 
samlet til den kritisk-exegetiske Behandling af dette Værk, havde 
han nedlagt i et overmaade omfangsrigt Arbejde, som han betitlede 
«Noctes Ripenses», og hele den filologiske Verden var meget spændt 
paa dets Komme; men han naaede aldrig at faa det udgivet. Som 
Prøve paa det udgav han 1721 «Vigilia prima noctium Ripensium», 
det eneste af alle hans latinske filologiske Arbejder som fandt en 
dansk Forlægger, medens han ellers maatte gaa til Tyskland og 
Holland; han behandlede heri de bevarede Kapiteloverskrifter til 
den ellers tabte 8. Bog af Gellius, paaviste deres Ægthed og 
opstillede Formodninger om Kapitlernes Indhold samt leverede en
Prøve paa et Speciallexikon til Gellius. Til selve Hovedværket 
havde han haabet at finde en hollandsk eller tysk Forlægger, men 
da det kom til Stykket, turde ingen paatage sig Udgivelsen af det 
bindstærke Værk; hvad han har faaet endelig udført af det, findes
nu som Manuskript paa Universitetsbibliotheket, til hvilket han 
nogle Aar før sin Død skjænkede alle sine Samlinger, og udgjør 2 
tykke sammenbundne Foliobind, i hvilke han i lexikalsk Form har 
nedskrevet alle sine Bemærkninger til de latinske Partier af Gellius,
medens der intet særligt findes om de græske; det vil utvivlsomt 
være en rig Fundgrube for enhver, der vil studere Gellius, men er 
næppe nogen Sinde endnu blevet benyttet. Kun et Par Prøver deraf 
udkom i hans «Amoenitates philologicæ», nemlig i 2. Bind en 
«libellus commentarius de vita et rebus Auli Gellii», vistnok et 
Sammendrag af de for Hovedværket bestemte Prolegomena, som 
ellers ikke findes, for øvrigt et lidet betydende Arbejde, samt i 
3. Bind hans «Admonitiones ad interpretes A. Gellii», hvori han
leverer en Række kritiske og exegetiske Bemærkninger til udvalgte 
Steder af alle Gellius' Bøger (mest, som han siger, for at faa 
offentliggjort nogle kritiske Bidrag, der vare sendte ham af en Tysker,
D. W. Triller, hvis Bidrag for øvrigt ere værdiløse, medens der er 
ikke lidet godt i F.s egne).

F.s mest berømte latinske Værk er hans «Amoenitates philologicæ», 
som udkom i Amsterdam i 3 Bind 1729-32; han havde 
selv givet Værket den beskedne og til Indholdet mere svarende 
Titel «Sermones», men den hollandske Forlægger (eller F.s Ven 
Siegbert Havercamp, Professor i Leiden) satte den anden, mere
prangende Titel i Steden derfor. Med den klassiske Filologi har 
dette Værk paa nogle Kapitler nær intet andet at gjøre, end at 
det (des værre!) er skrevet paa Latin, hvilket Sprog F. skrev mesterlig, 
om end just ikke med den Renhed, som nu kræves, og at 
der stadig søges Paralleler for de deri behandlede Spørgsmaal fra
de klassiske Skribenter, atter her særlig dem fra den senere Oldtid. 
Ellers indeholder Værket en rig Fylde af Betragtninger over 
religiøse og moralske, litterære og sociale Spørgsmaal m. m., sædvanlig 
under Form af Referater af Samtaler, som Forfatteren har ført med
forskjellige Personer, med hvem hans Omgangsliv førte ham sammen, 
eller været Vidne til. Disse Samtaler vise os Forfatteren som en 
særlig i religiøs Henseende strængt konservativ Mand, derhos som 
en overordentlig human, grundig gjennemdannet og aandrig Personlighed,
og de yde overmaade rige Bidrag til at kaste Lys saa 
vel over Forfatterens egne personlige Forhold som over det hele 
aandelige Liv i hans Samtid. Det vil sikkert være en vanskelig 
Opgave at oversætte dem paa Dansk, naturligvis i den Form, F. 
ventelig selv vilde havegivet dem i dette Sprog, men det er lige 
saa sikkert, at der burde gjøres Forsøg derpaa; man vilde da, om 
det lykkedes, kunne skaffe den danske Litteratur et værdigt 
Sidestykke til Holbergs Epistler; indtil videre maa man nøjes med de 
yderst sparsomme Uddrag i N. M. Petersens Litteraturhistorie.

Endnu skal blot nævnes F.s Udgave af Juvenals 14. Satire 
med den dertil knyttede Oversættelse paa Dansk i moderne Vers 
og hans smukke Oversættelse paa Dansk i Alexandrinere af Ovids 
«Tristia» (jvfr. ovfr. S. 74).

Bursian, Gesch. der klass. Philologie in Deutschland, München u. Lpz. 1883, S. 367 ff.

<i>M. Cl. Gertz.</i>

</chapter><chapter name="Falster, Jens, --1502, Dronning Christines Lensmand paa Ørebro Slot">

<b>Falster, Jens,</b> --1502, Dronning Christines Lensmand paa Ørebro Slot, 
som 1499 var udlagt hende til Livsejegods i Sverige, 
forekommer allerede 1496 i hendes Tjeneste paa Næsbyhoved. 1500 
deltog han i Ditmarskertoget, men ilede strax efter Nederlaget til 
Sverige, hvor han søgte at berolige Stemningen. Da Oprøret mod 
Kong Hans udbrød, anførte man hans Udnævnelse til svensk Lensmand 
som en af Grundene til Rejsningen, skjønt det udtrykkelig 
efter Overenskomsterne var tilladt at sætte Udlændinger som Lensmænd 
paa Fadebursslottene. Man tillagde desuden J. F. forskjellige 
Grusomheder mod Befolkningen, og fra Avg. 1501 til Febr. 1502 
udholdt han med stor Kjækhed en Belejring af Svante Nilsson Sture. 
Ved Overgivelsen lovedes ham og hans Folk Sikkerhed paa Liv og 
Gods; ham selv anvistes der Ophold i Arboga Stad, men her blev 
han kort efter overfalden og dræbt af Omegnens Bønder. Hans 
Gods i Værmeland inddroges derpaa af Sten Sture som «Danearv». 
Den fromme Dronning Christine derimod lod stifte Sjælemesser for
sin kjække Lensmand i flere af Kjøbenhavns Kirker og Klostre. -- 
J. F.s genealogiske Plads er endnu ikke udredet; han synes dog at 
høre til den gamle Falster-Slægt fra Korselitse med Løver i Vaabenet.

Allen, De tre nord. Rigers Hist. I, 201 ff.

<i>A. Heise.</i>

</chapter><chapter name="Falster, Joseph, --o.1561, Admiral">

<b>Falster, Joseph,</b> --o.1561, Admiral, 
var en Søn af Anders Josephsen (med Bjælke i Vaabenet) til Bellinge paa Falster, 
i hvilken Gaard han selv havde Andel tillige med sin Broder Landsdommer 
Mogens F. saa vel som i Gyllarp i Skaane. Blandt den skaanske 
Adel deltog han i Grevefejden og sendtes i Slutningen af Aaret 
1534 tillige med Christoffer Huitfeldt til de svenske Anførere i Væ, 
sluttede paa den skaanske Adels Vegne Forbund med disse og 
anerkjendte Christian III. I Begyndelsen af 1535 sendtes han 
derpaa efter Kong Gustavs Opfordring tillige med Peder Skram til
Stockholm for at overtage Befalingen paa Kongens Skib «Store 
Kravelen» og deltog derpaa som Skibschef under Peder Skrams 
Overbefaling i det store Slag ved Bornholm mod Lybekkerne. 
Ligeledes tjente han til Søs under Peder Skram i det følgende 
Aar og anførte derpaa 1537 som dansk «Admiral» den Flaade paa 
14 Skibe, der sendtes til Norge for at bringe dette Land under 
Christian III. Han optræder ved denne Lejlighed sammen med 
Rigsraad Truid Ulfstand, sin Fætter Jens Thillufsen Bielke (II, 336) 
fra Gyllarp o. fl. som kongelig Kommissær for at undertvinge 
Landet, afsætte Biskopperne og ordne de nye Forhold. 1536 
forlenedes han med Snedstrup Eispegaard i Halland (som han dog
allerede synes at have haft som biskoppelig Forlening 1534). Som 
hallandsk Lensmand benyttedes han oftere i den følgende Tid til 
flere Hverv og ledsagede 1548 Prins Frederik (II) til Kongehyldingen 

i Oslo. Gift med Margrethe Aagesdatter (Gere) til Gjedsholm i 
Skaane. Han levede endnu 1561, men synes død kort efter; i alt 
Fald forekommer han næppe som Søkriger i Syvaarskrigen.

Danmarks Adels Aarbog 1887, S. 62 f. 
Paludan-Müller, Grevens Feide II, 470 ff. 

<i>A. Heise.</i>

</chapter><chapter name="Falster, Mogens, --1571, Landsdommer">

<b>Falster, Mogens,</b> --1571, Landsdommer, 
var ligesom den foregaaende en Søn af Anders Josephsen Bielke til Bellinge, men 
havde ligesom sine Brødre antaget deres Moders Slægtnavn Falster. 
Han maa formodentlig have været en ivrig Tilhænger af Kong 
Frederik I og paa en eller anden Maade have gjort sig særlig 
fortjent, siden han i 1523 fik det vigtige Helsingborg samt Baadstad 
Len betroet, men rigtignok kun for i Avg. s. A. at afstaa det igjen
til Hr. Tyge Krabbe. Herved er der vel foranlediget et køligere 
Sindelag mod Kongen, thi 1525 maatte han udstede en særlig 
Troskabsrevers. Senere førte han en mere tilbagetrukken Tilværelse 
paa sin Fædrenegaard Bellinge. 1542 blev han Landsdommer paa 
Laaland og Falster og havde flere mindre Len (Bregerup Hospital
1542, Gjedser 1550-o. 1567 og Karleby og Grimmelstrup Birker 
1552-o. 1557). Han døde 4. Jan. 1571 og ligger med sine to Fruer, 
Ellen Jensdatter Rotfeldt (d. 1538) og Mette Henningsdatter Valkendorf, 
der endnu levede 1582, begraven i Sønder Kirkeby Kirke.

<i>Thiset.</i>

</chapter><chapter name="Falster, Peder, --o.1421, Rigskansler">

<b>Falster, Peder,</b> --o.1421, Rigskansler, 
var 1418 Justitiarius eller, som han i danske Breve kaldes, «Retter til Sager i 
Danmark» og har vist tiltraadt dette Embede umiddelbart efter Johannes Svendsen
Bryms (III, 189), der endnu levede 1415. Om hans Herkomst, 
Ungdom og øvrige Livsvilkaar vides saa godt som intet. Han 
førte den gamle sjællandske Saltensee-Slægts Vaaben: to Hjortevier, 
og Falster-Navnet turde altsaa være Mødrenearv. Han har 1419 
beseglet det bekjendte Forbund med Kongen af Polen og levede 
endnu 6. Dec. 1420, men var død inden 5. Marts 1421. I Forliget 
med Bispen af Roskilde afgav nemlig Kong Erik den Erklæring, 
at han aldrig havde udgivet Privilegier Riget til Skade; var dette
sket, da havde hans Kanslere Bryms og P. F. gjort det uden hans 
Vidende, og tilføjede Kongen, at den sidste nylig paa sin 
Dødsseng havde beklaget at have udgivet nogle Breve, «der ej vare 
fuldskjellige».

<i>Thiset.</i>
</chapter>
<chapter name="v. Fangen, Anton Wilhelm, 1739-1804, Læge">

<b>v. Fangen, Anton Wilhelm,</b> 1739-1804, Læge,
var født i Oldenborg, blev o. 1761 ansat som Subkirurg i den norske Armé 
søndenfjælds, 1766 befordret til Regimentskirurg og 1767 forflyttet
som saadan til i. vesterlenske Regiment med Bopæl i Christianssand. 
Her erhvervede han sig en meget indbringende Praxis hos 
de fornemste Familier, hvilket paadrog ham de civile Lægers Uvilje. 
Provinsialmedikus, Dr. med. Nielsen indgav Klage over, at han 
praktiserede blandt de civile, og opnaaede ogsaa, at al saadan Praxis i 
1785 blev ham forbudt. Men F.s fornemme Kunder ansøgte samme 
Aar om, at han maatte vedblive med sin Praxis, og det kirurgiske 
Akademi meddelte ham en rosende Erklæring, hvori det tillige 
oplyste, at han i Følge Anmodning havde indsendt en Indberetning, 
der indeholdt en af de bedste Beskrivelser over «Radesygen». Som 
Følge heraf fik han atter Tilladelse til at praktisere «interne paa 
de civile». F. blev ogsaa indviklet i en Række af Processer med 
Apotheker E. Schultz og hans Enke, fordi han forskrev sine 
Medikamenter andensteds fra, men han blev hver Gang frifunden for 
Tiltale. I 1771 mistede han ved en Ildebrand alt, hvad han ejede, og 
han og Kone maatte med 4 smaa Børn næsten nøgne redde sig ud af 
det brændende Hus. Han døde i Christianssand 26. Marts 1804. Han 
blev i 1764 gift med Karen Brochmand (f. i Aker i Marts 1742, d. i 
Christianssand 29, Avg. 1798), Datter af Kjøbmand Christian Jørgensen B.

Kiær, Norges Læger, 2. Udg.

<i>F. C. Kiær.</i>

</chapter><chapter name="Farstrup, Mads Pedersen, 1609-84, Præst">

<b>Farstrup, Mads Pedersen,</b> 1609-84, Præst, 
var født i Farstrup i Viborg Stift, hvor hans Fader, Hr. Peder Svendsen, var 
Præst (d. 1635). Efter i 6 Aar at have besøgt Sorø Skole afgik han 
1629 til Universitetet med et særdeles godt Vidnesbyrd. I Aaret 
1631 var han i 3 Maaneder Amanuensis hos Professor Steffen Hansen 
Stephanius i Sorø, hvorpaa han tog theologisk Attestats ved 
Akademiet sammesteds. 1632 blev han Kapellan ved Domkirken i 
Viborg, hvorfra han 1634 blev kaldet til Præst i Ulbjærg og 
Lynderup i Rinds Herred, Viborg Stift, og der forblev han siden 
i 50 Aar indtil sin Død, 18. April 1684. Det var i mange Maader 
strænge Tider, F. oplevede: gjentagne svære Krige og trykkende 
Paalæg af enhver Art gjorde det tungt at leve. Herom og om 
andet mere har han givet Underretning i en Række historiske 
Optegnelser, der siden bleve fortsatte af Hr. Laurids Axelsen (s. I,
382), som ægtede hans Enke.

Dagbog sammenskreven af M. P. Farstrup og L. Axelsen, udg. af I. Becher 1813. 
Rørdam, Hist. Saml. og Studier I, 264 ff.

<i>H. F. Rørdam.</i>
</chapter>
</chapter><chapter name="Fastenove, Johannes, --1520--, Klokkestøber">

<b>Fastenove, Johannes,</b> --1520--, Klokkestøber, 
er sikkert en her til indkaldt Udlænding, som maa have staaet sig godt med 
den katholske Gejstlighed her, thi han støber Klokker til baade 
Roskildes og Lunds Domkirker. Fra Tiden mellem 1511 og 1521 
kjendes der mindst 24 Kirkeklokker med hans Navn paa som 
Støber, og de fleste af disse ere gjorte til Kirker i Nordsjælland,
hvorfor det muligvis tør antages, at han har boet i Kjøbenhavn. 
1528 faar en Hans Klokkestøbers Børn i Kjøbenhavn 50 Mark «for 
det, Staden blev deres Fader skyldig for Sten og Kalk». Hans 
Virksomhed synes ikke at have strakt sig uden for Sjælland og 
Skaane og har formentlig kun omfattet Støbning af Kirkeklokker,
medens hans samtidige, den kjøbenhavnske Bøssestøber Mester 
Fadder, udelukkende synes at optræde som Kanonstøber. Muligvis 
er det hans Enke, « Barbara, Hans Førstenøvers Efterleverske», der 
1556 nævnes som boende i Malmø.

C. Nyrop, Om Danmarks Kirkeklokker S. 87 ff.

<i>C. Nyrop.</i>

</chapter><chapter name="Fasti, Thomas, 1538-1600, til Vennergaard og Katholm">

<b>Fasti, Thomas,</b> 1538-1600, til Vennergaard og Katholm, 
Søn af Christiern F. og Anne Clausdatter Strangesen, blev født paa 
Arnbølgaard ved Randers 2. Febr. 1538, opdroges i Øm Kloster og 
siden i Viborg, hvorefter han tjente Rigskansleren Antonius Bryske, 
Kongens Skjænk Niels Truidsen Ulfstand og Vincents Lunge. Sin 
Uddannelse afsluttede han ved fremmede Hoffer (Gottorp, Lyneborg, 
Pommern og Preussen). Sluttelig tjente han som Hofjunker hos 
Hertug Christoffer af Württemberg, der havde gjort ham væragtig. 
1558 kom han tilbage til Danmark og tog strax Tjeneste som Hofjunker. 
Han deltog med Hæder baade i Ditmarskertoget, hvor 
han fik sit højre Øje beskadiget, og som Fændrik ved den jyske 
Fane i den nordiske Syvaarskrig, hvor han baade var med ved 
Halmstads Forsvar og i Svarteraaslaget. For øvrigt havde han og 
hans 2 i en yngre Alder afdøde Brødre et stort Lov paa sig for 
deres Mod, og Samtiden sagde om dem, at «hvor Thomas, Mogens 
og Strange lode sig drive ud, der skulde ikke Fanden selv komme 
ind». Efter Krigen førte han en mere rolig Tilværelse, havde et Par 
mindre Len (Sabro Herred 1588-92 og Lund paa Mors 1592-99) 
og levede siden 28. Avg. 1575 i Ægteskab med Christence Gertsdatter 
Bryske (f. 8. Maj 1545 d. 15. Marts 1611). Han døde barnløs 1. Febr. 
1600 paa Katholm og ligger med Frue begraven i Aalsø Kirke.

Peder Torkildsen, Beretning om T. F.s Levned, udg. af N. L. Arctander 1611.

<i>Thiset.</i>
</chapter>
</chapter><chapter name="Fasting, Claus, 1674-1739, Borgmester i Bergen">

<b>Fasting, Claus,</b> 1674-1739, Borgmester i Bergen. 
Født 27. April 1674. Faderen, Lyder F., Kjøbmand i Bergen,
var indvandret fra Grevskabet Dipholt i Lyneborg,
døde 1676 og blev begraven samme Dag som hans
Hustru, Elisabeth v. Rechen. Sønnen kom i Huset
til sin Mormoder, blev indsat i Bergens Skole og
deponerede 1691, fik Ophold i Caspar Bartholins Hus,
tog Attestats og søgte flere gejstlige Embeder uden
at erholde noget. Han drog tilbage til Bergen og blev
her fra sendt til Udlandet i et Handelsanliggende
for den bekjendte Jørgen Thormøhlen, med hvis Datter
Anna han blev gift 3. Nov. 1697 efter at være bleven
Raadmand. 1701 blev han Bergens første Politimester
og fik som saadan meget at bestille efter den
store Ildebrand 1702 med Stadens Regulering. 1703
blev han Borgmester. Han var en dygtig Embedsmand,
men han levede i en Tid, da meget i den bergenske
Administration var kommet i Forfald, og da der 1732
blev rørt ved disse Ting, fik han sin Del af Skylden
for de mange mislige Regnskaber. Undersøgelsen varede
i 6 Aar, men F. kom uskadt fra den. Han var en flittig
Mand, anlagt paa litterær Syssel og skrev o. 1722 en
Bergens Beskrivelse, som kom Holberg til Nytte. Han
omhandler for en stor Del Stadens økonomiske og
merkantile Forhold og synes væsentlig at have villet
supplere Edv. Edvardsen (s. IV, 420). 1728 var han i
Kjøbenhavn og skal have gjort Nytte under den store
Ildebrand. Han blev her nede, hvor han 30. Dec. 1729
blev udnævnt til Kancelliraad, til 1730 og udgav en
Traktat om den kristelige Religions Sandhed, for en
Del efter engelske Kilder (bl. a. W. Sherloch). Han
siger selv, at Bogen er det første Skrift om denne
Materie paa Modersmaalet, og han er maaske den første
theologiske Forfatter hos os, der har vovet at øse af
reformerte Kilder. Han turde dog ikke anføre Navne,
da de kunde vække Frygt og Tvivl. Han døde 19. Juli
1739. Hans Hustru overlevede ham og døde 1762. 
Han havde 14 Børn.

N. Nicolaysen, Norske Mag. III, 15 ff. 
H. Meyer, Den bergenske Borgerven 1765, Nr, 18 f.

<i>D. Thrap.</i>

</chapter><chapter name="Fasting, Claus, 1746-91, Forfatter">

<b>Fasting, Claus,</b> 1746-91, Forfatter, 
Sønnesøn af Ovenstaaende Borgmester Claus F. og Søn af Frederik
F., Sognepræst til Nykirken i Bergen (f. 19. Juli
1718 d. 1. Juni 1769), og Gerhardine f. v. Güllich
(d. 1770). Han blev født 29. Okt. 1746 og var sine
Forældres eneste Barn. Faderen var en højt agtet
Præst af den pietistiske Skole og skaffede sin Søn
en Lærer af samme Retning 
i J. S. Cammermeyer (III, 349), ved hvis Afrejse 1759 F. blev sat 
i Latinskolen, hvor han udmærkede sig bl. a. i Mathematik. Han 
deponerede 1761 og tog Aaret efter Examen philos. Han var 
munter og glad, men forandredes pludselig i Retning af Alvor og 
Eftertanke ved Læsningen af J. S. Sneedorffs «Patriotiske Tilskuer». 
Efter Examen philos. vendte han 1762 tilbage til Bergen, hvor han 
efter Faderens Ønske, men uden Tilbøjelighed tilbragte 4 Aar med
theologiske Studier, hvorpaa han 1766 drog til Kjøbenhavn og tog 
den theologiske Examen. Han siger selv i en Ansøgning til Kongen, 
at han tog alle sine Examina med Berømmelse. Han blev nu i 
Kjøbenhavn i 2 Aar og lagde sig efter levende Sprog og Musik 
(Piano), tilbragte saa atter 2 Aar i Bergen som Informator og ivrigt 
Medlem af det ved Rektor Jens Boalth stiftede «frivillige Harmonisters 
Akademi». Her optraadte han som lyrisk Digter og gjorde tillige 
sit første dramatiske Forsøg med Hyrdestykket «Pans Fest» til 
Kongens Fødselsdag 1770. Da nu begge hans Forældre vare døde, 
drog han i Maj 1770 atter til Kjøbenhavn, maaske for her at søge 
sit Ophold ved litterære Arbejder. Han var en ivrig Beundrer af 
Voltaire og stærkt paavirket i fransk Retning, hvilket han lagde for 
Dagen ved sin Tragedie «Hermione» (1771). Den blev ikke opført, 
og den fine Mand har her maaske set et Vink om ikke at gaa 
videre paa denne Vej, medens han dog blev staaende i Forbindelse 
med Theatret som Oversætter. Sit Livsophold fandt han som 
Informator, og ved at arbejde uden Gage i Rentekammerets Arkivkontor 
søgte han at bane sig Vejen til et civilt Embede. En Tid 
var han ogsaa Sekretær i Tallotteriet. Skjønt han ikke deltog i 
Oppositionen mod den ved Ewald repræsenterede Retning i Poesien,
men snarere hyldede den store Digter, blev han dog et af det 
norske Selskabs vigtigste Medlemmer og deltog flittig i dets Sammenkomster, 
hvor han ved sit fine Væsen -- «fransk midt i Perialen» 
(Wessel) -- ikke mindre end ved sine skarpe Epigrammer -- 
«in epigrammate regnavit», skrev Søren Monrad paa hans Gravsten -- 
var udpræget blandt de overgivne Kammerater. Han var uden 
Tvivl Selskabets mest kritiske Aand, og ved sin Recension af dets 
udgivne Samlinger (1775) har han med Varme givet Publikum et
Indblik i dets Væsen og hævdet dets Ry for kommende Tider. 
Medens han i denne Tid kun sparsomt fremtraadte som Lyriker, 
fandt han sig snart paa sin rette Plads som Kritiker, udgav med 
Abrahamson «Kritisk Journal» (1773) og med denne og Tode 
«Den kritiske Tilskuer» (1775-76). Ved at gjennemgaa disse i 
litteraturhistorisk Henseende saa interessante Journaler kjender man 
let F.s skarpe Pen under de forskjellige Mærker. Det var visselig 
ikke altid den bidende Satire, der maatte give sig Luft hos ham, 
men til Behandling valgte han dog fortrinsvis Skrifter, som trængte 
til en Afrivning, og stillede dem i udvalgte Citater blot for Publikums Latter.

Hvad der bevægede F. til at afbryde denne Virksomhed og 
vende tilbage til Bergen 1777, er ubekjendt. At det ikke var hans 
Kjærlighedshistorie, der først i den senere Tid er bleven bekjendt, 
er imidlertid sikkert. Alette Rohde havde nemlig, da F. i 1770 
forlod Bergen, endnu ikke fyldt sit 7. Aar (døbt 5. Juli 1764). Da 
han kom tilbage, var hun 13 Aar. Moderen, Henrica Rohde, 
f. Lindemann, var 3 Aar ældre end F. Hun var nøje kjendt med 
F. fra tidligere Dage og antog ham til Musiklærer for Datteren. 
Denne var begavet, og F. havde Glæde af at undervise hende i 
Sprog m. m. og af at samtale med hende. Der opstod herved et 
dybt og inderligt Kjærlighedsforhold mellem Lærer og Elev, der 
skulde blive til Ulykke for dem begge. Forbindelsen, der 
sluttedes, da den unge Pige var konfirmeret, blev hemmelig, og 
imidlertid var hendes Moder kommen paa den Tanke, at hun selv 
skulde blive F.s Brud. Det pinlige Forhold maa have vedvaret i 
4-5 Aar. Da Moderen skuffedes i sit Haab, blev hun forbitret 
og forlod Bergen med sine Børn rimeligvis 1782, da Sønnen, den 
senere Rektor i Nyborg Ulrich Rohde, blev Student. Da Alette 
Rohdes Forhold blev Moderen bekjendt, skal hun have udstaaet 
meget, om der end tør være Overdrivelse i Fortællingen herom, 
der vitterlig er fejlagtig i Enkeltheder. 1786 blev hun tvungen af 
sin Moder til at ægte en ældre Enkemand, Thomas Tyrholm, Kjøbmand 
i Son, og døde her som Enke 1842. Da hun blev gift, 
var F. endnu ikke i den Stilling, at han kunde stifte Familie. Han 
begyndte 1777 at udgive sine «Provinsialblade», hvormed han visselig 
har villet imødekomme den Trang til højere Læsning, der maatte 
findes i hans Fødeby; men den fandtes ikke, og den mærkelige 
Spektator, der fandt sine Beundrere i Kjøbenhavn og i Efterslægten, 
bragte ham hverken Ære eller Indtægt. I den eleganteste Stil og det 
letteste Sprog bragte han her det bedste af den udenlandske 
Litteratur frem for det læsende Publikum, og kun sjælden kom 
hans satiriske Lune og hans kritiske Skarphed frem. Han har 
iagttaget den  største Forsigtighed, men med sin Frimodighed og 
sin kritiske Sans kunde han ikke undlade af og til at stikle paa 
Pontoppidan og Pietismen, og i den gammeldags Befolkning maatte 
sligt vække Anstød. Ved Siden af denne litterære Virksomhed, der 
fortsattes til 1781, drev han ivrig paa Musikken og var fra 1777 til 
sin Død Sekretær i «de frivillige Harmonisters Akademi», der i hans 
Tid synes at have taget et Opsving. Hvad han ikke opnaaede ved sine 
Skrifter, har han sikkerlig i fuldt Maal vundet ved sine 
musikalske Præstationer: at føre Befolkningen ind i renere Nydelser. 
De have vel ikke haft mindre Betydning for ham selv ved at holde 
ham oppe, medens Skuffelser, Gjæld og Hypokondri trykkede hans 
Sind. Tidlig begyndte han at søge Embeder, og som han selv 
siger, havde han indgivet «utallige Ansøgninger», forinden det 
lykkedes ham 1783 at blive Viceraadmand i Bergen. 4 Aar maatte
han derpaa vente, til han 1787 fik fast Ansættelse i Bergens 
Magistrat med 400 Rdl.s Indtægt. Det var paa den Tid ingen ringe 
Stilling, og den satte ham i Stand til at betale Gjæld, kjøbe Bøger 
og dyrke en liden Ejendom. Han oplivedes, begyndte atter at se 
Venner, efter i flere Aar at have trukket sig ud af al selskabelig 
Omgang. Ogsaa et rørende Drama, «Aktierne» (1788), der vistnok 
ikke gjorde Lykke, vidner om ny Livskraft. Med Iver tog han sig 
af sit Embede, der ikke voldte ham Besvær. Det tog paa hans
Hjærte at være Kriminalaktor, medens det glædede ham, at han 
kunde tage sig med Iver af Stifteiserne, Skolerne og Kirkernes 
Anliggender. Da Stiftamtmand Schouboe, der ikke var hans 
Velynder, døde 1789, og Kammerherre Hauch, der satte ham højt, fik 
hans Embede, lykkedes det F. at faa i Stand en højst fornøden 
Udbedring af det bergenske Fængselsvæsen. I disse Aar gik hans 
litterære Beskæftigelse væsentlig i naturhistorisk Retning, og det 
var navnlig i denne, han i sit sidste Leveaar anlagde et nyt 
Hæfteskrift, «Provmsialsamlinger» (1791), hvoraf kun 1. Hæfte udkom. 
Det er væsentlig af plantegeografisk Indhold. 

F. var udgaaet fra et fromt Hjem, udmærkede sig hele sit Liv 
ved Renhed i Sæder og Finhed i Væsen som i Stil. Han var 
forud for sin Tid og blev ikke forstaaet af sine Bysbørn. Med 
sin kritiske Sans maatte han finde meget i Samtidens kirkelige Liv,
som han ikke kunde bifalde, og maatte -- skjønt den stadigste 
Kirkegænger -- finde sig i at betragtes som Vantroens Repræsentant 
af mange. Hans i Sandhed opbyggelige Dødsleje viste, hvad 
han i Virkeligheden var. F.s Helbred var tidlig svækket. 1790 
fik han et Anfald af Podagra, der blev hævet, men 1791 kom 
det igjen, og dette Aars Juleaften blev hans Dødsdag. 
Han var ugift.

L. Sagen, Udvalg af Claus Fastings Skrifter med Bidrag til hans Biogr., Bergen 1837. 
C. Dunker, Gamle Dage S. 44 ff.

<i>D. Thrap.</i>

</chapter><chapter name="Fasting, Claus Lydersen, 1743-1827, Klokker">

<b>Fasting, Claus Lydersen,</b> 1743-1827, Klokker, 
født 1743 (døbt 13. Dec.), Søn af Lyder F., resid. Kapellan til
Bergens Domkirke, siden Sognepræst til Fane (f. 1714 d. 1763), 
og Marie Elisabeth f. v. Krogh, blev Student
1761, fik Attestats 1765, var saa i 5 Aar Lærer,
derpaa 5 Aar Medhjælper hos Stiftsprovst H. Mossin,
blev 1778 Hører ved Bergens Skole og udførte her sin
Gjerning med Flid og Nidkjærhed. Ved Christopher
Frimanns Død 1791 erklærede han sig villig til
at fortsætte hans Samling af Gavebreve mod at faa
Løfte paa den første ledige Klokkerpost i Bergen,
hvilken Plads han ogsaa fik. Uden at indfri sin
Forpligtelse levede han som Klokker ved Domkirken
og var en af Bergens største Originaler til sin Død,
4. Nov. 1827. Han blev 18. Avg. 1788 gift med Marie
f. Vogt, Enke efter Stephen Andreas Tøpke. I en Række
af Aar syslede han med en «Optegnelse» af danske og
norske Forfatteres Skrifter fra Reformationen til
1789, da han gav den ud. Fortegnelsen er alfabetisk
ordnet efter Forfatternes, ikke efter Oversætternes,
Navne og har saaledes sin Interesse ved at give et
nogenlunde paalideligt Overblik over de fremmede
Skribenter, der have fundet Oversættere hos os. Bogen
danner et Slags Mellemled mellem Worms og Nyerups
Forfatterlexica, men er mangelfuld i personalhistorisk
Henseende og har adskillige Navnefejltagelser.

Halvorsen, Norsk Forf. Lex.

<i>D. Thrap.</i>

</chapter><chapter name="Fasting, Johan Jacob, 1723-90, Officer">

<b>Fasting, Johan Jacob,</b> 1723-90, Officer, 
født i Fuse Præstegaard i Norge 7. Sept. 1723, Søn af Kapellan
Thomas F. (d. o. 1736) og Alida Marie f. Krogh
(f. 27. Juni 1688), indtraadte 1741 som Korporal
i 2. bergenhusiske nationale Regiment, hvor hans
Stiffader, senere Generalmajor C. V. Segelcke
(d. 1763), den Gang var næstkommanderende,
avancerede her til Sergent og fik 1748 meddelt
Pas som Sekondlieutenant for at forsøge sin Lykke
i en Kampagne i den østerrigske Arvefølgekrig, der
imidlertid sluttedes s. A. ved Freden i Aachen. 1751
blev han Kapitajn og Kompagnichef i det af Morfaderen,
Oberst C. Krogh, kommanderede 2. vesterlenske
nationale Regiment og avancerede her Aaret efter til
Major, 1761 til Oberstlieutenant. 1772 udnævntes han
til Oberst og Chef for 1. bergenhusiske Regiment,
med hvilket 1789 2. bergenhusiske 
forenedes, 1780 til Generalmajor, 1782 til Kommandant paa Bergenhus 
og 1789 til Generallieutenant. F., der havde det Lov paa sig 
at være en duelig og pligtopfyldende Officer, kommanderede under
Felttoget mod Sverige 1788 1. Fodfolksbrigade af den norske Hær. 
Han ægtede 18. Jan. 1759 Christiane Sophie Spidberg, døbt 20. Juni 
1736 d. 2. Avg. 1779, Datter af Biskop over Christianssands Stift Jens 
Chr. S. og Birgitte f. Topdal. Døde 25. Jan. 1790. 

<i>S. A. Sørensen.</i>

</chapter><chapter name="Fasting, Thomas, 1769-1841, norsk Statsraad, Søofficer">

<b>Fasting, Thomas,</b> 1769-1841, norsk Statsraad, Søofficer, 
fødtes 25. Febr. 1769 i Vanse Præstegjæld, Christianssands Stift, som Søn af Oberstlieutenant Søren Christian F. og Benedicte f. Tyrholm. Han 
blev i sin Ungdom bestemt for Søen og udnævntes, 20 Aar gammel, 
1789 til Sekondlieutenant i Marinen. 1796 blev han Premierlieutenant. 
I Slaget 2. April 1801 førte han Kavalleriprammen «Aggershus» 
paa 20 Kanoner, hvormed han udmærkede sig meget. I 1804 blev 
han Kapitajnlieutenant. Som saadan ansattes han 1808 som 
næstkommanderende paa det franske Linjeskib «Danzig» paa Schelden, 
hvorhen han havde ført den første Afdeling Matroser fra Kjøbenhavn. 
Han led under dette Ophold meget af det fugtige Klima 
og paadrog sig Gigt. Men under de vanskelige Forhold, der 
opstode ved de to danske Skibschefers Rivninger med de franske 
Myndigheder, ydede han alligevel et betydeligt Arbejde. Da 
Cheferne bleve arresterede og derefter hjemsendte, overtog F. 
Kommandoen paa «Danzig». Ogsaa senere, efter den nyudnævnte Chefs
Død, fungerede han i nogen Tid som Interimschef paa samme Skib. 
Efter at have fratraadt denne Stilling blev han Chef for en Afdeling 
Kanonbaade, der var udset til at gaa i Spidsen ved det forestaaende 
Angreb paa Englænderne paa Walcheren. Skjønt syg, overtog F. 
denne Kommando, men fik ikke sit Ønske opfyldt om at komme 
i Ilden. Under sit Ophold i Udlandet blev han 1809 Kapitajn. 
Efter sin Tilbagevenden blev han ansat i Norge og udnævntes 1814 
til Kommandørkapitajn. Da Admiral Lütken vendte hjem til Danmark, 
overdrog Prinsregenten, Christian Frederik, F. at medvirke til, 
at der ikke maatte forefalde ubehagelige Optrin, naar de norske 
Myndigheder hindrede Kanonbriggernes Afsejling til Danmark. Under 
Krigen 1814 var F. Chef for den norske Kanonbaadsflotille, med 
hvilken han Natten til 27. Juli over for den svenske Flaades
Overmagt trak sig tilbage over Christianiafjorden fra Hvaløerne til Vallø. 
Om Høsten blev han tilforordnet Statsraadet, hvori han dog ikke 
mødte efter 16. Nov. 17. Nov. blev han Kommandør og fik under 
Admiral Fabricius Sæde i Søkrigskollegiet. Da et eget Marinedepartement 
oprettedes 1. April 1815, udnævntes F. til Statsraad og 
dettes Chef. I 1821 anklagedes han for Rigsretten i Anledning af, 
at han samtidig havde oppebaaret Gage som Statsraad og 
Kommandør uden at kunne paavise nogen Bemyndigelse til at forene 
disse Stillinger før Udgangen af 1817. Ved Rigsrettens Dom blev 
han ogsaa dømt til at tilbagebetale den tidligere oppebaarne 
Kommandørgage. I 1836 tog han Afsked som Kommandør og i 1839 
som Statsraad, hvorpaa han døde 21. Nov. 1841. I 1805 ægtede F. 
Johanne Margrethe Hysing (d. 1848).

Swalin, Konungens norska o. svenska statsråd. 
O. Lütken, De Danske p. Schelden 1808-9 og 1809-13. 
Ræder, Danmarks Krigs- og polit. Historie II. 
J. Aall, Erindringer. 
Yngvar Nielsen, Norges Hist. efter 1814 I.

<i>Yngvar Nielsen.</i>

</chapter><chapter name="Fausbøll, Michael Viggo, f. 1821, Orientalist">

<b>Fausbøll, Michael Viggo,</b> f. 1821, Orientalist. 
F. er født i Hove (ved Lemvig) 22. Sept. 1821 som Søn af Præsten Chr. N. 
Fausbüll (f. paa Gaarden Fagsbøl i Uge Sogn i Slesvig, d. 1840) og 
Dorothea Appolone f. Hacksen. Han dimitteredes fra Aarhus 
Kathedralskole 1838 og tog 1847 theologisk Embedsexamen. 1861 
ansattes han som Medhjælper ved Universitetsbibliotheket og udnævntes 
1878, efter N. L. Westergaards Død, til Professor i indisk-østerlandsk 
Filologi ved Universitetet. Allerede som Student havde han kastet 
sig over Studiet af Sanskrit og vandt 1843 Universitetets 
Guldmedaille for Besvarelsen af et Prisspørgsmaal om Sanskritsprogets 
Syntax. Disse Studier fortsatte han efter at have taget Embedsexamen, 
i det han samtidig ernærede sig ved Informationer. Ved 
Hjælp af Sanskrit arbejdede han sig paa egen Haand ind i Pali, 
Buddhismens hellige Sprog, i hvilket de kjøbenhavnske Bibliotheker 
besidde en stor Samling af Haandskrifter, som Rask har hjembragt 
fra Indien. 1855 udgav han det for den buddhistiske Ethik særlig 
vigtige Paliværk «Dhammapadam» og lagde herved Grunden til 
Palistudiet i Evropa. For at samle Materialier til lignende Skrifter 
opholdt han sig 1858-60 i London, som han flere Gange senere 
har besøgt. Blandt de andre af ham udgivne Paliværker maa 
navnlig fremhæves den mærkelige «Jâtaka»-Bog, der bl. a. inde 
holder en Mængde Fortællinger og Æventyr, som komme igjen i 
de vesterlandske Litteraturer. Den samlede Udgave af dette store 
Værk (af hvilket han først havde udgivet forskjellige Prøver) er 
beregnet paa 6 Bind, af hvilke de 4 foreligge afsluttede (1875-87). 
Ogsaa af dansk Sprog har han gjort sig fortjent ved den «Ordbog 
over Gadesproget og saakaldt daglig Tale», som
han udgav 1866 under Psevdonymet V. Kristiansen,
ligesom han ogsaa har besørget flere Gange oplagte
Udgaver af vore Molbohistorier og af Vægterversene. --
F. blev 1876 Medlem af Videnskabernes Selskab; 1879
tildelte Universitetet ham den filosofiske Doktorgrad
uden Disputats. Berliner-Akademiet hædrede ham 1888,
efter Afslutningen af 4. Bind af «Jâtaka»-Bogen, med
den Boppske Prisbelønning, og 1890 blev han Æresmedlem
af det asiatiske Selskab i London. 1873 ægtede han
i London Ellen Louise Beckwith Lohmeyer (f. 1849).

Levnedsbeskrivelser af de ved Kbhvns Universitets Firehundredaarsfest promov. Doktorer.

<i>Vilh. Thomsen.</i>

</chapter><chapter name="Faye, Gerhard, 1760-1845, Amtmand">

<b>Faye, Gerhard,</b> 1760-1845, Amtmand, en Søn af Præsten
Andreas F. (f. 23. Sept. 1727 d. 21. April 1792)
og Ane Margrethe Karine f. Flinthoug, fødtes
i Lyngdal i det vestlige Norge 22. Febr. 1760,
dimitteredes 1780 privat til Universitetet, blev,
efter at han det følgende Aar havde taget 2. Examen,
kaldt tilbage til Fædrenehjemmet, dels for at hjælpe
Faderen ved dennes gejstlige Forretninger, dels for
at undervise en yngre Broder, syslede samtidig med
forskjellige sproglige Studier og forsøgte sig som
Digter. Efter Tilbagekomsten til Kjøbenhavn (o. 1783)
tog han med Iver fat paa det theologiske Studium;
men en langvarig, svækkende Sygdom tvang ham til
at afbryde Studiet, og han besluttede nu ganske at
hellige sig til litterære Sysler og blev Medarbejder
ved «Minerva». Økonomiske Hensyn gjorde det dog
snart nødvendigt for ham at modtage en Huslærerplads
paa Falster, som han imidlertid opgav 1789 for i
Hovedstaden at forberede sig til dansk-juridisk
Examen. Denne tog han det følgende Aar og blev
derefter ansat som Volontær i Rentekammerets danske
Kancelli, hvor han hurtig gjorde sig saa bemærket,
at han allerede 1791 blev udnævnt til Forvalter ved
det af Staten nys kjøbte Vestenborg Gods paa Falster;
senere knyttedes hertil Inspektionen over forskjellige
andre kongl. Godser paa Falster, og 1803 blev han
tillige Formand for den Kommission, der skulde ansætte
Arealskatten for Falster og Møen. Den fortrinlige
Dygtighed, hvormed han røgtede de forskjellige Hverv,
Staten saaledes havde overdraget ham, havde til Følge,
at han 1805 blev udnævnt til Amtmand i Thisted Amt,
hvilket Embede han i de følgende 37 Aar varetog med en
aldrig svigtende Interesse og Nidkjærhed, indtil han
i Slutningen af 1842 efter Ansøgning blev afskediget
fra 1. Jan. 1843 at regne. Han gjorde sig i høj Grad 
fortjent af Amtets Udvikling i forskjellige Retninger,
fremfor alt dog ved sin utrættelige Virksomhed
for Træplantninger og Vejenes Forbedring. Ved sin
udprægede Retfærdighedsfølelse, sin tiltalende
Optræden og sit kjærlige Sind skabte han et
lykkeligt Tillids- og Hengivenhedsforhold imellem
sig og Befolkningen, der hædrede ham ved at
lade opstille en Buste af ham i den af ham selv
anlagte Skov ved Thisted og endnu bevarer ham i
taknemmelig Erindring. 1803 blev han Kammerraad,
1828 Konferensraad, 1840 Kommandør af Danebrog, og
1841 fik han Rang med Stiftamtmænd. Den Trang til at
sysle med Poesien, som han havde i sine unge Dage,
og som den Gang stundum førte til ganske vellykkede
Resultater, fornægtede sig ikke i den modnere Alder,
hvorom hans i 1822 udgivne «Litterære Arbejder» vidne,
men af nogen blivende Betydning kan hans Produktion
ikke siges at have været. Han døde 10. Marts 1845 i
Thisted. 10. Dec. 1794 ægtede han Kassa Christiane
f. de Stockfleth (f. 11. Marts 1775 paa Selsinggaard,
d. 12. Marts 1858 i Kjøbenhavn), en Datter af
Stiftslandinspektør Eggert Christian de S. (f. 1747
d. 1822) og Dorothea Christine f. Graumann (d. 1787).

Erslew, Forf. Lex.

<i>G. Kringelbach.</i>

</chapter><chapter name="Fechtel, Poul, --o.1590, Møntmester">

<b>Fechtel, Poul,</b> --o.1590, Møntmester, nævnes 1536
som Borger i Helsingør. 1541 beskikkedes han
til Møntmester ved den Mønt, som Christian III
lod indrette i S. Claræ Kirke i Kjøbenhavn. 1549
forlenedes han med Værløse og 1555 med Herstedvester
Kongetiende og fratraadte Stillingen som Møntmester
1565 med Kongens Tak for tro Tjeneste og godt
Regnskab og med Brev paa Gladsaxe Kongetiende;
dog fik han først 1570 fuldstændig Kvittering for
sine Regnskaber. I en senere Retssag i Anledning
af en Beskyldning mod Peder Oxe, at denne havde
tvunget P. F. og hans Svigersøn og Efterfølger, Hans
Dalhusen, til at betale Kongen en stor Sum, siges
det, at F. «for hans høje Alders Skyld resignerede
Mønten». Han levede dog endnu 1590 og skal være bleven 
over 100 Aar. I hans Alderdom er der præget en
Sølvmedaille til hans Ære med hans Brystbillede
og Omskriften: «God heft gegeven gelyck und lang
Leven». Hvad der dog især har bevaret Mindet om ham
til Nutiden, er den Stiftelse for fattige husarme i
Møntergade i Kjøbenhavn, som endnu bærer hans Navn,
og hvortil Frederik II 1570 skjænkede Grunden. I ældre
Tider hed den foruden P. F.s Boder ogsaa Mønterboder
og Hamborgerboder, det sidste, fordi F. havde sat 
den Kapital, 3000 Rdl., af hvis Rente Stiftelsen
skulde underholdes, fast hos Magistraten i Hamborg,
hvorfor man maa antage, at han selv er født i denne
Stad. Belæggelsesretten til Stiftelsen er endnu
hos F.s Efterkommere, men paa Spindesiden, da han
ingen Sønner havde. 

Danske Mag. I, 161. 
O. Nielsen, Kjøbenhavns Hist. og Beskr. III, 348 ff.

<i>O. Nielsen.</i>

</chapter><chapter name="Feddersen, Arthur Frederik, f. 1835, Fiskerikyndig">

<b>Feddersen, Arthur Frederik,</b> f. 1835, Fiskerikyndig. 
Han er født i Kjøbenhavn 16. Febr. 1835
og Søn af Borgmester Peter F. i Roskilde og Bolette
Kirstine f. Koch. Fra 1846-53 var han Elev paa Sorø
Akademi, tog i 1855 Adgangsexamen ved Polyteknisk
Læreanstalt og i 1856 I. Del af Examen i anvendt
Naturvidenskab. I 1861 blev han konstitueret som og i
1864 udnævnt til Adjunkt ved Viborg Kathedralskole. I
1865 stiftede han «Fiskeriselskabet for Viborg og
Omegn» og i Forbindelse med Birkedommer H. V. Fiedler
«Tidsskrift for Fiskeri», der først ophørte at
udkomme i 1882. F. har dels forfattet Lærebøger i
Naturhistorie og populære Anvisninger og Skildringer,
dels været særdeles virksom ved Fiskeriudstillinger,
baade i Danmark og i Udlandet, ligesom han ved hyppige
Rejser og Foredrag har søgt at udbrede Oplysning
om Fiskeriforhold. Blandt hans videnskabelige
Arbejder kan nævnes «Fortegnelse over de danske
Ferskvandsfiske» (1879) og «Ferskvandsfiskenes
geografiske Udbredelse i Danmark» (1879). I
1883 fik han Tilladelse til at fratræde sin
Stilling som Adjunkt i 2 Aar, i 1884 deltog han
i Stiftelsen af «Foreningen til Fiskeriernes
Fremme i Danmark», og i 1885 tog han definitivt
sin Afsked som Skoleembedsmand. Han beklæder nu
Stillingen som Sekretær ved «Dansk Fiskeriforening»
og er Udgiver af «Fiskeritidende». 25. Juni 1859
ægtede han Laura Eleonora Møller (f. 1835), Datter
af Bager Frederik M. og Cæcilie f. Burchhardt.

<i>Jonas Collin.</i>

</chapter><chapter name="Feddersen, Benjamin Johan, f. 1823, Forfatter">

<b>Feddersen, Benjamin Johan,</b> f. 1823, Forfatter. 
Han er født 7. Dec. 1823 i Kjøbenhavn, hvor Faderen, Etatsraad Josias F. 
(gift med sit Søskendebarn Vibeke Bergitte f. Krey), var 
Kabinetssekretær hos Kongerne Frederik VI og Christian VIII. Efter at
have frekventeret Borgerdydskolen i Kjøbenhavn og den 
polytekniske Læreanstalt lagde han sig senere navnlig efter Musik og 
har virket som Lærer heri. Foruden nogle større, særskilt udgivne 
Fortællinger har han skrevet en Del Stykker for Kasinos Theater, 
deriblandt Farcen «Jens Støvring» (opført 1. Gang 1865), som har 
oplevet et særdeles stort Antal Forestillinger.

<i>Sophus Bauditz.</i>
</chapter>
<chapter name="Feddersen, Friedrich, 1790-1863, Præst, Forfatter">

<b>Feddersen, Friedrich,</b> 1790-1863, Præst, Forfatter,
Søn af Bonden Harke F. i Vester Snattebøl, et Par Mil syd for Tønder, 
fødtes 5. Febr. 1790, gik i Flensborg Skole og studerede Theologi i
Kiel. 1815 blev han Præst i Ulvesbøl i Ejdersted, 1827 i Garding 
og 1838 Provst. Han var blandt de Præster, som i Vinteren 1849-50 
ikke vilde adlyde Regeringskommissionen i Flensborg og forlode
Landet ved de kongelige Troppers Indrykning; han afskedigedes
derfor 15. Sept. 1850, efter Sejren ved Isted. Død i Husum 8. Juli 
1863. Foruden et Par religiøse og Skole-Skrifter forfattede han 
efter sin Afskedigelse en Beskrivelse over Ejdersted med historiske 
og statistiske Efterretninger (1854), ligesom han omarbejdede og 
udgav et ældre Skrift om Præsterne i dette Landskab (1853).

M. D. Voss, Nachrichten v. d. Pröbsten u. Predigern in Eiderstedt S. 26 ff. 
Feddersen, Beschreib. d. Landschaft Eiderstedt S. 70. 
Alberti, Schlesw.-Holst.-Lauenb. Schriftsteller-Lex.

<i>A. D. Jørgensen.</i>

</chapter><chapter name="Feddersen, Hans Ditmar Frederik, 1805-63, Gouvernør">

<b>Feddersen, Hans Ditmar Frederik,</b> 1805-63, Gouvernør, 
født 22. Juni 1805 i Kjøbenhavn, en Søn af daværende Chef for 
Rentekammerets 1. slesvigske Kontor, senere Amtsforvalter i Rensborg, 
Peter F. (f. 6. Nov. 1765 d. 30. Dec. 1845) og Margrethe f. Tersling 
(f. 14. Marts 1779 d. 19. Sept. 1836), blev 1822 dimitteret fra Borgerdydskolen 
i Kjøbenhavn, tog 1827 juridisk Embedsexamen, blev s. A. 
Volontær i Højesterets Justitskontor, 1830 tillige Fuldmægtig hos 
Kammeradvokaten, vandt 1831 Universitetets Guldmedaille for 
Besvarelsen af et juridisk Prisspørgsmaal, blev 1832 Avditør i Armeen, 
men tiltraadte strax efter med offentlig Understøttelse en 3aarig 
videnskabelig Udenlandsrejse, blev 1835 Avditør ved Livjægerkorpset, 
1837 Medlem af Direktionen for Kjøbenhavns Fattigvæsen, efter at 
han havde lagt sin Interesse for de ubemidlede Klasser for Dagen 
ved sit Skrift «Om Asylerne, deres Vigtighed for den arbejdende 
Stand og deres Betydning for Staten» (1836), og i 1839 Kancelliraad. 
De følgende Aar tog han livlig Del i Bevægelserne paa 
det industrielle Omraade, var i et Par Aar Næstformand i 
Industriforeningen og blev endog valgt til dens Formand, men afslog 
Valget. Ogsaa af Datidens politiske Liberalisme følte han sig
stærkt tiltalt, og han mødte i 1842 som valgt fra Kjøbenhavn i den 
roskildske Stænderforsamling, hvis Sekretær han var. Aaret forud 
havde Kongen bemyndiget Kancelliet til at udtale sin Misbilligelse 
af, at han, skjønt kongl. Embedsmand, paa et offentligt Valgmøde
havde sagt, at Folkets Repræsentanter burde have en bestemmende 
Mening om Skatternes Anvendelse. Ligesom der imidlertid i 
Kancelliet var delte Anskuelser om Betimeligheden af denne Reprimande, 
saaledes blev Kongens Misnøje ikke af lang Varighed, thi i Slutningen 
af 1842 udnævntes F. til Kommitteret i General-Toldkammer- og 
Kommercekollegiet og samtidig til Justitsraad. 1848 blev han
Kommitteret hos Kolonialdirektøren; 1850 lykkedes det ham i 
London at afslutte det ved Krigen nødvendiggjorte store Statslaan paa 
særdeles gunstige Betingelser. S. A. konstitueredes han til 
Borgmester, Politidirektør og Direktør for Døvstummeinstituttet i Slesvig; 
fra 1851-55 var han Gouvernør for de dansk-vestindiske Øer, hvor 
det lykkedes ham ved Aandsnærværelse og Konduite at dæmpe en 
alvorlig Negeropstand paa St. Croix, i hvilken Anledning han fik 
Kommandørkorset af Danebrog 1853, hvortil i 1855 føjedes 
Kammerherretitelen. Efter sin Hjemkomst fra Vestindien indtraadte han 
ikke mere i Statstjenesten; derimod var han fra 1856-62 Medlem 
af Direktionen for Sparekassen for Kjøbenhavn og Omegn og 
repræsenterede fra 1860 til sin Død, 12. Maj 1863 (paa Petersgaard),
Kjøbenhavns 3. Valgkreds som Medlem af Folketinget, hvor han 
sluttede sig til Centrum. Ligeledes deltog han i Industriforeningens 
Virksomhed for Næringsfrihedens Indførelse og skrev et Par politiske
Piecer: 1856 «Danmark og Nordamerika om Øresund», 1859 «Om 
de tyske Noter som Grundlag for den holstenske Stænderforsamlings 
Betænkning i Forfatningssagen». Han var en mangesidig dannet, 
begavet og kundskabsrig Mand med en vindende Personlighed, 
dygtig og nidkjær, men tillige human i sin Embedsgjerning. -- 
Han var to Gange gift: 1. (5. Dec. 1840) med Ingeborg Cathrine 
Johanne Jensine f. Deegen (f. i Kjøbenhavn 1. April 1816, d. paa 
St. Croix 22. Nov. 1853), Datter af Etatsraad Colbjørn D. og Anne 
Eleonora Margrethe f. Lemming, 2. (20. Marts 1858) med Nanna 
Felicia Augusta f. Bilsted (f. i Kjøbenhavn 18. Juli 1820, d. 21. Jan. 
1889 paa Frederiksberg), Datter af Kammeradvokat Hans B. (II, 
264) og Enke efter Fideikommisbesidder Michael Conrad Fabritius
de Tengnagel til Petersgaard.

Erslew, Forf. Lex.

<i>G. Kringelbach.</i>

</chapter><chapter name="Feddersen, Jacob Friedrich, 1736-88, Præst">

<b>Feddersen, Jacob Friedrich,</b> 1736-88, Præst, 
blev født i Byen Slesvig 31. Juli 1736 og var Søn af Kjøbmand Friedrich F. 
Efter at have gjennemgaaet Slesvig Domskole studerede han 
Theologi i Jena 1755-58. Han var derpaa nogen Tid Huslærer, indtil 
Hertugen af Augustenborg 1760 beskikkede ham til sin 
Kabinetspræst. 1766 blev han Hofpræst i Ballenstedt hos Fyrstinden af 
Anhalt-Bernburg. Efter hendes Død blev han 1769 Tredjepræst ved 
Johanneskirken i Magdeburg, hvorfra han 1777 forflyttedes til 
Brunsvig som Hof- og Dompræst; her stod han i høj Anseelse og Yndest
hos Hertug Ferdinand (jvfr. en Lejlighedsprædiken, overs. af Thor 
Melbye, Odense 1785). Endelig modtog han af den danske 
Regering  1788 Kaldelse til Provst i Altona, men døde efter et halvt 
Aars Virksomhed i denne By 31. Dec. 1788. Han var en stille, 
fredelskende Mand, der levede i inderlig Gudhengivenhed. Som 
Forfatter har han virket ved adskillige Skrifter, nærmest henhørende 
til Opbyggelseslitteraturen. Mest Udbredelse fandt maaske hans 
«Nachrichten vom Leben und Ende gutgesinnter Menschen» (5 Dele, 
Halle 1776-85); efter hans Død føjede Pastor Wolfrath i Rellingen 
ved Altona hertil en 6. Del, hvori F.s eget Levned blev beskrevet
(ogsaa særskilt, Halle 1790). Tillige virkede F. som Salmedigter 
ved Udgivelsen af et Par Andagtsbøger, hvori findes en Del dels 
originale, dels af F. omarbejdede Salmer. F. havde 1766 ægtet 
Charlotte Friederike Müller, en holstensk Præstedatter.

E. E. Koch, Gesch. des Kirchenlieds u. Kirchengesangs, 3. Aufl., VI, 296 ff. 
Zeitschr. f. Schlesw.-Holst.-Lauenb. Gesch. XVI, 326 f.

<i>A. Jantzen.</i>

</chapter><chapter name="Feddersen, Nicolai, 1699-1769, Magistratspræsident">

<b>Feddersen, Nicolai,</b> 1699-1769, Magistratspræsident,
var født i Flensborg 18. Okt. 1699 og Søn af Raadmand Peter F. og Lucia 
Suling. Efter at have været Pageinformator fra 1724 blev han 1735 
Pagehovmester og Medlem af Borgretten i Kjøbenhavn. 1746 
udnævntes han til Magistratspræsident i Christiania og fik s. A. Titel 
af virkelig Justitsraad. 1760 blev han Etatsraad, 1767 virkelig Etatsraad 
og 1768 Konferensraad. Da den ufordelagtig bekjendte Grev 
Carl Schack Rantzau-Ascheberg i 1767 var bleven kommanderende 
General i Norge, opstod der snart Uenighed mellem ham og F., 
og den førstnævnte besad Indflydelse nok ved Hoffet til at faa 
denne fjærnet, i det han «uformodet» og uden Lov og Dom 
20. Juli 1767 blev «forløvet», hvilket vakte stor Misfornøjelse i
Christiania, hvor F. var meget yndet. Vel fik han i det følgende 
Aar et Slags Æresoprejsning, i det han udnævntes til Konferensraad, 
hvad dog ingen fandt tilfredsstillende, og allerede 4. Marts 
1769 afgik han ved Døden i Christiania, hvor hans ualmindelig
højtidelige Begravelse benyttedes til en Demonstration mod den 
Behandling, han havde lidt. Ved sit Giftermaal var F. bleven Ejer 
af en Formue paa 25-30000 Rdl., af hvilke han anbragte en større 
Del i en Papirfabrik ved Akerselven, kaldet Jerusalems Papirmølle, 
hvorhos han ejede en Bygaard og nogle Landgaarde i Aker. Han 
var ogsaa Direktør i Akershus Stifts Toldforpagtningsselskab. F. 
omtales som en fint dannet og kundskabsrig Mand med æsthetiske 
og videnskabelige Interesser; han skal have arbejdet for Dannelsen 
af en historisk Forening og efterlod en betydelig Bogsamling. Hans 
Hustru delte hans Interesser, og til hans Omgangskreds hørte 
Digteren Chr. Br. Tullin, der var gift med hans Søsterdatter, og som 
tillagde F.s Dom i litterære Spørgsmaal megen Vægt.

15. Jan. 1749 var F. bleven gift med <i>Ditlevine Collett</i>, f. i 
Christiania 19. Juli 1727 og Datter af den rige Handelsmand Peter C. 
(d. 1740) og Anne Cathrine f. Rosenberg (d. 1747). Hun havde faaet
en god og omhyggelig Opdragelse og besad poetiske Anlæg. 
Professor Wilse omtaler, at hun «dyrkede Sprog og Videnskaberne, 
hvilket Moden kuns tillader Kjønnet inkognito». Tullin nævner 
«hendes ulignelige Geni til Poesi» og skrev Digte til hendes Ære 
under Hyrdindenavnet «Dorinde», med hvilket hun selv oftere har 
underskrevet sine Digte, blandt andre det, hvormed hun og flere 
Damer af Byens Handelspatriciat i Aaret 1760 hyldede Tullin. Af 
hendes mange Digte ere kun faa trykte og de fleste nu vistnok 
tabte. Hun vides at have oversat Voltaires Skuespil «Kaffehuset 
eller Skotlænderinden»; denne Oversættelse er ej trykt, hvilket 
derimod er Tilfældet med hendes Oversættelse fra Fransk af 
Goldonis «Pamela» (1765). Ved sin Mands Fjærnelse fra Præsidentskabet 
i Christiania skrev hun et langt Digt til Kongen, der endnu 
findes i Afskrift, men ej er trykt. Ligeledes er en Samling af ret 
interessante Breve fra hende til Søsteren Fru Matthia Anker 
(1785-1801) bleven bevaret tillige med et harmfuldt Digt mod 
Englænderne fra Vaaren 1801. Hun udtaler selv i 1801, at det 
«rigtignok uforskyldte Bifald», hendes poetiske Arbejder have vakt hos 
hendes norske Venner, har forsonet hende med de danskes 
Ligegyldighed derved. Om Sommeren 1772 var hun nemlig flyttet til 
Kjøbenhavn, hvor hendes 3 dalevende Sønner vare bosatte, og her 
levede hun, skjønt stadig sygelig, til 18. Nov. 1803.

A. Collett, En gammel Christiania-Slægt S. 111 ff. 
L. Daae, Det gamle Christiania S. 182. 
H. J. Huitfeldt, Christiania Theaterhist. S. 67 ff.

<i>H. J. Huitfeldt-Kaas.</i>

</chapter><chapter name="Feddersen, Peter, 1750-1822, Justitiarius i Højesteret">

<b>Feddersen, Peter,</b> 1750-1822, Justitiarius i Højesteret, 
en Søn af ovfr. nævnte Konferensraad Nic. F., fødtes i Christiania 
16. Jan. 1750, blev 1767 privat dimitteret til Universitetet, 1770 
juridisk Kandidat, s. A. Avskultant i Overhofretten i Norge, 1771 
Protokolsekretær i Højesteret, 1778 Assessor i Hof- og Stadsretten 
i Kjøbenhavn og 1782 Assessor i Højesteret; 1799 blev han 3. 
Deputeret i det danske Kancelli og Chef for dettes norske Justitsdepartement,
men Forretningerne i Centraladministrationen tiltalte ham ikke, 
og da der i Aaret 1804 blev en Plads ledig som Assessor i Højesteret, 
benyttede han Lejligheden til atter at indtræde i sin tidligere 
Stilling, uagtet han allerede var avanceret til at være 1. Deputeret i 
Kancelliet. 1815 udnævntes han til Justitiarius i Højesteret og forblev i 
denne Stilling indtil sin Død, 1. Febr. 1822. I Aaret 1799 var han bleven 
Etatsraad, 1811 Konferensraad, 1815 Kommandør af Danebrog, 1817 
Storkors af Danebrog og 1821 Gehejmekonferensraad. Han var ugift. 

Thaarup, Fædrenelandsk Nekrolog 1821-26 S. 118 f. 

<i>G. Kringelbach.</i>

</chapter><chapter name="de Feignet, Joseph Carl Julien, o.1699-1771, Officer">

<b>de Feignet, Joseph Carl Julien,</b> o.1699-1771, Officer, 
var oprindelig i Østerrigsk Krigstjeneste og indkaldtes her til, i det han 
7. Jan. 1743 udnævntes til surnumerær Ingeniørmajor med Gage ved den 
danske Fortifikationsetat. Aaret efter blev han forsat til 
Fortifikationsetaten i Holsten, hvis midlertidige Chef han blev i 1754, 
efter at han i 1752 var bleven Oberstlieutenant af Fortifikationen
med Anciennitet af 1751 og 1753 havde faaet Rang med Majorer i 
Garden fra sin Ansættelse i dansk Tjeneste at regne. I 1755 
tildeltes der ham Karakter som Oberst af Infanteriet, og samtidig 
overtog han Chefspladsen ved den holstenske Fortifikationsetat. 
1756 udnævntes han til Generalkvartermester og 1762 til Generalmajor
af Infanteriet. Da Ingeniørkorpset oprettedes 1763 ved 
Sammendragning af de 3 Fortifikationsetater i Danmark, Norge og 
Holsten, blev han det nye Korpses Chef, i hvilken Stilling han 
forblev til sin Død. I 1766 udnævntes han til Generallieutenant af
Infanteriet og senere paa Aaret til Ridder af Danebrog (Storkors). 
Han døde 2. April 1771 i sit 73. Aar. 

To Sønner af F. vare ligeledes Ingeniørofficerer, nemlig <i>Joseph 
Ignatius de F.</i>, der begyndte sin militære Løbebane ved den 
holstenske Fortifikationsetat i 1753 og døde som Ingeniørkapitajn og 
Adjudant i 1769, og <i>Johan Carl Christoph de F.</i>, der i 1757 
ligeledes begyndte ved førnævnte Etat, i 1803 afgik fra Ingeniørkorpset, 
hvor han havde gjort Tjeneste som Ingeniørkapitajn, og udnævntes 
til Oberst af Infanteriet og Kommandant i Frederiksort, erholdt 
Afsked i 1807 og døde i 1816. 

<i>V. E. Tychsen.</i>
</chapter>
<chapter name="Feilberg, Henning Frederik, f. 1831, Sprogmand og Folklorist">

<b>Feilberg, Henning Frederik,</b> f. 1831, Sprogmand og Folklorist. 
Han er født 6. Avg. 1831 i Hillerød og Søn af daværende Adjunkt, 
senere Sognepræst (bl. a. i Ullerup i Sundeved), Nikolaj Laurentius F. 
(f. 27. Juni 1806), Forfatter til en Række interessante Breve fra 
Krigen 1864, trykte i «Musæum» 1890, og Conradine Antonette Caroline 
f. Købke (f. 28. Febr. 1809 f 21. Okt. 1856). Som 3 Aar 
gammel Dreng flyttede han med sine Forældre til Halvøens Vestkyst 
og voxede her op midt i den Befolkning, han senere har 
omfattet med saa dyb en Forstaaelse og Sympathi. Efter at han 1849 
var bleven Student fra Ribe Skole og 1855 theologisk Kandidat, 
kom han allerede i Forsommeren 1856 som Kapellan i Huset hos 
Sognepræsten i Store Solt ved Flensborg, E. H. Hagerup, den 
fortjente Forfatter af «Det danske Sprog i Angel», og Samlivet med 
denne gav hans Barndoms Sans for Iagttagelse af Almuens Liv og 
Maal ny Næring. Efter en Rejse til England og Skotland, hvorfra 
han hjembragte et stærkt Indtryk af C. H. Spurgeon, af hvem han 
senere oversatte «Tolv Prædikener» (1862), blev han 1859 udnævnt 
til Sognepræst i Valsbøl, Flensborg Amt, og fandt her og i Store 
Vi, hvortil han i 1862 blev forflyttet, Lejlighed til at vise sit 
ualmindelige Kjendskab til Livet i Sønderjyllands fattige Egne i sine 
livlige Skildringer «Fra Heden», der først optoges i «Slesvigske 
Provinsialefterretninger» 1863, men senere fremkom som egen Bog 
(1863). Saa kom Krigen. F., der 1860 havde ægtet Louise Anna
v. Nutzhorn (f. 6. Juli 1831), Datter af praktiserende Læge i 
Kjøbenhavn Ditlev Andersen v. N. og Charlotte Cathrine f. Feilberg, blev 
afsat fra sit Embede i Maj 1864, o g der fulgte nu nogle trange 
Aar, hvori han bl. a. en Tid var konstitueret Kateket ved Frue
Kirke i Odense og Førstelærer ved Byens betalende Borgerskole, 
men endelig kom hans Sind saa meget i Ro efter Begivenhederne 
i 1864, at han atter kunde tænke paa at søge Embede og udnævntes 
i 1869 til Sognepræst for Brørup-Lindeknud, Ribe Stift, hvorfra han 
1876 blev forflyttet til Darum-Bramminge i samme Stift. 

Her, i Darum, er det, at han ved Siden af sin Embedsgjerning 
har udfoldet en litterær Virksomhed saa overraskende og saa 
fortjenstfuld, som det kun sjælden falder i en Landsbypræsts Lod. 
I flere Bidrag til Tidsskrifter slog han atter ind paa den Vej, han 
havde betraadt med sin Bog «Fra Heden», og den sidste, modneste 
Frugt af denne Side af hans Virksomhed foreligger i «Dansk Bondeliv» 
(1889), der med hans dybe Forstaaelse af den vestjyske Almue og
hans indtrængende Kjendskab til dens indre og ydre Liv er bleven 
en Bog uden Sidestykke i vor Litteratur og et kulturhistorisk Værk 
af blivende Betydning. Men hans Arbejdskraft har evnet at spænde 
over endnu et Felt. 1882 fremkom han med en «Plan for en Ordbog
over jysk Folkemaal», som i det hele vandt Bifald hos alle 
sagkyndige, og efter denne fortræffelige Plan har han med Benyttelse 
bl. a. af K. J. Lyngbys Samlinger fuldendt Manuskriptet til et nyt, 
omfattende, allerede for en Del trykt Værk: «Bidrag til en 
Ordbog over jyske Almuesmaal», et Værk, der fortrinligt i Anlæg og 
Udførelse ikke mindst ved sin store fraseologiske Rigdom hævder 
sin Plads som den bedste Dialektordbog, der hidtil er fremkommen 
i Norden.

Erslew, Forf. Lex. 
Elvius, Danmarks Præstehist. 1869-84 S. 93. 
Nyare bidrag t. kännedom om de svenska landsmålen VI (Hæfte 33) S. cxciii ff. 
Nord. Convers. Lex., 3. Udg., Suppl.

<i>M. Lorenzen.</i>

</chapter><chapter name="Feilberg, Ludvig Tage Christian Müller, f. 1849, Polytekniker">

<b>Feilberg, Ludvig Tage Christian Müller,</b> f. 1849, Polytekniker. 
F. er født 31. Marts 1849 i Husby ved Ringkjøbing, hvor hans 
Fader, Ludvig F. (f. 1803 d. 1870), var Sognepræst. Moderen 
var Karen Johanne f. Schouboe (f. 1803 d. 1887). F., der aldrig har
gaaet i Skole, tog 1865 Præliminærexamen, Aaret efter polyteknisk 
Adgangsexamen og 1874 polyteknisk Examen i Ingeniørfaget. 1879 
ægtede han Nikoline Henriette Oktavia Lund (f. 26. Sept. 1855), 
Datter af Sognepræst L. i Vigerslev. 1883 ansattes han ved Landbohøjskolen
som Docent i Jord- og Vandbygningslære samt Tegning,
1887 blev han tillige Tilsynsmand ved Folkehøjskolerne og 1891 
Inspektør ved de forskjellige Kursus til Skolelæreres videre 
Uddannelse. Han har udgivet et Par æsthetisk-filosonske Smaaafhandlinger:
«Om størst Udbytte af Sjæleevner» (1881) og «Holbergs 
Træ i Fiolstræde» (1882) og desuden en «Kortfattet Lærebog i 
teknisk Mekanik» (1890).

<i>K. Kroman.</i>

</chapter><chapter name="Feilberg, Peter Berendt, f. 1835, Landmand">

<b>Feilberg, Peter Berendt,</b> f. 1835, Landmand. 
Han er Broder til ovfr. nævnte Henning Fred. F. og fødtes 20. Nov. 1835 i 
Alslev ved Varde, hvor Faderen da var Præst. P. F. gik i Ribe 
Latinskole til sit 14. Aar, blev dernæst uddannet til Landmand i 
Sundeved, gjennemgik et Kursus paa Rødding Højskole 1852-53 og 
studerede senere ved Polyteknisk Læreanstalt, hvor han tog 
Landbrugsexamen 1858. -- Sin Virksomhed har F. en Gang sammenfattet 
i de 2 Ord: Tørlægning og Jordblanding. Allerede som ung 
Kandidat førte han Tilsynet med Kulturarbejderne i «Døjet» ved
Frijsenborg, og under Kapitajn Jagd medvirkede han i 1862 ved 
Udtørringen af Sjørring Sø. De følgende Aar, 1863-66, bestyrede 
han Rungstedgaard og Rungstedlund for Proprietær David og overtog 
det sidste Aar Pladsen som Godsforvalter paa Næsbyholm i Skaane, 
hvor han tørlagde og kultiverede Næsbyholm Sø. Sommeren 1872
tilbragte F. i Holland for at orienteres i større Tørlægningsarbejder 
og overtog ved sin Hjemkomst Bestyrelsen af Søborg Sø (Grev 
Frijs-Frijsenborg), som han i de følgende 15 Aar tørlagde og 
kultiverede med det Formaal at skabe de store Græsningsarealer,
hvoraf Ejendommen nu bestaar, og hvilken han som Inspektør endnu 
forestaar. Under Virksomheden her undersøgte F. (1876-77) paa 
Indenrigsministeriets Opfordring Kulturvilkaarene paa Island, for
hvilke han har gjort Rede i en Afhandling i «Tidsskr. f. Landøkonomi» 
1881. Han har i det hele udfoldet en ret betydelig 
Forfattervirksomhed vedrørende Tørlægning, Kulturforsøg og Jordblanding. 
-- 23. Maj 1866 ægtede han Charlotte Cathrine v. Nutzhorn, 
Datter af Læge D. A. v. N.

Galschiøt, Landbrug og Landmænd i Danm.

<i>H. Hertel.</i>

</chapter><chapter name=">Feldborg, Andreas Andersen, 1782-1838, Forfatter">

<b>Feldborg, Andreas Andersen,</b> 1782-1838, Forfatter,
var Søn af Brændevinsbrænder A. A. F. og blev født i Kjøbenhavn 
9. Sept. 1782, blev privat dimitteret til Universitetet der 1798, tog 
1799 Examen philolog. og i 1800 Philosophicum. «Uden Venner, 
uden Beskytter, uden Haab og uden Brød» forlod han i 1802 
Danmark og rejste til England, hvor han længe opholdt sig og tit 
led Nød. Han bidrog der til at udbrede Kundskab om dansk 
Litteratur og danske Forhold; saaledes forfattede han en Beskrivelse 
af Slaget paa Kjøbenhavns Red 1801, som udkom i London 1805 
og blev oplagt 2 Gange; han oversatte Hellfrieds upartiske 
Fremstilling af Englands Overfald paa Danmark 1807 (London 1809),
hvilket nær havde udrevet ham af hans borgerlige Forhold i det 
Land, hvor han nu næsten var groet fast; end videre oversatte 
han paa Engelsk Mallings «Store og gode Handlinger», en Samling 
danske Digte osv. -- I 1810 besøgte han Danmark og indsamlede
her en betydelig Pengesum til Understøttelse for danske Krigsfanger 
i England. Derpaa berejste han Norge og Sverige, opholdt sig 
atter fra 1816-20 i sit Fødeland, i hvilken Tid han var Oehlenschlägers
Lærer i Engelsk, var derpaa igjen nogle Aar i England, 
hvor han 1821-24 udgav en Beskrivelse af Danmark, «Denmark 
delineated», i 3 Bind, og her fra begav han sig paa Rejse i 
Frankrig, Belgien, Holland og Tyskland. I 1828 blev han ansat 
som Lærer i Engelsk ved Universitetet i Gøttingen, og 4. Avg. 1838 
døde han i Danzig. -- Han var «en underlig Fyr», en litterær 
Vagabond uden videre Betydning, og han førte efter Molbechs Ord 
«et forunderligt og helt romantisk Levned».

Erslew, Forf. Lex. 
Oehlenschlägers Erindr. III, 96 ff. 
Mindeblade om Oehlenschläger S. 234. 
Thiele, Erindringer fra Bakkehuset S. 18 f. 31. 
Kjøbenhavns Skilderi 1813, Nr. 27. 
Øst, Materialier t. et dansk biogr.-lit. Lex. Nr. 5 og 50.

<i>Nic. Bøgh.</i>

</chapter><chapter name="Femmer, Nicolai, 1818-88, Skolemand">

<b>Femmer, Nicolai,</b> 1818-88, Skolemand, 
er født i Lille Valby ved Slagelse 1. Dec. 1818 og Søn af Student og Gaardejer Nicolai F. og Henriette Cathrine f. Kikkebusch. Han blev Student 1839, tog 
2. Examen et Par Aar efter, men maatte af Mangel paa Midler
opgive Studeringerne. I en Række Aar var han først Huslærer paa 
laalandske Herregaarde, dernæst Lærer i Dansk og Regning 
ved det v. Westenske Institut og andre Privatskoler i Kjøbenhavn. 
Desuden udgav han et Par stærkt benyttede Regnebøger. Sammen
med Frk. A. Beyer og Overlærer G. Bohr begyndte han 1861 et 
Kursus for Forberedelse til den 1859 oprettede Skolelærerindeexamen 
og 1870 tillige et Kursus for Privatlærerinder. Den første af hans
Medbestyrere trak sig tilbage 1880, den anden 1886, hvorefter F. 
alene ledede dette Lærerindeseminarium til sin Død, 19. Avg. 1888. 
S. A. gik det over til Cand. philol. S. L. Tuxens Bestyrelse. -- 
F. ægtede 29. Maj 1871 Constance Martha Elise Ibsen, som 
overlever ham.

Illustr. Tid. XXIX, Nr. 49.

<i>Joakim Larsen.</i>

</chapter><chapter name="Fenger, Carl Emil, 1814-84, Læge og Politiker">

<b>Fenger, Carl Emil,</b> 1814-84, Læge og Politiker. 
Hans Fader var ndfr. nævnte Sognepræst Rasmus F. (d. 1825), og han fødtes 
9. Febr. 1814 paa Christianshavn, hvor han besøgte Borgerdydskolen. 
Her viste han navnlig glimrende mathematiske Anlæg, der vakte 
Læreren Svenningsens særlige Opmærksomhed, og her fra dimitteredes 
han 1829, «indkaldt» ligesom sin Klassekammerat Hall. De derefter
paabegyndte lægevidenskabelige Studier dyrkede han med en usædvanlig 
Frihed og Alsidighed og uddannede sig ikke blot ligelig i 
Medicin og Kirurgi, men tillige i flere ikke foreskrevne 
naturvidenskabelige Retninger; saaledes fordybede han sig grundig i 
Kemi ved den polytekniske Læreanstalt. Til Trods for denne
videre førte videnskabelige Uddannelse nøjedes han dog med, 21 
Aar gammel, ved Akademiet at underkaste sig den kirurgiske 
Examen, men ogsaa med Udmærkelse (1835). Derefter foretog han 
i Selskab med sin Ven og Studiefælle C. J. H. Kayser en fleraarig 
Studierejse, der først gik til Berlin, hvor han fremdeles dyrkede 
baade Medicin og Kirurgi hos de derværende Lærere, ligesom han
traadte i nærmere Bekjendtskabsforhold til Henrik Steffens. Over 
Halle rejste han videre til Wien, ved hvis Universitet den unge 
Rokitansky netop den Gang skabte den pathologiske Anatomis 
glimrende nye Æra, og der fra til Zürich, hvor den fra Tyskland
bortviste, verdensberømte kliniske Professor Schönlein stod i 
sin største Glans. Det blev dog fornemmelig Paris, der fængslede ham. 
I Medicinen herskede her den banebrydende pathologisk-anatomiske 
Skole, hvis strængt naturvidenskabelige, logisk-exakte Tendens 
passede fuldt til F.s særlige Anlæg. Han uddannede sig hos 
Fysiologen Magendie og hos de fremragende Klinikere, men særlig 
dyrkede han den af Pariser-Skolen stærkt betonede medicinske 
Statistik, for hvis Udvikling hans jævnaldrende, Gavarret, netop den 
Gang brød nye Baner, og førte disse Studier videre i almindelig 
statistisk og kameralistisk Retning. Efter et Slutningsophold i 
England, hvortil den franske Skole den Gang var overført i reformeret
Skikkelse, kom han i 1839 tilbage til Danmark.

Aaret efter habiliterede han sig ved at tage den medicinske 
Licentiatgrad netop ved en statistisk Afhandling (om Alderens og 
Aarstidernes Indflydelse paa de forskjellige Sygdomme), der ved sin
røønsterværdige Udførelse ogsaa i Udlandet vakte fortjent Opmærksomhed. 
Men Kirurgien, for hvilken han ogsaa gjennem sin Farbroder 
Generaldirektør Chr. Fenger (s. ndfr.) havde faaet særlig 
Interesse, vedblev foreløbig at ligge ham nærmest; i 1840 blev han 
Reservekirurg ved det endnu bestaaende kirurgiske Akademi, i 1841 
Reservekirurg ved Frederiks Hospital. 1842 tog han Doktorgraden 
ved en Afhandling om den da epidemiske Saarrosen paa Hospitalernes
Sygestuer. Og da Overkirurgen Professor Gundelach Møllers 
tiltagende Sygdom krævede Konstitution af en anden Kirurg, overtog 
F. i Begyndelsen af 1844 denne ansvarsfulde Stilling og varetog 
den i 9 Maaneder med overordentlig Dygtighed, ligesom han
samtidig publicerede flere betydningsfulde kirurgiske Afhandlinger i 
Tidsskrifterne.

Imidlertid vare hans Evner komne til Anvendelse ved Universitetet, 
men i en fra Kirurgien fjærn Retning. I 1843 blev han, efter 
en Konkurrence med A. Hannover, i hvilken han havde vist sin 
Overlegenhed over denne allerede den Gang ansete Videnskabsmand 
baade ved sin Konkursafhandling og sit Foredrag, udnævnt til 
Lektor ved det medicinske Fakultet i det Specialfag, som den Gang 
gjennem Medicinen i Paris og Wien havde arbejdet sig frem til 
dominerende Fundamentalbetydning: den pathologiske Anatomi med
dertil knyttet almindelig Pathologi. Denne Udnævnelse betegner 
et Vendepunkt i den danske Medicins Historie; dermed fik ogsaa 
hos os den gamle, den Gang navnlig af O. L. Bang repræsenterede 
dogmatiske Pathologi et afgjørende Knæk, og den nye, strængt
naturvidenskabelige Retning kom til Gyldighed. Baade fra 
Universitetets Katheder og som meget aktivt Medlem af Lægeselskabet 
«Filiatrien», der repræsenterede de nye Anskuelser, virkede F. 
energisk og dygtig for Lægevidenskabens Reform efter de 
udenlandske Impulser, -- hvorvel denne theoretiske Virksomhed 
aabenbart i Længden ikke tilfredsstillede ham. I 1845 blev han Professor 
extraordinarius, i 1850 ordinarius. Samtidig vedblev han med særlig 
Iver at dyrke den medicinske Statistik og offentliggjorde i det kgl. 
medicinske Selskabs Skrifter en Række omfattende og mønstergyldige 
Afhandlinger, navnlig vedrørende Dødelighedsstatistikken. Heller 
ikke blev han fremmed for sit gamle Yndlingsfag Kirurgien. Vel
mislykkedes en i 1845, efter Gundelach Møllers Død, af Lægernes 
unge Intelligens iværksat Agitation for at faa ham til klinisk 
Universitetslærer i Kirurgi i Steden for den designerede Professor Stein,
hvis tarvelige Fordannelse man ikke respekterede; men F. vedblev 
at pleje dette Specialfag og gav som Overkirurg ved militære 
Lasaretter i Krigsaarene nye Prøver paa sin Dygtighed i saa Henseende. 
Ogsaa Politikken lagde tidlig Beslag paa ham, og 1849 blev han 
Folketingsmand i en kjøbenhavnsk Kreds.

Men medens han altsaa ikke opnaaede at blive Fakultetets 
ledende Kirurg, hvad der sikkert vilde have været i særlig 
Overensstemmelse med hans Tilbøjelighed, aabnede der sig i 1851 en 
anden Udsigt til ny betydningsfuld Fakultetsvirksomhed, ligeledes i 
en Retning, der højlig maatte tiltale ham, som var fortrinsvis anlagt 
til indgribende Handling og Aktualitet og egentlig ikke til stille,
lærd Docentvirksomhed fra et pathologisk-anatomisk Katheder. Han 
maatte bort fra det døde og til det levende, fra Theori til Praxis, 
og dette lykkedes ham, da der i 1851 paa Frederiks Hospital 
oprettedes en ny, til Fakultetets kliniske Undervisning knyttet
medicinsk Sygeafdeling, hvis Overlæge han blev. Skjønt den kliniske 
Medicin ikke tidligere havde hørt til hans særlige Hovedfag, gjorde 
han dog øjeblikkelig Epoke i denne Virksomhed, der gav ham fuld 
Lejlighed til at udfolde alle sine glimrende Evner og skaffede ham 
baade som Læge og som klinisk Lærer et Navn og en Avtoritet, 
der stillede ham paa en ganske særlig høj og enestaaende Plads i 
det lille medicinske som i det store Samfund.

Hans nye Universitetsvirken var dog for saa vidt en Fortsættelse 
af hans tidligere, som den gik ud paa den praktiske Anvendelse 
ved Sygesengen af det, han tidligere theoretisk havde doceret. I 
skarp Modsætning til sin Forgænger Bangs hippokratiske, 
inspiratoriske Methode indprentede han sine Disciple Vigtigheden og
Nødvendigheden af den nøjagtigste, mest detaillerede Undersøgelse af 
de syge med Benyttelse af alle for Haanden værende naturvidenskabelige 
Hjælpemidler. Hans kliniske Foredrags fængslende Form 
og logiske Stringens, hans lige saa humane som overlegne Aand
samlede om ham en bestandig større Skare af beundrende og ivrige 
Disciple, der satte den største Ære i at forske skarpsindig og 
arbejde ihærdig efter Mesterens Tilskyndelse og Forbillede, efter 
den rationelle Naturvidenskabs empirisk-skeptiske, men altid positive
Forudsætninger. Skjønt han lige saa lidt som andre Aktualitetens 
store Klinikere med Forkjærlighed sad ved Skrivebordet, var han 
dog i disse sine medicinske Glansaar tillige litterært virksom, og i 
det af ham i 1856 udgivne voluminøse Bind «Hospitalsmeddelelser»
har han ikke alene samlet værdifulde Bidrag fra de forskjellige 
Hospitalsafdelinger og hovedsagelig fra sine egne Disciple, men selv 
skrevet flere Afhandlinger, der ved deres Klarhed, Ædruelighed og 
Grundighed udgjøre et smukt og karakteristisk Litteraturmonument 
om hans kliniske Virken. I 1859 publicerede han end videre i 
«Hospitalstidende» en større Afhandling, «Bidrag til Oplysning om 
vor Tids therapevtiske Bevægelse», der fremkom som Svar paa et 
Angreb fra hans Fakultetskollega A. Buntzen. Denne stillede sig 
paa det gamle inspiratoriske Standpunkt med Hensyn til 
Sygebehandling og bebrejdede ham, at han indpodede sine Disciple 
den moderne, alt for kritisk-skeptiske Aand. F. gjør da udførlig 
Rede for sit Standpunkt i en Fremstilling, der tør betegnes som 
ligefrem klassisk og illustrerer Forfatteren som en Lægepersonlighed 
af den ædleste Art. Det centrale i Afhandlingen, der vakte stor 
Opsigt ogsaa uden for de medicinske Kredse, gaar ud paa, at 
Lægekunsten skal være den «ærlige Kunst, der gav, hvad den selv 
troede var godt, men ikke gav den en Sten, som bad om Brød».

F.s overordentlige Arbejdskraft og mangesidige Evner tillode 
ham imidlertid at omfatte meget mere end denne i og for sig 
særdeles betydningsfulde Gjerning. Vel kunde han ikke fortsætte sin 
1849 begyndte Rigsdagsvirksomhed, men maatte efter Tiltrædelsen af 
sin nye Stilling i 1852 trække sig tilbage derfra, hvad der ligefrem 
var sat som en Betingelse. Men til Gjengjæld overtog han nu 
mange andre vigtige offentlige Hverv, paa dette Tidspunkt dog for 
største Delen i nær Forbindelse med sin lægevidenskabelige 
Avtoritetsstilling. Lige fra Børnehospitalets Oprettelse 1850 var han 
Medlem af dettes Direktion. Hans levende Interesse for 
Veterinærvidenskaben førte ham til 1851 sammen med H. C. B. Bendz at kalde 
det veterinære Sundhedsraad til Live og derefter at være et 
virksomt Medlem deraf; samtidig arbejdede han og Bendz paa 
Veterinærskolens Udvidelse og Omorganisatiori, og han var ligeledes et 
meget virksomt Medlem af den til dette Formaals Fremme 1854 
nedsatte Kommission, ligesom han efter den nye Landbohøjskoles 
Oprettelse 1856 blev dennes Direktør. 1852 blev han Medlem af 
Kommissionen til Blindeinstituttets Reorganisation, og fra 1857 var 
han Medlem af dettes Bestyrelse. Under Koleraepidemien 1853 var 
det ham, der i Forening med E. Hornemann og 4 andre fremragende 
Læger dannede den berømte «Lægeforening», som under de 
officielle Myndigheders Afmagt tog Styret i Kjøbenhavn og satte 
Epidemien Skranker ved effektive, ogsaa efter dens Ophør fortsatte 
hygiejniske Foranstaltninger. Overhovedet laa de hygiejniske, Sygdom 
forebyggende, Bestræbelser ham altid paa Hjærte og maatte gjøre 
det saa meget mere, som han i sin klartskuende Skepsis ikke 
ventede sig særdeles meget af Sygdommenes Behandling. 1853 blev 
han Medlem af Sundhedskollegiet og var her som overalt, hvor han 
var med, den fornemste ledende Kraft.

Under hans omfattende Arbejde som Universitetslærer, 
Hospitalsoverlæge og praktiserende Læge, under al hans Optagethed af 
forskjellige vigtige og vanskelige reformatoriske Opgaver udøvede 
dog Politikken med dens urolige Anspænding, dens altid nye intrikate 
Problemer og dens særlige Tillokkelser for Ærgjerrighed og 
Magtudvikling bestandig en stærkt dragende Magt over ham. Da der i 
1856 udskreves Valg til det nye Rigsraad, kunde han derfor heller 
ikke, til Trods for sit faa Aar i Forvejen givne Afkald paa 
Rigsdagsvirksomhed, bekvemme sig til at afslaa det tilbudte Mandat, 
og derved unddroges, til den medicinske Verdens store Beklagelse, 
en Del af hans Tid og Arbejdskraft fra Hospitalet og Lægevidenskaben
-- det Omraade, hvor hans rige, men urolige og meget 
sammensatte Personlighed dog vist udfoldede sig i sin uomtvistet 
skjønneste Skikkelse. 3 Aar efter maatte han fuldstændig afbryde 
hele sin glimrende lægevidenskabelige Bane, ligesom han maatte 
opgive andre ovenfor nævnte offentlige Hverv, i det han fik Sæde 
i Regeringen som Finansminister -- «den anden Gang, en Læge 
blev Minister i Danmark,» som Werlauff i den Anledning sagde. 
Denne Stilling indtog han med en kort Afbrydelse under det 
Rotwittske Ministerium indtil Udgangen af 1863; men til Trods for hans
voxende Skepsis med Hensyn til Lægebehandlingen -- vistnok en 
medvirkende Grund til hans Forandring af Livsstilling -- var der 
dog fremdeles i hans Personlighed alt for meget af Lægen, til at 
han rolig kunde kaste Broen af efter sig, og han reserverede sig 
sin Universitetsstilling ved en mulig Udtræden af Regeringen, 
saaledes at hans vigtige Funktioner ved Fakultetet og Hospitalet 
foreløbig besørgedes ved Konstitution. Denne provisoriske og for den
lægevidenskabelige Undervisning uheldige Tilstand vakte imidlertid 
Misfornøjelse i medicinske Kredse, og for første Gang blev han i 
Fagpressen Gjenstand for stærke personlige Angreb, hvilke dog fremkaldte 
kraftige Moddemonstrationer fra hans mange begejstrede Tilhængere. 
Posten blev ogsaa besat, forinden han igjen traadte tilbage fra
Finansministeriet, og hans egentlige medicinske Bane var saaledes 
definitivt afbrudt, medens han dog under den følgende Tids 
mangesidige og stærkt fremskudte Virken fremdeles paa flere Maader
stod i nær Berøring med sit gamle Videnskabsfag, ja endog gav 
litterære Vidnesbyrd om fortsatte grundige medicinske Studier; han 
gjenoptog ogsaa efterhaanden forskjellige Hverv og Stillinger, som
han havde opgivet ved sin Indtrædelse i Regeringen, deriblandt 
Direktørposten for Landbohøjskolen og Sædet i Sundhedskollegiet. 

Men det var dog navnlig en overvældende Mængde fremskudte 
Stillinger og Hverv temmelig fjærnt fra hans oprindelige Livskald,
der i det følgende Tidsrum have lagt Beslag paa hans 
kæmpemæssige Arbejdsevne og alsidige Sagkyndighed, og som han alle 
røgtede med den ham egne uforstyrrelige Frejdighed og Resoluthed. 
Først og fremmest var det fremdeles politiske Hverv, som optoge
ham. Under Monrads Ministerium havde han fungeret som Direktør 
for Finansministeriet og derefter været det nye Ministeriums 
finansielle delegerede i Anledning af Fredslutningen. Fra 1861-76 var 
han atter Folketingsmand. 1870-72 var han for 3. Gang 
Finansminister. 1868-73 havde han Sæde i Kjøbenhavns Borgerrepræsentation 
og greb mægtig ind i Hovedstadens store Udvikling i dette 
Tidsrum. End mere fremtrædende blev hans Indflydelse paa 
Kommunens Anliggender, da han 1875 blev Borgmester for 2. Afdeling, 
altsaa netop for den Del af den kommunale Forvaltning, hvori han 
besad særlig Avtoritet (Finans- og Hospitalsvæsenet). Hans utrættede
Virkeevne skyldes det fornemmelig, at Kjøbenhavn fik indrettet 
offentlige Slagtehuse, at særlige Epidemihospitaler (Blegdams- og 
Øresundshospitalet) opførtes, at St. Hans Hospital modtog en betydelig
Udvidelse, og at den vigtige Sygeplejereform paa Kommunehospitalet 
gjennemførtes. Men fuldt var han dog ikke mere i Besiddelse af 

sin gamle Kraft, sin uantastelige Overlegenhed og Klarhed, og 
ubetinget heldig var han derfor ikke i denne sin sidste Magtstilling. 
En vis ensidig Tankegang og Mangel paa Kritik, som vare 
paafaldende i Forhold til hans øvrige Evner, men som af og til havde 
ladet sig mærke, traadte nu mere i Forgrunden. Den saakaldte 
«blandede Afdeling» (blandet medicinsk og kirurgisk Belægning af 
Sygestuer), som han imod andre fremragende sagkyndiges bestemte 
Protest ved sin store Avtoritet lige over for Almenheden fik gjennemført 
paa Kommunehospitalet, viste sig alt andet end heldig og 
maatte annulleres af ham selv. Som Formand i den vigtige 
Kommission angaaende Frederiks Hospitals og Fødselsstiftelsens Flytning 
i 1881 kom han ligeledes til et Resultat, der vel i Øjeblikket vandt 
Hævd ved hans endnu bevarede Avtoritet, men som tydelig var 
forfejlet. Dertil kom ved samme Tid alvorlige Uheld og Fejltagelser 
i selve hans kommunale Administration, og de talrige Uvenner,
hans determinerede og ofte hensynsløse Færd i hans forskjellige 
ledende Stillinger efterhaanden havde skaffet ham, faldt nu, da hans 
tidligere overlegne Kraft begyndte at svigte, over ham og forbitrede 
hans Dage. Yderligere bøjedes han ved Tabet af sin Hustru, Ida 
Louise f. Plockross, Datter af Lysefabrikant, Kapit. Nicolai Chr. P. 
(hun var født 1827, blev gift 1846 og døde 12. Dec. 1882), 
Svagelighedstilfælde stødte til, og efter at han 1883 havde taget sin Afsked 
fra Magistraten, døde han 21. Sept. 1884. 

Det er en Selvfølge, at en Stilling og Virksomhed saa 
fremskudt som hans skaffede ham et rigeligt Maal af officielle Udmærkelser. 
1858 blev han Etatsraad. Ved Udtrædelsen af Ministeriet 
blev han 1864 Kommandør af Danebrog og fik senere forskjellige 
udenlandske Ordener. 1866 blev han Gehejmeetatsraad, 1873 Storkors
af Danebrog.

Smith og Bladt, Den danske Lægestand, 5. Udg. 
Monrad, Ligtale ov. F. Illustr. Tid. XXVI, Nr. 1. 
Ugeskrift f. Læger 4. R. X, 301 ff. 
Bibl. f. Læger 6. R. XV, 183 ff. 
Hospitals-Tid. 1885, Nr. 1 S. 25 ff. 
V. Birkedal, Personlige Oplevelser I, 49 ff. 
J. Petersen, Hovedmomenter i den medic. Lægekunsts hist. Udvikling S. 275 ff.

<i>Jul Petersen.</i>
-- C. E. Fenger som <i>Politiker</i>. Allerede fra Skole- og 
Universitetsaarene var F. nøje personlig knyttet til mange af de Mænd, som 
spillede en Rolle i den konstitutionelle og nationale Rørelse under 
Christian VIII's Regering, og som ved Begivenhederne i 1848 bragtes 
i Spidsen for den folkelige Bevægelse. Hall, hans nærmeste og 
fortroligste Ven, Martin Hammerich, V. Birkedal havde siddet sammen 
med ham paa Skolebænken, F. M. Knuth, Monrad, Orla Lehmann,
G. Aagaard hørte med til hans nærmeste Omgangskreds, og han 
delte ganske deres Begejstring og Tro paa en lykkelig Fremtid for 
et frit og nationalt betrygget Danmark. Hans Studium førte ham 
dog i en noget anden Retning end disse Venner, og det var mindre 
de statsretlige og nationale Sider af vor Politik, der droge ham ind 
i det offentlige Liv, end den Interesse for Statistik og 
Nationaløkonomi, som var vakt hos ham af den et Par Aar ældre 
Studiefælle C. J. Kayser. Til den grundlovgivende Rigsforsamling søgte 
han ikke Valg, men i Dec. 1849 stillede han sig til Folketinget i 
Kjøbenhavns 9. Kreds (Christianshavn). Han fik strax Sæde i 
Finansudvalget og blev den første Ordfører for Finansloven. Det 
er ofte blevet udtalt, at naar Folketingets Behandling af Finansloven 
er gaaet ned i saa stor Detail og i en stedse stigende Grad 
har fristet Repræsentationen til at gribe ind paa Administrationens 
Omraade, saa skyldes dette den Maade, paa hvilken allerede den 
første Rigsdag tog fat paa den aarlig tilbagevendende Opgave at 
give Bevillingerne for næste Aar. Det kan ikke nægtes, at der 
heri er nogen Sandhed, og F. vil ikke kunne frikjendes for Skyld 
i denne uheldige Tradition. Han var dog ikke ene derom; Ansvaret 
falder i fuldt saa stort Maal paa Monrad og Tscherning, der i en
lang Aarrække vare de ledende Mænd i Finansudvalget og førte 
Systemet stadig videre, og i alt Fald en Part deraf maa bæres af 
Grev Sponneck, der som den første konstitutionelle Finansminister 
fulgte med paa denne Vej. Men det maa paa den anden Side 
ikke glemmes, at ved Overgangen fra Enevælden til den frie 
Forfatning var det en meget vanskelig Opgave at bringe Orden, 
Klarhed og Anskuelighed ind i hele Finansforvaltningen, at rømme op 
i mange gamle Misbrug og at grundlægge de Principper, hvorefter 
Fremtidens Styrelse skulde ske; det var nødvendigt, at Rigsdagen
og Regeringen her maatte gaa Haand i Haand, og man gik ud 
fra den -- som det senere viste sig, illusoriske -- Tro, at naar 
først Finansloven ved nogle Aars Arbejde var bleven bragt i en 
tilfredsstillende Form, vilde den aarlige Prøvelse indskrænke sig til
nye Poster og saaledes gaa let og hurtig for sig, endog i Løbet 
af de 2 Maaneder, hvortil man drømte om at indskrænke 
Rigsdagssessionens ordinære Varighed. De af F. udarbejdede Betænkninger 
over Finansloven, der afgaves efter Forløbet af ikke mange Uger, 
vare ikke Materialsamlinger med nogle hist og her indstrøede 
Smaabemærkninger, men gave en selvstændig Behandling af de finansielle 
Spørgsmaal, og den knappe Klarhed, hvorved de udmærkede sig, 
prægede ogsaa hans Foredrag under Forhandlingerne i Salen. De 
Egenskaber, der vedbleve at være ejendommelige for F. som Taler: 
logisk Stringens, sikker Bevisførelse, Anskuelighed, Undgaaen af
al tom Rhetorik, vare allerede den Gang fuldt udviklede hos ham, 
og den Indflydelse, han tidlig havde opnaaet, var saa stor, at 
der kunde spaas ham en betydelig parlamentarisk Fremtid. Det 
var derfor en Skuffelse og et Tab for Rigsdagen, at han efter 
Udløbet af den 3aarige Valgperiode opgav Politikken og vendte 
helt tilbage til sin Virksomhed som Universitetslærer og praktiserende 
Læge. Han undgik derved at drages personlig ind i den stærke
Opposition imod det Ørstedske Ministerium, der endte med dettes 
Afgang 3. Dec. 1854. Politikken udøvede dog ikke længe efter 
paa ny sin dragende Magt over ham. Efter Fællesforfatningen af 
2. Okt. 1855 valgtes han 1856 af Kredsen Kjøbenhavn til Rigsraadet, 
og her var han selvskreven til sit tidligere Hverv som Ordfører for 
Finansudvalget. I Maj 1859 fulgte han en Opfordring af Hall som 
Regeringens Chef og indtraadte (samtidig med Monrad) i Kabinettet 
som Finansminister, hvilken Stilling han derefter beklædte, kun 
med den korte Afbrydelse af nogle Maaneder under det Rotwittske 
Ministerium (1859-60), indtil Halls Afgang i Dec. 1863. Ved at 
indtræde i Regeringen havde han definitivt opgivet sin Virksomhed 
som Læge og helt helliget sig til Politikken. Som Minister stillede
han sig derfor ogsaa igjen til Folketinget (1861), denne Gang i 
Kjøbenhavns 4. Kreds, som han derefter repræsenterede i 15 Aar, 
i 3 af disse saa vel i Rigsdagen som i Rigsraadet.

F.s Opfattelse af Danmarks rette Finanspolitik var Stræng og 
haard. Som Ordfører og Minister krævede han ikke blot den 
højeste Grad af Korrekthed, men tillige en Sparsomhed, som 
undertiden kunde synke ned til det smaalige, og han stod med 
haardnakket Ensidighed paa Statskassens yderste Ret. En efter saadanne 
Principper ledet Finansforvaltning har sine store Fordele og danner 
en gavnlig Dæmning baade imod Enevældens og imod Parlamentarismens
Naadessekretariat-Tilbøjeligheder, men den fører let til 
Ubilligheder, og den er ikke populær. F.s Bestyrelse at Finanserne 
er derfor ogsaa bleven haardt bedømt og skaffede ham mange 
Fjender, navnlig i de to militære Etater, hvis Udgifter han baade 
som Minister og som Medlem af den første store Forsvarskommission 
søgte at holde inden for snævre Grænser. Ogsaa i Spørgsmaal
om Embedsmænds Lønninger indtog han denne Holdning, 
i det han vilde gjøre gjældende, at Embedsmændene i Danmark 
vare forholdsvis bedre lønnede end i andre Stater under lige 
Vilkaar. Hvad man nu end maatte mene om denne vidt drevne 
Sparsomhed, bør det erkjendes, at han med Konsekvens hævdede 
sin Overbevisning, og at han ogsaa paa dette Omraade paa 
Rigsdagen satte Sagen over sin egen Person og over alt andet. 
Beskyldningen imod ham for Egennytte er lige saa uretfærdig som den ofte 
fremsatte, men aldrig beviste Sigtelse for Nepotisme; der er ikke 
mindste Tvivl om, at han ved at opgive sin Lærestol ved Universitetet 
og sin meget indbringende Lægepraxis for at træde i Statens
Tjeneste bragte et betydeligt pekuniært Offer,

Da det Hallske Ministerium aftraadte i Juleugen 1863, havde 
dets Medlemmer, paa Monrad nær, bundet sig til kun samlede at 
vende tilbage til Ledelsen. F. indtraadte derfor heller ikke i det 
Kabinet, som Monrad fik dannet Nytaarsaften, men han vedblev 
dog i Krigsaaret at yde sin virksomme Bistand i Bestyrelsen af
Finansministeriet som dettes Direktør. Da der efter Sprængningen 
af Londoner-Konferencen og Indtagelsen af Als blev sluttet 
Vaabenstilstand og aabnet Fredsunderhandlinger i Wien, sendtes han af
Ministeriet Bluhme der hen for at lede den finansielle Del af 
Fredsvilkaarene, og denne Virksomhed fortsatte han senere med 
preussiske og østerrigske Kommissarier i Kjøbenhavn. I Forbindelse 
hermed kan nævnes, at han ogsaa repræsenterede Danmark paa 
den første og vigtigste internationale Postkonference i Schweits (1874).

Paa Rigsdagen udøvede F. i Aarene efter Krigen en betydelig 
Indflydelse og havde mere end nogen anden af det national-liberale 
Parti Venstres -- eller, som det da hed, Bondevennernes -- Øre. 
Han havde væsentlig Andel i den under General Raasløffs Avspicier
vedtagne Lov af 6. Juli 1867 om Hærens Ordning og i den af s. D. 
om Demarkationslinjens Ophævelse og Opgivelsen af Kjøbenhavns 
gamle Fæstningsværker; det var paa hans Initiativ, at den 
sidstnævnte Lovs § 8 kom til at indeholde en Bemyndigelse for 
Regeringen til at overdrage Fæstningsterritoriet til Kjøbenhavns
Kommune. Det var ikke uden store Betænkeligheder, at 
Kommunalbestyrelsen gik ind paa denne Erhvervelse, der under de daværende 
Forhold medførte en betydelig Risiko; den har vist sig at være 
økonomisk fordelagtig for Kommunen, men endnu større Betydning har 
den haft for den planmæssige Bebyggelse af Terrænet, der har 
beriget Hovedstaden med nogle af dens smukkeste Kvarterer og 
Parker. Ogsaa ved Loven af 25. Juli 1867 om en overordentlig 
Indkomstskat var F. en virksom Deltager. Ingen anede den Gang, 
at denne Lov nogle Aar efter skulde blive en Anstødssten for ham. 
I det af Grev Holstein-Holsteinborg i Maj 1870 dannede Ministerium 
overtog F. atter Finansportefeuillen og tog med Kraft fat paa flere 
vigtige Reformer. Det lykkedes ham dog ikke at gjennemføre sit 
Lovforslag om Beskatning af Brænderierne efter Udbytte i Steden
for efter Karrum, og da Folketinget i Febr. 1872 med 47 Stemmer 
imod 45 forkastede Loven om Indkrævning af den sidste Kvota 
af den overordentlige Indkomstskat, indgav han sin Demission, som 
modtoges. Resultatet kom overraskende for Oppositionen, som 
ingenlunde havde tænkt paa ved sin Afstemning at lægge nogen
Mistillid imod ham for Dagen. Sit Sæde i Folketinget beholdt F. 
indtil 1876.

I 1868 valgtes F. til Borgerrepræsentant i Kjøbenhavn. Ved 
Etatsraad Gammeltofts Død i April 1873 søgte han Pladsen som 
finansiel Borgmester, men vragedes for den daværende Raadmand 
Gehejmeetatsraad Schlegel. Da denne imidlertid 2 Aar efter 
aftraadte, valgtes F. til hans Eftermand og fungerede indtil 1883. 
Som kommunal Finansminister fulgte han de samme Principper 
som i Ledelsen af Statens Finanser. Imod Sædvane havde han 
vist for stor Lemfældighed lige over for en Økonomiforvalter, som 
kort efter befandtes skyldig i større Besvigelser, og denne Episode 
gav Anledning til en Række højst uretfærdige Angreb paa ham, 
baade i Borgerrepræsentationen og i Pressen; al den Uvilje, der i 
Aarenes Løb var vakt imod den alt for strænge og alt for 
sparsommelige Finansbestyrer, samlede sig nu i en fælles Bølge, der 
skyllede hen over ham. F. forsvarede sig med vanlig Dygtighed,
men Karakteren af Angrebet krænkede ham dybt og kastede en 
mørk Skygge hen over hans sidste Sorgens og Sygdommens Aar.

<i>C. St. A. Bille.</i>

</chapter><chapter name="Fenger, Christian, 1773-1845, Kirurg">

<b>Fenger, Christian,</b> 1773-1845, Kirurg, 
var en Søn af ndfr. nævnte Grosserer Peter F, (d. 1774) og fødtes paa 
Christianshavn 7. Jan. 1773, blev Student privat 1791 og tog kirurgisk Examen 
1798. 1801 blev han Reservekirurg ved det kirurgiske
Akademi, 1802 tillige ved Frederiks Hospital,
1805 Adjunkt ved Akademiet, 1806 Regimentskirurg
ved Kronprinsens Regiment, 1810 overordentlig
Professor ved Akademiet og Medlem af dets
Direktion samt kongelig Livkirurg (til 1839),
1813 Professor ordinarius ved Akademiet og Medlem
af Sundhedskollegiet, 1819 Medlem af Direktionen
for Fødsels- og Plejestiftelsen, 1824 Hofkirurg
(til 1830), 1826 Etatsraad, 1830 Generaldirektør
over Kirurgien efter Colsmann og dermed tillige
1. Professor ved Akademiet samt Medlem af Frederiks
Hospitals Direktion, 1836 Kommandør af Danebrog,
1840 Konferensraad. 1842 entledigedes han paa
Grund af Alderdomssvaghed fra sine Stillinger og
døde i Kjøbenhavn 21. Okt. 1845. Hans Hustru var
Else Kirstine f. Henningsen (f. 1786, gift 1807,
d. 1841), Datter af Forpagter H. -- Han var en anset
praktisk Kirurg og Operatør og en dygtig Lærer for
de studerende; videnskabelige Arbejder af Betydning
har han derimod ikke efterladt sig, men kun nogle
mindre Tidsskriftsafhandlinger af ren praktisk
Karakter. Ikke ringe Opsigt vakte i øvrigt i sin Tid
en Afhandling af ham, der efter at være meddelt i det
kgl medicinske Selskab tryktes i «Nyt Bibliothek for
Læger» (1818), og i hvilken han varmt forsvarer en af
en den Gang bekjendt Kvaksalverske, Mad. Humlegaard,
indført Plasterbehandling ved Caries (Benedder). Han
erklærer baade selv at være bleven helbredet af hende
for en saadan Benliden og derefter at have anvendt
Methoden med største Held hos mange Patienter i et
Tidsrum af 14 Aar. Han ender Afhandlingen med at
foreslaa, at de «gode Kvaksalvere» faa Lov til at
praktisere frit under en avtoriseret Læges Tilsyn.

Smith og Bladt, Den danske Lægestand, 4. Udg. 
Erslew, Forf. Lex. 
Ugeskrift f. Læger 3. R. XXII, 416. 
Kjøbenhavns Skilderi 1818, Nr. 75. 82.

<i>Jul. Petersen.</i>

</chapter><chapter name="Fenger, Christian, 1840-1902, Læge">

<b>Fenger, Christian,</b> 1840-1902, Læge. 
Han er en Søn af Kammerraad Hans Frederik F. (en Sønnesøn af
ndfr. nævnte Grosserer Peter F., d. 1774), senere
Ejer af Augustenborg Hovedgaard og derefter af
Gottesgabe paa Laaland, og Frederikke Mathilde
f. Fjelstrup og fødtes paa Brejninggaard ved
Ringkjøbing 3. Nov. 1840. Dimitteret fra Herlufsholm
1859 gjorde han under Felttoget 1864 Tjeneste som
Underlæge ved Lasarettet paa Augustenborg og tog
Lægeexamen 1867. Efter at have fungeret som Assistent
ved Dr. W. Meyers otiatriske Klinik og derefter som
Kandidat paa Frederiks Hospital praktiserede han i
Kjøbenhavn. Under den fransk-tyske 
Krig var han en kort Tid ansat ved en international
Ambulance (ved Bourbakis Valpladser). 1871-74 var
han Prosektor ved Kommunehospitalet. 1874 erholdt han
Doktorgraden ved en pathologisk-anatomisk Aihandling
og var s. A. konstitueret som Docent i pathologisk
Anatomi under Lektor Rasmussens Sygdom. 1875
modtog han en Lægestilling i ægyptisk Tjeneste,
først i Alexandria, det følgende Aar i Kairo,
hvor han fungerede som «Médecin en chef du quartier
Kalifa». Af Helbredshensyn forlod han igjen Ægypten i
1877, praktiserede en kort Tid i Mentone og nedsatte
sig endnu samme Aar i Chicago, hvor han hurtig gjorde
sig bemærket som en dygtig Kirurg og Operatør. 1878
blev han Overkirurg ved det derværende Cook County
Hospital samt Bestyrer af Rush medical college's
Musæum og histologiske Laboratorium. 1882 udnævntes
han til Professor ved Chicago medical college. Som
«Surgical editor» af «Chicago medical review» har han
publiceret forskjellige kirurgiske Afhandlinger. 1878
ægtede han Caroline Abildgaard, Datter af dansk Farmer
i Omegnen af Chicago Peter Chr. A. -- d. 7. Marts 1902.

Smith og Bladt, Den danske Lægestand, 5. Udg. 
Leth og Wad, Dimitt. fra Herlufsholm I, 262 f. II, 243 f.

<i>Jul. Petersen.</i>

</chapter><chapter name="Fenger, Hans Mathias, f. 1850, Præst">

<b>Fenger, Hans Mathias,</b> f. 1850, Præst. 
Han er en Broder til den foregaaende og blev født 9. Avg. 1850
paa Nordgaard ved Ringsted. Da hans Forældre 1860
flyttede til Augustenborg Hovedgaard paa Als, kom han
i Flensborg Latinskole, men efter Krigen blev han
Elev i Borgerdydskolen paa Christianshavn. Derfra
blev han 1868 Student. 1873 underkastede han sig
den theologiske Embedsprøve, og derpaa havde han
i nogle Aar Bolig paa Elers' Kollegium, sysselsat
med Undervisning og Studiet af den kirkelige Kunst
og Nordens Kirkehistorie. 1878 blev han Kateket
ved St. Stephanskirken i Kjøbenhavn, og som saadan
vandt han ved Universitetets Firehundredaarsfest den
theologiske Licentiatgrad for en Afhandling: «Bidrag
til Hans Egedes og den grønlandske Missions Historie
1721-68». 1880 blev han udnævnt til residerende
Kapellan ved vor Frelsers Kirke paa Christianshavn,,
og ved Siden af en meget paaskjønnet Præstevirksomhed
udgav han tillige i nogle Aar «Dansk Missionsblad» og
var Lærer i flere Skoler. 1888 blev han forflyttet til
Garnisonskirken, ligeledes som residerende Kapellan,
og under hele sin kjøbenhavnske Præstevirksomhed
har han taget Del i forskjellige Sider af den indre
Missions Gjerning i Hovedstaden; for Tiden er han
tillige Medlem af den kjøbenhavnske 
indre Missions Bestyrelse. Nogle af de Bibellæsninger, han har holdt 
i Missionshuset Bethesda, ere senere blevne udgivne. 1878 ægtede 
han Olivia Theodora Norup, Datter af Overmaaler J. G. N. i Kalundborg.

Levnedsbeskrivelser af de ved Kbhvns Universitets Firehundredaarsfest promov. Doktorer. Elvius, Danmarks Præstehist. 1869-84 S. 278. 

<i>Fr. Nielsen.</i>

</chapter><chapter name="Fenger, Johannes Ferdinand, 1805-61, Præst">

<b>Fenger, Johannes Ferdinand,</b> 1805-61, Præst, 
Søn af ndfr. omtalte R. F. (d. 1825), blev født paa Christianshavn 30. Marts 1805. 
Næppe 7 Aar gammel kom han i Borgerdydskolen, og noget over 
16 Aar gammel blev han Student (1821). 4 Aar efter tog han 
theologisk Attestats med Udmærkelse, og derpaa blev han Lærer i 
Borgerdydskolen. Da han havde en usædvanlig smuk og 
sympathetisk Sangstemme, blev der gjort ham et fordelagtigt Tilbud om 
en Ansættelse ved Operaen, men det afviste han uden Tøven, da 
hans Hu stod til kirkehistoriske og sproglige Studier. 1827 vandt 
han Universitetets Guldmedaille for en Undersøgelse af de ældste 
Kirkefædres Lære om Djævelen og Dæmonerne, og Aaret efter 
forsvarede han for Licentiatgraden i Theologi en Afhandling om
Celsus, en af Kirkens ældste Modstandere. Kort efter tiltraadte 
han med offentlig og privat Understøttelse en Udenlandsrejse, der 
strakte sig over 3 1/2 Aar. Først opholdt han sig et Aars Tid i 
Berlin, hvor han under Neanders og Hengstenbergs Paavirkning 
gjennemlevede en alvorlig religiøs Krise, der førte ham til Brud 
med den Rationalisme, som han før havde hyldet. Fra Berlin rejste 
han over München og Wien til Rom, hvor han med Iver lagde sig 
efter Syrisk, og der fra gjennem Schweits til Paris, hvor han oplevede 
Julirevolutionens Dønninger. Der traf han en Nordamerikaner ved 
Navn Richmond, med hvem han gjorde en Rejse til Grækenland 
og Tyrkiet for at studere Oldtidsminderne og Folkelivet, og først i
Efteraaret 1831 vendte han hjem, rig paa Kundskaber og Livserfaring.

Efter Hjemkomsten nyttede han sin Ret til at bestige 
Universitetets Kathedre til at holde Forelæsninger over den nygræske 
Poesi og over de messianske Salmer, og 1833 deltog han sammen 
med sin nære Ven P. T. Hald og C. T. Engelstoft i Konkurrencen 
om den ved Fogtmanns Udnævnelse til Biskop ledig blevne Plads 
i det theologiske Fakultet. Engelstoft gik af med Sejren, men F. 
og Hald fik «en særdeles Ros og Anbefaling til Kongen». Da 
Haabet om en Lærergjerning ved Universitetet saaledes var glippet, 
besluttede han strax at søge Præstevirksomhed, og inden Aaret var 
omme, var han udnævnt til Præst i Lynge og Broby. Skjønt hans 
Forgænger havde været en dygtig og nidkjær Mand, var der ikke 
meget Liv i de to Sogne, men efter F.s Komme blev alt bedre. 
Kirkerne begyndte at fyldes, og ved gudelige Forsamlinger eller 
«Aftenlæsninger» rundt i sine opvakte Sognefolks Huse arbejdede 
F. for at udbrede kristelig Oplysning og for at lede det religiøse 
Liv i et sundt Spor. I det nære Sorø havde han i Ingemann og 
Wegener gode Venner, der delte hans Sans for Poesi og Historie, 
og i et Par Mils Afstand sin ældre Broder P. A. F., der var ham 
en trofast Raadgiver i alle Embedssager. De nidkjære Præster i 
denne Egn af Landet fandt hurtig hverandre, og F. blev snart 
Sjælen i et Broderkonvent, der omsluttede de saakaldte «12 Apostle 
i det hellige Land». Men ved Siden af Præstegjerningen fik F. 
Tid til meget andet. Han var en Ven af Missionssagen, i mange 
Aar (fra 1836) Formand for dansk Missionsselskab og Redaktør af 
«Dansk Missionsblad» (1842-51), og til Missionshistorien har han 
ved sin Skildring af den trankebarske Mission (1843) ydet et ret
betydeligt Bidrag. Sammen med V. Birkedal udgav han «Vidnesbyrd 
fra Herrens Hus» (1847), en meget skattet Postil af forskjellige 
danske Præster, og tillige tog han jævnlig Del i Forhandlingen af
kirkelige Spørgsmaal. Baade Sognebaandsløsningen og Religionsfriheden 
havde i ham en varm Talsmand, og han søgte at vække 
og nære Sansen for Frihed og Danskhed i sin nærmeste Kreds. 
Som sin ældre Broder var han en Discipel af Grundtvig, men 
ligesom denne tillod han sig paa flere Punkter, som i Missionssagen,
Spørgsmaalet om de gudelige Forsamlinger og om Præstefriheden, 
at gaa sine egne Veje. Vore kirkelige Blade og flere Smaaskrifter 
bære Vidne om, at han ikke lagde de videnskabelige Sysler paa 
Hylden, fordi han var ble ven en nidkjær Præst, og gjennem 
Roskilde Præstekonvent, et Stiftskonvent for Sjælland, til hvis Oprettelse 
han væsentlig havde givet Stødet, fik han Lejlighed til at paavirke 
mange Embedsbrødre.

Det var paa dette Konvent, at Tanken om Dannelsen af et 
Selskab for Danmarks Kirkehistorie først blev fremsat, og denne 
Tanke blev for en væsentlig Del ved F.s Hjælp ført ud i Virkeligheden 
(1848). Han viste ogsaa sin Kjærlighed til det unge Selskab 
ved jævnlig at tage Ordet paa dets aarlige Møder og ved at give
Bidrag til dets Tidsskrift. Allerede før Selskabet for Danmarks 
Kirkehistorie var blevet dannet, var der paa Roskilde Præstekonvent 
udtalt en anden spirekraftig Tanke, som ligeledes strax var 
bleven knæsat af F.: Tanken om en ny Salmebog. F.,
der sammen med sin yngre Broder R. T. F. havde
udgivet flere mindre Samlinger af Festsalmer, var
fortrinlig rustet til et saadant Arbejde, og han blev
et virksomt Medlem af det Udvalg, der udarbejdede den
nye, saakaldte Roskilde Konvents Salmebog, som efter
flere Omarbejdelser blev avtoriseret til Kirkebrug
1855. Ogsaa af den i 1853 nedsatte Kirkekommission
var F. Medlem, og i den stillede han et Forslag om, at
Præsterne, hvis de ønskede det, skulde kunne fritages
for Medvirkning ved Afsluttelsen af Ægteskab mellem
fraskilte, og om, at Ægteskab i slige Tilfælde skulde
kunne indgaas for den borgerlige Øvrighed.

Endnu inden Kommissionens Arbejde var til Ende,
var F. bleven forflyttet til Høje Taastrup
(1854), og der virkede han til sin Død, i de
sidste Aar med en Medhjælper ved sin Side. 1859,
under et Præstekonvent i hans egen Præstegaard,
blev han nemlig ramt af et Slagtilfælde, og han fik
hverken sin Førlighed eller sin smukke Sangstemme
igjen. Christi Himmelfartsdag, 9. Maj, 1861 kom et
nyt Slag, som medførte Døden. -- 1834 ægtede F. Marie
Magdalene Boesen, Datter af Justitsraad Johannes B.,
Kontorchef i Rentekammeret. Med hende ved sin Side
dannede han et lykkeligt Hjem, i hvilket der opvoxede
en talrig Børneflok. Ingemann, der var en hyppig Gjæst
i F.s Hus, fik der den første Tilskyndelse til sin
bekjendte Julesang: «Julen har bragt velsignet Bud»,
i hvilken Ordene: «Dans lille Barn paa Moders Skjød»
sigte til et Indtryk fra Lynge Præstegaard.

Ny kristelig Samler X og XI. 
Erslew, Forf. Lex. 
H. F. Rørdam, Selskabet for Danmarks Kirkehistorie i dets første 25 Aar. 
C. J. Brandt, Vore danske Kirke-Salmebøger fra Reformationen til Nutiden. 
J. F. Fenger, Det sydvestsjællandske Broderkonvent, 1890.

<i>Fr. Nielsen.</i>

</chapter><chapter name="Fenger, Ludvig Peter, 1833-1905, Arkitekt">

<b>Fenger, Ludvig Peter,</b> 1833-1905, Arkitekt. 
Han er Søn af ndfr. nævnte Pastor Peter Andreas F. og fødtes i
Slotsbjærgby Præstegaard 7. Juli 1833. Han er Student
fra Slagelse Skole 1852, tog Aaret efter 2. Examen,
blev Mursvend 1854, gjennemgik Kunstakademiet
og fik 1866 den store Guldmedaille for «et
Landarsenal». Samtidig arbejdede han som Konduktør
for Bindesbøll, Chr. Hansen og F. Meldahl og foretog
flere Udenlandsrejser, bl. a. paa Akademiets store
Rejsestipendium 1867-69. I Krigen 1864 deltog han
som frivillig, blev saaret og taget til Fange. 1871
blev han Medlem af Akademiet, er endnu stadig Medlem
af dets Skoleraad, var i en Aarrække Assistent ved
Bygningsskolen, var 1874-82 Akademiets 
delegerede i Bestyrelsen og ved Ordningen af den
tekniske Skole, hvis Bygning i Ahlefeldtsgade han
opførte 1879-81. Han blev Professor 1880, Docent
ved Akademiet i Arkitektur- og Dekorationshistorie
1885, korresponderende Medlem af «Royal institute of
British architects» 1886, Borgerrepræsentant 1885,
men fratraadte denne Stilling ved sin Udnævnelse
til Stadsarkitekt 1886. I 1872 ægtede han Augusta
Theodora Fenger, Datter af ovfr. nævnte Pastor
Johannes Ferdinand F. -- 9. Marts 1905.

Ligesom F., som det ses af Ovenstaaende, har beklædt
en Række Tillidsposter, saaledes har han ogsaa haft
Lejlighed til at benytte og uddanne sine Evner
som Arkitekt. Han har dels ombygget og dels fra
nyt af tegnet et betydeligt Antal Privatbygninger,
hvoriblandt det kjøbenhavnske Byggeselskabs Ejendomme
i Ny Adelgade, Hovedvagtsgade og Ny Østergade 1875-77, 
Herregaardene Tidselholt ved Svendborg og
Rynkevang ved Kalundborg, den Suhrske Stiftelse
1876-77, Dronning Louises Børnehospital 1877-79,
Dronning Caroline Amalies Plejeforeningsbygning
i Gothersgade 1879-80, det landøkonomiske
Forsøgslaboratorium ved Rolighedsvej 1882-83, Stege
Sukkerfabrikker 1883-85 osv. Blandt hans offentlige,
mere monumentale Arbejder kan nævnes: Ombygningen
af Holmens Kirke 1871-72 og Børsbygningen 1877-82,
Bygningen af Hyby Kirke i Skaane, St. Jacobskirken
1876-78 og Matthæuskirken 1877-80, begge i Kjøbenhavn,
Frederik VII's Taarnmonument paa Himmelbjærget,
Vesterbros Politistation 1880-82, Frederiksborg Amts
Sygehus 1883-84, det nye Kvindefængsel paa Nytorv
1889 samt forskjellige kjøbenhavnske Kommuneskoler,
som Jagtvejens, Raadmandsgadens, Vestervoldgadens
og Husumsgadens. For forskjellige offentlige og
private Institutioner har F. udarbejdet en Del større
Projekter, som endnu ikke ere komne til Udførelse,
bl. a. til det nye Raadhus, til et stort Fængsel paa
Vesterfælled og til den elektriske Centralstation. Han
har med Held deltaget i adskillige Konkurrencer,
deriblandt til det nye kgl. Theater i Forbindelse
med Hans J. Holm (2. Præmie).

F. er tillige optraadt som Forfatter, først og
fremmest til det illustrerede Pragtværk «Dorische
Polychromie», en Undersøgelse om Farvernes Anvendelse
paa det doriske Tempel, udkommet i Berlin 1886,
dernæst til en Række Afhandlinger over arkitektoniske
Æmner i forskjellige Tidsskrifter; han har tillige
deltaget i Udgivelsen af Høyens Skrifter. -- F. er
en lærd Arkitekt, som kjender sit Fags historiske
Udvikling fuldt ud; han er i sin Produktion noget 
paavirket af engelsk Arkitektur -- hvorfor han ret
naturlig ledede Opførelsen af den engelske Kirke
i Kjøbenhavn efter Arkitekt Blomfields Tegninger
1884-86 -- og har særlig med Held arbejdet med gothiske
Murstensformer.

Weilbach, Konstnerlex.

<i>Erik Schiødte.</i>

</chapter><chapter name="Fenger, Peter, 1719-74, Handelsmand">

<b>Fenger, Peter,</b> 1719-74, Handelsmand, fødtes i Lybek
23. Okt. 1719, hvor Faderen, af samme Navn (f. 1688
d. 1737), var Skipper. Moderen (f. 1692 d. 1778) hed
Magdalene Margrethe f. Seeländer. 1752 fik F. mod
at nedsætte sig som Groshandler i Kjøbenhavn,
hvor han den Gang allerede i 14 Aar havde været
Handelsbetjent paa Etatsraad Wevers Kontor,
Frihed for borgerlig Tynge i 6 Aar. Efter at have
erhvervet sig Borgerskab som Groshandler 1755 drev
han i Kompagni med Hofagent Peter Borre (II, 542)
paa Christianshavn en ret betydelig Handel med
Salt, Hør, Hamp, Stenkul, Specerier, asiatiske og
vestindiske Varer samt førte Vexel-, Spekulations-
og Kommissionshandel. Sammesteds oprettede han et
Sæbesyderi, hvortil han fik Privilegium 1763. 3 Aar
før havde Agent Borre og han faaet et Privilegium paa
at drive et Sukkerraffinaderi, hvilket dog næppe kom
i Gang. 1762 optoges F. blandt Grosserernes Ældste
og 1772 blandt Stadens 32 Mænd. Efter hans Død,
Juleaften 1774, ledede hans Enke, Else f. Brock
(f. 1737 d. 1811, en Søster til Legatstifteren Niels
B.), hvem han havde ægtet 14. Juni 1758, med stor
Dygtighed baade Bedriften og de 11 umyndige Børns
Opdragelse, gjennem hvem Ægteparret blev Stamforældre
til en talrig og anset Slægt her i Landet.

<i>G. L. Grove.</i>

</chapter><chapter name="Fenger, Peter Andreas, 1799-1878, Præst">

<b>Fenger, Peter Andreas,</b> 1799-1878, Præst, 
ældste Søn af ndfr. omtalte R. F. (d. 1825), blev født paa
Christianshavn 16. Febr. 1799. 8 Aar gammel kom han
i Borgerdydskolen, hvor blandt andre Poul Martin
Møller var hans Lærer. 1816 blev han Student, 1820
theologisk Kandidat. De følgende 7 Aar tilbragte
han i Kjøbenhavn som Lærer ved Borgerdydskolen og
Døtreskolen paa Christianshavn, og fra denne Tid
stamme hans første litterære Arbejder. Efter i flere
Aar at have været en flittig Tilhører hos Mynster
traadte han i nærmere Forhold til Grundtvig, da denne
var bleven resid. Kapellan ved vor Frelsers Kirke, og
i den store Kirkekamp stillede han sig aabenlyst ved
Grundtvigs Side. Da Kandidat C. F. West skrev et lille
Skrift om «nogle af Pastor Grundtvigs Vildfarelser»,
svarede F. ham med: «Oplysninger angaaende Grundtvigs 
saakaldte Vildfarelser» (1826), og Aaret efter
udgav han Thomas Kingos Salmer og aandelige Sange,
det første Led i en længere Række af Arbejder, der
sigtede mod det Maal at føre den kristelig vakte Del
af Menigheden fra den evangelisk-kristelige Salmebogs
matte og flade Omstøbninger tilbage til den ægte
lutherske Salmetone.

1827 blev han kaldet til Sognepræst i Slotsbjærgby og
Sludstrup i Nærheden af Slagelse, og der tog han med
stor Nidkjærhed fat paa den Præstegjerning, som han
med Trofasthed røgtede i over et halvt Hundredaar. I
nogle Aar saa det ud, som om hans Virksomhed slet ikke
skulde bære Frugter, men lidt efter lidt kom Vaartegn
til Syne, og F. blev i Aarenes Løb en af Hovedlederne
for den religiøse Vækkelse, der bredte sig over en
stor Del af det sydvestlige Sjælland («det hellige
Land»). Han var en utrættelig Deltager i de gudelige
Forsamlinger og i de Missionsmøder, paa hvilke
Forsamlingsfolkene mødtes, og ved hyppige Rejser blev
han Raadgiver og Vejleder for mange Kristne i andre
Egne af Landet. 2. Søndag i Fasten 1833 holdt han i
Slagelse, under en Vakance, en Prædiken, der vakte
stor Forargelse hos Rationalisterne paa Stedet. Da
han efter Opfordring havde udgivet sin Prædiken,
blev den angreben af Præsten H. Bastholm i Slagelse
(I, 591), Rektor Qvistgaard og fl., og under denne
saakaldte «vestsjællandske Krig», der fulgtes med
stor Deltagelse af alle vakte Kristne i Landet,
fik F. flere Gange Lejlighed til at gjøre Rede for
sin lutherske Kristendomsopfattelse. Samtidig var han
ogsaa virksom for Sognebaandets Løsning. Han var en
af Hovedmændene, da der 1835 til Roskilde Stænder blev
indgivet et Forslag om Sognebaandets Løsning, og i de
følgende Aar virkede han for Sognebaandsløsningens
Fremme, dels ved Indgivelsen af nye Andragender
til Stænderne, dels ved et Flyveskrift: «Til danske
Medborgere, angaaende et vigtigt kirkeligt Spørgsmaal
i en bevæget Tid» (1836). Tillige søgte ogsaa han
og flere af de andre Præster i «det hellige Land»
at stemme Regeringen til større Mildhed over for
Deltagerne i de gudelige Forsamlinger, som ofte bleve
forfulgte af Øvrigheden, og over for Gjendøberne,
der begyndte at gribe om sig i de vakte Egne. Da
Biskop Mynster i en latinsk Bøn i Roskilde Domkirke,
med umiskjendeligt Henblik paa dem, der arbejdede for
kirkelig Frihed, havde sagt: «Du ser, Vorherres Jesu
Christi Fader ..., hvor stormfulde Tiderne ere,
da oprørske og af en falsk Iver opflammede Mennesker
styrte ind for at bryde de Baand, med hvilke du af
din Miskundhed har
forbundet de kristne Samfund i dette Land med dig og med ham, du 
udsendte, Jesus Christus», kunde F. ikke tie til denne og flere andre 
bitre Hentydninger i Biskoppens Bøn, og han skrev i «Nord. 
Kirketidende» 1840, Nr. 39-41, et djærvt Stykke: «Hvorlunde Biskop 
Mynster har holdt Bøn i Roskilde Domkirke». Heri klagede han 
over, at han og hans Venner uforskyldt vare blevne betegnede som 
Kirkens Bagvaskere, uden at der var Lejlighed til Forsvar, og han 
udtalte sin Bedrøvelse over, at en saadan Anklage kom fra Biskop 
Mynster, i en Bøn. Mynster forholdt sig tavs over for F.s Klager,
men F. slap ikke sin Tro paa Religionsfrihedens kristelige og 
borgerlige Berettigelse. Senere, da Spandet fremkom med sit Forslag om 
Religionsfrihed, skrev han et «Sendebrev» (1851; 2. Opl. 1890), i hvilket 
han talte den kirkelige Friheds Sag. Og den Djærvhed, der havde 
bragt ham til at tage til Orde mod Biskop Mynsters Bøn i Roskilde 
Domkirke, gav ham ogsaa Pen i Haand, da Monrad i en forholdsvis 
ung Alder, efter en Ministervirksomhed paa o. 8 Maaneder, blev 
kaldet til Laaland-Falsters Bispestol. Da udtalte han i en 
Bladartikel sin Blusel over, at «Kirkens højeste Embede bliver en Slags 
Pensionsanstalt».

Ved sin Deltagelse i de gudelige Forsamlinger havde F. vist, 
at han, trods sin store Hengivenhed for Grundtvig, dog var en 
selvstændig Personlighed; thi Grundtvig yndede ikke Forsamlingslivet. 
Det samme viste han ogsaa ved sin livlige Deltagelse i 
Missionsmøder og sit Arbejde for Missionssagen. Han var i mange 
Aar Medlem af det danske Missionsselskabs Styrelse, og baade med 
Mund og Pen søgte han at vække Interesse for Arbejdet paa 
Missionsmarken. Efterhaanden blev dog ogsaa han, som flere af hans 
Venner, bragt til at indtage en mere afventende Stilling over for 
Missionen, og det var først i hans høje Alderdom, at Efterretningerne
fra Santhalistan paa ny vakte den gamle Kjærlighed til Missionssagen.

3. Juni 1830 havde F. ægtet Louise Augusta Manthey (f. 21. Nov. 
1808 d. 28. Okt. 1885), Datter af Etatsraad J. G. L. M. paa Falkensten, 
og i hende fandt han en mild og forstandig Hustru, der kunde 
dele alle hans Præstelivs Glæder og Sorger. Da han 1855 holdt 
Sølvbryllup, skrev Grundtvig, til en Melodi, som Weyse havde 
komponeret til F.s Svigerforældres Sølvbryllup, den bekjendte 
Bryllupssalme: «Det er saa yndigt at følges ad». Men inden 
Sølvbryllupsdagen oprandt, havde F. holdt sin Tiltrædelsesprædiken som
Sognepræst ved vor Frelsers Kirke paa Christianshavn, i hvilken 
han selv var døbt og konfirmeret, og ved hvilken hans Fader i 
over 30 Aar havde været Præst.

I Kjøbenhavn aabnede der sig en ny og ikke mindre 
velsignelsesrig Virksomhed for den forrige Landsbypræst. Som Prædikant 
var en storstilet Enfold F.s Naadegave. Biskop Monrad, der i 
mange Aar var hans stadige Tilhører, gav ham det Vidnesbyrd, at 
han aldrig, hverken her eller i Udlandet, havde truffet paa en 
Prædikant, «hvis Ord har et saadant ganske ejendommeligt Præg af 
Troværdighed ... man mærker, at der bag ved Ordene ligger et 
langt Liv, der fra Ungdommen har været viet Kristendommen med 
fuld og udelt Alvor og Nidkjærhed». Som Præst ved vor Frelsers 
Kirke tog F. ogsaa Del i gudelige Forsamlinger for Soldater, 
Haandværkere og fattige Folk, og sammen med Pastor N. G. Blædel holdt 
han tillige maanedlige Møder for theologiske Kandidater. For at 
bringe Salmesangen tilbage i det gamle Spor udgav han 1857 (7. Opl. 
1873) sit store Tillæg til «Evangelisk-kristelig Salmebog», der har været 
i Brug i vor Frelsers Kirke indtil 1891. Ved dette Arbejde, der røber 
Samlerens Øre for den ægte Salmetone, har F. bidraget meget til 
at vække og nære Kjærligheden til vore gamle Salmer og til at 
bane Vej for den grundtvigske Salmedigtning; thi Tillægget, der
efter F.s Død udkom som en hel Kirkesalmebog (1880), har, ligesom 
hans Samling af Morgen- og Aftensange (1858; 4. Opl. 1884), vundet 
en stor Udbredelse og fundet Indgang mange Steder uden for hans 
nærmeste Kreds. Og ogsaa med Hensyn til Salmemelodierne har 
han stor Fortjeneste. Paa hans Opfordring satte Weyse, Hartmann, 
Rung, Barnekow og andre Toner til mange af de nye Salmer, og 
ved Indøvelsen af disse i mindre Kredse, der samledes i hans Hus, 
var han selv en dygtig Forsanger.

Allerede 1841 havde han udgivet en Skoleudgave af Luthers 
lille Katekisme, den saakaldte «Pavekatekisme», som oplevede mange 
Oplag. Af og til havde han i denne gjort mindre Stilrettelser, men 
da han i 13. Oplag (1868) foretog Ændringer af større Rækkevidde, 
vakte Sagen Opsigt, og efter at Pastor N. G. Blædel under en Fejde 
(II, 452) havde henledet Avtoriteternes Opmærksomhed paa F.s Udgave
af Katekismen, blev denne forbudt som Skolebog og som 
Ledetraad ved Konfirmationen (1874). Fra sine tidligste Præsteaar 
havde F. ogsaa haft Øjet henvendt paa Skrøbelighederne ved vort 
Ritual, og 1874 udgav han et Forslag til en hel ny Alterbog, der 
imidlertid fandt lige saa stor Modsigelse som Tilslutning. Og skjønt 
hans Dør tidlig og silde stod aaben for Mænd og Kvinder, der 
søgte Raad hos den i aandelige Spørgsmaal saa vel forfarne Præst, 
fik han dog, foruden til de ovenfor nævnte Arbejder, tillige Tid til 
at give en god og omhyggelig Oversættelse af Rimberts Skildring
af Ansgar (1863), den gamle Præsts kirkehistoriske Yndlingsskikkelse 
og aandelige Slægtning. 

Som Aarene gik, toge F. s Kræfter en Del af, men han bevarede 
til det sidste sin Arbejdslyst. 9. Juni 1877 holdt han under stor 
Deltagelse sit 50 Aars Jubilæum som Præst, hilset (af Chr. Richardt) 
med «en Tak for det, som er saa svært, -- fordi du <i>er</i>, som du 
har lært». Hans Menighed og hans Venner dannede i Dagens 
Anledning et Legat paa 6400 Kr., hvis Renter efter F.s Bestemmelse 
skulde uddeles til Lærere og Lærerinder, der have virket paa 
Christianshavn. Paa sin Jubeldag var F. endnu rask og rørig, men 
paa Aarets sidste Dag blev han kastet paa et Sygeleje, der 8. Febr. 
1878 endte med Døden.

C. J. Brandt og Fr. Nielsen, Mindeblade om P. A. F., 1878. 
F. Barfod, P. A. F,, en Levnedstegning, 1878. 
Erslew, Forf. Lex. 
J. F. Fenger, Det sydvestsjællandske Broderkonvent, 1890.

<i>Fr. Nielsen.</i>

</chapter><chapter name="Fenger, Rasmus, 1761-1825, Præst">

<b>Fenger, Rasmus,</b> 1761-1825, Præst, var Søn af ovfr. nævnte 
Grosserer Peter F. Han blev født paa Christianshavn 13. Sept. 1761, 
og efter at have været Kateket ved Holmens Kirke (1787-90) og 
residerende Kapellan i Ringsted og Benløse (1790-94) blev han
1794 residerende Kapellan ved vor Frelsers Kirke paa Christianshavn. 
1808 fik han Rang med Sognepræster i Kjøbenhavn, og 1822 blev 
han Sognepræst ved vor Frelsers Kirke. Han var en alvorlig, 
troende Mand med et godt Greb paa at opdrage sine Børn, af 
hvilke flere paa forskjellig Vis kom til at indtage fremskudte 
Stillinger i Kirke og Stat. 1796 ægtede han Martha Helene Meinert, 
Datter af Kammerraad og Renteskriver i General-Toldkammeret 
A. E. M., en dygtig og from Kvinde. Medens F. var Sognepræst ved
vor Frelsers Kirke, havde han ved sin Side Grundtvig som residerende 
Kapellan. Om Forholdet mellem de to Præster vidner den Ligtale, 
Grundtvig holdt over sin Sognepræst, i hvilken han kalder R. F. 
«en af de stille i Landet, hvis Øjne ikke kan fordrage Uretfærdighed». 
R. F. døde 20. Febr. 1825, og det var til hans Jordefærd, at 
Grundtvig digtede den bekjendte Gravsalme: «Som Markens Blomst 
henvisner fage».

Erslew, Forf. Lex. 
Martha Helene Fengers Levnet, beskrevet af hendes yngste Søn, 1875. 
Grundtvig, Kirkelige Leilighedstaler, 1877, S. 51 f. 
Grundtvig, Sang-Værk IV, Nr. 277.

<i>Fr. Nielsen.</i>
</chapter>
<chapter name="Fenger, Rasmus, f. 1835, Landøkonom">

<b>Fenger, Rasmus,</b> f. 1835, Landøkonom. Han er en Søn
af ovfr. nævnte Pastor Pet. Andr. F. og fødtes i
Slotsbjærgby Præstegaard ved Slagelse 25. Marts
1835. Efter at have taget Dyrlægeexamen (1862)
virkede han som Lærer ved Askov 1863-74; det sidste
Aar traadte han i de danske Sukkerfabrikkers Tjeneste
som Bestyrer af deres Landbrug og Roekultur paa
Fyn. 26. April 1869 ægtede han Marie Elisabeth Olivia
Christine Heins (d. 13. Jan. 1888), Datter af Tandlæge
H. -- F. er en ikke meget produktiv, men kundskabsrig
og dygtig Forfatter. Navnlig i «Tidsskrift for
Landøkonomi» har han skrevet Afhandlinger om
Husdyrbruget, særlig om Kjødproduktion og Fedning.

<i>H. Hertel.</i>

</chapter><chapter name="Fenger, Rasmus Theodor, 1816-89, Præst">

<b>Fenger, Rasmus Theodor,</b> 1816-89, Præst, 
var yngste Søn af ovfr. omtalte R. F. (d. 1825) og fødtes 2. Nov. 1816
paa Christianshavn. Da han havde gjennemgaaet den
christianshavnske Borgerdydskole, blev han 1833
Student, og 1839 tog han theologisk Embedsexamen. De
følgende Aar tilbragte han i Kjøbenhavn, sysselsat
med Undervisning, og 1842 udgav han en Oversættelse
af Svend Aagesens Danmarkshistorie. 1843 rejste
han til Rom for at være Lærer for Thorvaldsens
Dattersøn Albert Paulsen, men 1844 vendte han hjem
og optog igjen sin Lærergjerning i Kjøbenhavn. I 1845
begyndte han sammen med C. J. Brandt Udgivelsen af 
«Dansk Kirketidende», og i Fællesskab med denne Ven og
Svoger udgav han ogsaa de 3 første Bind af Christiern
Pedersens danske Skrifter (1850-53). Sammen med
sin Broder, den ovfr. omtalte J. F. F., udsendte
han flere Smaahæfter med Salmer og Sange til
de kristne Fester, som bidroge ikke lidt til at
fremdrage de gamle Salmer og bane Vej for de nye af
Grundtvig og Ingemann. 1853 ophørte hans Virksomhed
som Medudgiver af «Dansk Kirketidende», i det han
blev Sognepræst for Aale og Tørring i Aarhus Stift,
og samme Aar ægtede han Louise Jacobine Adamine
Henningsen, Datter af Urtekræmmer i Kjøbenhavn
F. P. H. 1863 blev han forflyttet til Hyllested,
Venslev og Holsteinborg paa Sjælland, og 1872 blev
han Sognepræst i Hvedstrup og Fløng, ligeledes paa
Sjælland. Her døde han 2. Febr. 1889. Han var Medlem
af den Komité, der udarbejdede det første avtoriserede
Tillæg til Roskilde Konvents Salmebog.

Erslew, Forf. Lex. 
Wiberg, Alm. Præstehist. I, 727. 
Elvius, Danmarks Præstehist 1869-84 S. 225.

<i>Fr. Nielsen.</i>

</chapter><chapter name="Fensmark, Johan Henrik, 1797-1871, Officer">

<b>Fensmark, Johan Henrik,</b> 1797-1871, Officer, 
er født 12. Sept. 1797 og var en Søn af Justitsraad Ole F.,
Landinspektør paa 
Frederiksværk, og dennes anden Hustru, Laurense
f. Lund. Han traadte i 1805 ind i Artilleriet
som Volontær, blev Kadet 1809 og Stykjunker samt
Sekondlieutenant 1812. Til virkelig Premierlieutenant
forfremmedes han i 1828 og til Kapitajn i 1836, da
han tillige blev Kommandør for Laboratorieetaten i
Kjøbenhavn, medens han 3 Aar senere blev Kommandør
for 3. Battrin. S. A. udnævntes han til Adjudant hos
Kong Christian VIII, og han vedblev nu i Resten
af sin Tjenestetid at være knyttet til Hoffet,
stigende Trin for Trin ad de militære Grader (Major
i 1846, Oberstlieutenant i 1848 og Oberst i 1850),
i det han dog i 1842 stilledes à la suite i Hæren
og i 1848 udnævntes til Kammerherre. I 1859 blev
han Generalmajor, Generaladjudant for Landetaten og
Chef for Adjudantstaben, fra hvilken Stilling han
entledigedes kort efter Christian IX's Tronbestigelse,
efter at han af denne Konge var bleven benaadet
med Storkorset af Danebrog. Han døde 22. Nov. 1871
paa Farumgaard, som han ejede. F. var en original
Personlighed, og navnlig havde han stor ironisk
Begavelse, hvad der sikrede ham en Del Indflydelse
hos Frederik VII. Han blev 27. Okt. 1832 gift med
Thalia Dorothea Louise Baronesse Holck (f. 1. Marts
1804 d. 19. Marts 1884), Datter af Conrad Frederik
Erik Baron H. til Holckenhavn.

<i>P. N. Nieuwenhuis.</i>

</chapter><chapter name="Ferdinand (Frederik F.), 1792-1863, Arveprins">

<b>Ferdinand</b> (Frederik F.), 1792-1863, Arveprins. 
F., Arveprins Frederiks og Prinsesse Sophie
Frederikkes yngste Søn, blev født paa Amalienborg
22. Nov. 1792. Navnet Ferdinand fik han efter
Bedstemoderens, Dronning Juliane Maries, Broder,
Hertug Ferdinand af Brunsvig. Da Prinsesse Sophie
Frederikke døde allerede 1794, voxede han op
uden moderlig Røgt og Pleje, og i en Alder af
13 Aar mistede han ogsaa sin Fader, hvorefter
Kronprins Frederik førte Overtilsyn med hans
Opdragelse. 1801 ansattes Student Morten Sommer som
hans Hovedinformator, og blandt hans Lærere kunne
særlig fremhæves Kapitajn Mourier og den reformerte
Præst J. Monod, hvilken sidste underviste ham i
Fransk; Balletmester Galeotti og Professor Nachtigall
vare hans Lærere i Dans og Gymnastik. Som Dreng
viste Prinsen ikke Sans for alvorlige Sysler, han
var adspredt i Sindet og fulgte ikke Undervisningen
i de theoretiske Fag med synderlig Interesse, og han
viste i det hele taget en udpræget Tilbøjelighed til
at gaa op i Forlystelser af forskjellig Art. 1810
konfirmeredes han af Biskop Balle i Frederiksberg
Kirke. 1803 fik han Karakteren Oberst, 3 Aar senere
blev han Generalmajor og 
udnævntes 1807 til nominel Chef for det da oprettede
Regiment, Prins Frederik Ferdinands Dragoner. 1814
blev han Generallieutenant. Det følgende Aar aflagde
han et kort Besøg i Paris. Han beklædte i det
følgende Tidsrum forskjellige militære Kommandoer
af nominel Art og blev 1829, samme Aar, som han
ægtede Kong Frederik VI's ældste Datter, Prinsesse
Caroline (III, 386), udnævnt til General. 1839 blev
han kommanderende General i Nørrejylland, og 1840
tildelte Christian VIII ham Generalkommandoen over
Sjælland og tilliggende Øer, en Stilling, han med
en enkelt Atbrydelse beklædte indtil sin Død. Samme
Aar fik han Sæde i Gehejmestatsraadet. Prinsens
Ægteskab var barnløst, og hvor megen Højagtelse han
end nærede for sin Gemalinde, saa forhindrede dette
ham dog ikke fra at føre et Privatliv, der var hans
høje Stilling uværdigt. Han var bl. a. hengiven til
Spil, der bragte hans Pengesager i den fuldstændigste
Uorden. I Kjøbenhavn følte han sig hjemme, det var
ham den kjæreste Plet paa Jorden, og kun 2 Gange og
da i ganske kort Tid besøgte han siden sin Ungdom
Udlandet: 1844 gjæstede han med sin Gemalinde det
hertugelige anhaltske Hof i Ballenstedt, og 1852
aflagde Arveprinseparret et Besøg i Dresden, hvor
Hertug Carl af Glücksborg, gift med Arveprinsessens
Søster, den Gang opholdt sig. Under Koleraepidemien
1853 erklærede Arveprinsen og hans Gemalinde, at de
vilde forblive i Kjøbenhavnernes Midte, hvad der
vandt dem megen Anerkjendelse.

Skjønt alvorlige politiske Interesser laa Arveprins
F. fjærnt, kastede han sig dog ved en enkelt Lejlighed
paa en fremtrædende Maade ind i de Konflikter, som
Spørgsmaalet om Ordningen af det danske Monarkis
Forfatningsforhold fremkaldte. I det Statsraadsmøde
paa Eremitagen, i hvilket Helstatsforfatningen af
1855 fik kongelig Stadfæstelse, vægrede han sig ved
at kontrasignere Forfatningsdokumentet, fordi han
fandt Forfatningsbestemmelsen om, at Kongen ikke
kunde tiltræde Regeringen, før han havde aflagt Ed
paa Forfatningslovene, stridende mod det monarkiske
Princip, og fordi de kongelige Prinser vare aldeles
forbigaaede i Paragrafen om de Ministerkonferencer,
der under Konseilspræsidentens Forsæde kunde træde i
Steden for Gehejmestatsraadsmøder, naar Kongen var
forhindret fra at præsidere. Arveprinsen faldt som
en Følge af sin Optræden i Kongens Unaade og blev
afskediget fra sin Generalkommando. Men Striden
udjævnedes dog dels ved en kongl. Resolution af
3. Dec. 1855, dels ved en af Rigsraadet vedtaget
Tillægsbestemmelse til Fællesforfatningens § 5,
hvorved Arveprinsens
Ønsker i det væsentlige opfyldtes. Konflikten bilagdes fuldstændig, 
efter at Andræ i Okt. 1856 var traadt i Spidsen for Ministeriet, og 
6. Nov. s. A. udnævntes F. atter til kommanderende General. 29. Juni
1863 døde han af Apoplexi paa sit Palais i Bredgade. 

<i>A. Thorsøe.</i>

</chapter><chapter name="Ferdinand Vilhelm, Hertug af Württemberg-Neustadt, 1659-1701">

<b>Ferdinand Vilhelm,</b> Hertug af Württemberg-Neustadt, 1659-1701, 
Broder til den III, 372 nævnte Hertug Carl Rudolph, blev 
født 12. Sept. 1659 og var næstældste Søn af Hertug Frederik 
af Württemberg-Neustadt. Han fik en omhyggelig Opdragelse og 
lagde tidlig store Evner for Dagen for mathematiske Videnskaber, 
men som yngre Søn af et lidet Fyrstehus var han henvist til at
søge sin Lykke i Krigen. Allerede 16 Aar gammel deltog han 
og udmærkede sig i Felttoget ved Rhinen 1675. Der fra begav han 
sig til Danmark, hvor den skaanske Fejde var i fuld Flamme. Han 
tog Del i Belejringerne af Christiansstad og Landskrone og i flere 
Feltslag, vistnok uden bestemt Ansættelse og Kommando; men 1678 
finde vi ham som 2. Oberstlieutenant i Kongens Livregiment (Garden), 
hvis Chef han blev 1682. Maaske mere end nogen anden Chef før 
eller senere tog han sig af dette smukke Korps, som han satte paa 
en ny Fod, og til hans Død var hans Navn knyttet til denne 
Afdeling, hvis Værdighed han trods sine mange store og ansvarsfulde 
Hverv altid vidste at hævde i stort som i smaat. Men den 23aarige 
unge Mand længtes efter at vise sig værdig til sin Stilling og efter
at vinde Lavrbær i Kampen. 1683 kaldte Wiens truende Nød alle 
Kristenhedens tapre unge Krigere sammen fra alle Kanter af Evropa 
imod Tyrkernes Angreb, og Hertug F. V. deltog, ledsaget af en 
ung dansk Krigsmand, den senere saa berømte Albert Borgaard 
(s. II, 519), som Volontær i Hertugen af Lothringens Hær i Wiens 
Forsvar. Lige til 1687 gjorde han alle Felttogene med i Ungarn 
og Østerrig. Han blev farlig saaret i Panden ved Neuhäusel 1685, 
men allerede en Maaned efter førte han med Bindet om Panden 
atter de frankiske Dragoner i Ilden. Dog rejste han i disse Aar 
hyppig til Danmark til sin egentlige Krigsherre, Christian V, hvis 
Yndest han mere og mere vandt. Han sad ved hans Side ved 
Enkedronningens Ligbegængelse 1685, deltog kort efter i et 
glimrende Ridderspil, og da han Aaret efter atter var hjemme, 
præsenterede han før sin Rejse til Krigsskuepladsen den pragtfulde Garde 
i dens nye Udrustning for Kongen. Det varede dog ikke længe, 
før denne selv fik Brug for sine dygtige Officerer, af hvilke mange 
i Følge hin Tids Skik sværmede om i Evropa for at erhverve sig 
Kundskaber og Hæder i Krig.

Vilhelm af Oranien havde besteget den engelske Trone 1689 
og var i Færd med at erobre Irland fra Stuarterne. Danmark havde 
lovet ham 7000 Mand som Hjælpetropper. F. V., der 1688 var 
blevet udnævnt til Generallieutenant, fik Overbefalingen over disse
Tropper, som i Nov. 1689 afgik til Irland. I det paafølgende Felttog 
fik han og hans yngre Broder Carl Rudolph, der stillede sig 
under hans Kommando, rig Lejlighed til at udmærke sig under 
Marlborough og Ginkel. De württembergske Prinser vare overalt, 
hvor det gjaldt, foran med deres danske, og Navnene paa de 
Fæstninger, som bleve erobrede, ere nøje knyttede til deres Bedrifter. 
Irlands Erobring skyldtes for en stor Del Hertugens Krigskunst; 
Kong Vilhelm takkede ham for hans Dygtighed og Heltemod, og 
i London blev han hyldet af Folket.

I Aaret 1692 førte han Hjælpetropperne til Nederlandene og 
fægtede nu her lige til Freden i Rijswick med den største Ære for 
de Tropper, han anførte, og til Hæder for det Land, i hvis Sold 
han stod. Han deltog paa en afgjørende Maade i Slaget ved 
Steenkerke og blev dansk General af Infanteriet. 1693 blev han 
efter Slaget ved Neerwinden udnævnt til General over det 
hollandske Infanteri i Steden for den dødelig Saarede Greve af Solms 
og tillige til Oberst over Kong Vilhelms hollandske Garde. 
Desuden blev han 1695 Gouvernør over Sluis og omliggende Fæstninger 
i Flandern. Men uagtet han i disse og de paafølgende Aar 
overvældedes af Held i Krigen og med fyrstelige Æresbevisninger, 
vedblev han dog med Troskab at tjene sin danske Herre, der 
ogsaa baade nu og senere benyttede ham i diplomatiske Anliggender
over for England og Holland, paa denne Tid særlig med Hensyn til 
Traktaterne om Hjælpetropperne og deres Rekrutering. I den 
Anledning begav han sig ofte til Danmark, naar der var Standsning i 
Krigen. Efter Freden i Rijswick endte dog egentlig hans krigerske
Løbebane. Vel overtog han med Christian V's Tilladelse 
Kommandoen over de polske og sachsiske Tropper i Ukraine imod 
Tyrkerne, men efter Freden i Carlowitz 1699 begav han sig til 
Holland, i det han stadig var baade i dansk og hollandsk Tjeneste 
og nød Løn begge Steder. Da Christian V døde i Avg. s. A.,
rejste han til Danmark, hvor Frederik IV udnævnte ham til 
Generalfeltmarskal og 7. Okt. overdrog ham Kommandoen over det 
imod Holsten-Gottorp bestemte Korps. 11. Nov. fik han Befalingen 
over alle Tropper i Danmark og Norge. Det korte, frugtesløse 
Felttog i Holsten endte med Freden i Travendal, og F. V., der 
var den unge Konge en trofast Støtte ved Omordningen af Hæren, 
kastede sig nu med Iver over Udviklingen og Dannelsen af 
Landmilitsen, der blev oprettet i Begyndelsen af 1701. Men da han 
s. A. opholdt sig i Sluis i Holland, fik han en smertelig Sygdom 
i Øjet, der stammede fra hans gamle Saar fra Neuhäusel, andre 
Sygdomme sloge sig til, og den høje, statelige Mand døde ved et 
Slagtilfælde 7. Juni 1701. Han var ugift og efterlod sig kun et
udmærket Navn som en tapper, klog og ædel Herre.

Milit. Repert. V. 
Bang, Medd. fra d. Bülowske Manuskriptsaml. i Sorø, 1860 og 1865. 
Jahn, Auxiliærtropperne. 
Løvenskiold, Efterr. om d. kgl. Livgarde. 
Hist. Tidsskr. 5. R. IV. 
Allg. deutsche Biographie VI. 

<i>P. F. Rist.</i>

</chapter><chapter name="Ferring, Christen Christensen, -1641, Præst">

<b>Ferring, Christen Christensen,</b> --1641, Præst, 
var født af Bønderfolk i Ferring ved Lemvig. Lyst til Læsning skal have 
bevirket, at da han en Dag var sendt ud i Heden for at grave Tørv, 
lod han Spaden ligge og begav sig til Viborg, hvor det lykkedes 
ham at faa Plads i Skolen. Først 4 Aar efter fik Forældrene at
vide, hvor han var bleven af. 1604 blev han Præst i Mejrup ved 
Holstebro, hvor han ægtede sin Formands, Hr. Niels Briksens, 
Datter. Her døde han 1641. Han er Forfatter til flere Skrifter, 
saasom: «Skriverkunst eller en liden Traktat om den ædle og hæderlige
Skriverkunsts høje Berømmelse og Ros og om hendes rette 
Brug og Vanbrug», 1627 (Suhms Saml. I, 2, 96); «Aandeligt Sejerværk 
eller Timeglas, indeholdende nogle allegoriske Betænkninger, 
at bede, naar Klokken slaar» (1633); «En gylden Tankering eller 
aandelig Guldkjæde af den hell. Skrift, udi 14 Led» (1641); «En 
Trøsteskole eller trøstelig Samtale imellem Gud og et bedrøvet 
Hjærte» (1641). Nogle af disse Skrifter udkom i flere Oplag.

Nyerup, Lit. Lex. 
N. M. Petersen, Den dsk. Lit. Hist. III, 166. 
Wiberg, Alm. Præstehist. II, 397.

<i>H. F. Rørdam.</i>

</chapter><chapter name="Ferslev, Christian Lunov Laasby, 1817-83, Skuespiller og Sanger">

<b>Ferslev, Christian Lunov Laasby,</b> 1817--83, Skuespiller og Sanger. 
F., som var født 30. Sept. 1817 paa Cathrinero, Jelling Sogn, 
var Søn af Hans Severin Lunov F. og Anna Elisabeth f. Langballe. 
Han debuterede paa det kgl. Theater 12. Maj 1837 som Edvard i 
«Kong Salomon og Jørgen Hattemager», men havde i de første 5 
Aar kun en meget ubetydelig Virksomhed. Man blev først 
opmærksom paa hans fortræffelige Midler som Bassanger, da han 
25. Maj 1842 sang Grev Almavivas Parti i «Figaros Bryllup», som 
den Aften gaves med italiensk Text, og han fik derefter 
Understøttelse for at uddanne sig videre til Sanger i Paris under Garcia. 
Forsynet med de mest glimrende Vidnesbyrd saa vel fra denne 
som fra Pastou, det parisiske Konservatoriums Lærer, vendte han 
tilbage til Kjøbenhavn og fik snart en betydelig Anvendelse i 
Operaen, hvor han ved sit musikalske Foredrag og sine udmærket 
skolede Stemmemidler i mange Aar var til fortræffelig Nytte. Blandt
hans vigtigste Roller kan nævnes: Walter Fürst i «Wilhelm Tell», 
Saint Brie i «Huguenotterne», Kommandanten i «Don Juan», Ariovist 
i «Norma», Raimondo i «Lucia», Ypperstepræsten i «Vestalinden»,
Kardinalen i «Jødinden», Hiero i «Korinths Belejring» og 
Mephistopheles i «Faust». F., der ligeledes anvendtes temmelig meget i 
Skuespillet, optraadte sidste Gang 26. Maj 1883 som Selva i «Den 
stumme i Portici» og døde 7. Sept. s. A. Han var gift 1. (24. Juni 
1852) med Johanne Bothilde Erskine f. v. Weyhe (f. 6. Dec. 1820 
d. 17. Jan. 1859) og 2. (11. Marts 1861) med Wilhelmine Frederikke
f. v. Weyhe (f. 16 Avg. 1814), Døtre af Major i Infanteriet Erik 
Leganger W. og Bothilde Christine f. Thal.

Illustr. Tid. Nr. 1251.

<i>Edgar Collin.</i>

</chapter><chapter name="Ferslew, Jean Christian, f. 1836, Industridrivende og Bladudgiver">

<b>Ferslew, Jean Christian,</b> f. 1836, Industridrivende og Bladudgiver. 
Han er født 3. Marts 1836 i Kjøbenhavn, og hans 
Forældre vare Hofgravør Martinus William F. og Lasenia f. Meyer af 
den bekjendte aalborgske Blikkenslagerslægt M. Faderen havde 
1842 sammen med H. J. Bing anlagt et lithografisk Etablissement, 
der snart udvidedes med et Stereotypstøberi, og efter hans tidlige 
Død (1852) vedblev Firmaet Bing & Ferslew at bestaa, til Sønnen 
i 1857, kun 21 Aar gammel, overtog det, som det synes strax med 
den Tanke saa vidt muligt at udvikle dets Virksomhed til et 
universalt grafisk Etablissement. Allerede 1856 havde han som den 
første indført den lithografiske Hurtigpresse her i Landet og taget 
Dampkraften i Lithografiens Tjeneste. Snart efter knyttede han et 
Bogbinderi til sit Etablissement og i 1863 et Bogtrykkeri, fra hvilket 
der efterhaanden kom til at udgaa en systematisk afpasset Række 
Aviser, «Dagstelegrafen» fra 1864, «Aftenposten» fra 1873 og 
«Nationaltidende» fra 1876. I Forbindelse med sin saaledes stadig 
voxende Virksomhed havde han tidlig sat et mekanisk Værksted 
og Skriftstøberi, og fra 1889 fik han en selvstændig Papirfabrik i 
Gang paa Frederiksberg, ligesom han i 1890 har anlagt en Cellulosefabrik 
ved Kattingeværk, som han har ejet siden 1884. F. følger 
opmærksomt med i den tekniske Udvikling for stadig at kunne have 
de bedste mekaniske Hjælpemidler. 1873 indførte han saaledes 
False- og Hæftemaskinen her i Landet, og Aaret efter fik han den 
første «uendelige» Presse i Gang, ikke alene her i Landet, men i 
Norden; 25. Jan. 1875 udgik «Dagstelegrafen» første Gang trykt paa 
en Presse for uendeligt Papir; 1879 indførte han ogsaa den 
Kastenbeinske Sættemaskine i sit Bladsætteri, hovedsagelig betjent af 
Kvinder. F. har i det hele paa mange Maader væsentlig udviklet 
den Industri, der danner det nødvendige Grundlag for en livlig 
Journalistik, og ved i 1876 at kjøbe det tidligere Hôtel Royal og 
indrette det til Kontorer og Arbejdssted for den af ham grundlagte 
Pressevirksomhed har han paatrykt denne et her i Landet hidtil 
ukjendt stort Stempel. Det er i Overensstemmelse hermed, at han 
i 1886 blev udnævnt til Etatsraad. Det af ham førte Firma C. 
Ferslew & Co. skriver sig fra, at han i 1860 associerede sig med 
Lithograf Philip Berendt, der dog allerede afgik ved Døden i 1871. 
-- 5. Nov. 1858 ægtede han Anna Johanne Lindholm (f. 12. Sept. 
1837), Datter af Byfogedfuldmægtig i Nykjøbing paa Falster Peter 
Abel L. og Caroline f. Høyer. 

Skand. Bogtrykker-Tid. 1871, S. 188; 1872, S. 81 f.; 1875, s. 27.
Industriforeningens Tidsskr. 1885, S. 41.

<i>C. Nyrop.</i>

</chapter><chapter name="Fester, Diderich Christian, 1732-1811, Forfatter">

<b>Fester, Diderich Christian,</b> 1732-1811, Forfatter, 
født 3. Febr. 1732 i Boslunde, hvor hans Fader var Degn, kom efter Faderens 
Død i Huset hos en Morbroder, der var Degn i Lynge, blev 
derefter Tjener, først hos Konferensraadinde Lillienskjold, derefter hos 
Professor Wadskjær, hos hvem han var i over 9 Aar. Ved Samtale 
med Wadskjær vaktes hans Lyst til at lære Mathematik, skjønt 
Wadskjær ikke yndede denne Videnskab og lod ham høre ilde 
derfor. Efter grundig at have gjennemgaaet Euclids Elementer og 
ladet sig prøve deri af Professor Ziegenbalg læste han en Del
navtiske og astronomiske Skrifter og udarbejdede en Afhandling om 
Kometer, som blev trykt 1759 med en Anbefaling af Chr. Horrebow. 
1760 modtog han en Medaille for Opfindelsen af en Tærskemaskine,
som han havde udtænkt i Anledning af en i det økonomiske 
Magasin stillet Opgave. Tærskemaskinen bestod kun af 12 Plejle, der 
vare anbragte paa en vandret Axe, men det udtales dog i Bedømmelsen, 
at F. af Naturen var dannet til noget ædlere end at gaa
Ærender og akkommodere en Paryk. 1760 opgav da F. sin 
Tjenerstilling og ernærede sig ved at undervise i Mathematik samt ved 
Korttegning; han har saaledes tegnet de fleste Kort i Pontoppidans 
«Danske Atlas» og i Videnskabernes Selskabs Almanakker. Efter 
Pontoppidans Død (1764) ordnede og katalogiserede F. dennes 
efterladte Samlinger; han udgav ogsaa 1764 paa egen Bekostning en
meget elementær Indledning til Landmaaling. Anbefalet til Biskop 
Gunnerus af Pontoppidans Enke og andre fik han 1768 Ansættelse 
som Mathematiker ved den Angellske Stiftelse i Throndhjem med 
200 Rdl. i Løn; tillige blev han Lærer ved Borgerskolen og 
Examinator i Navigation. 1783 blev han Mathematiklærer ved
Kathedralskolen. 1771 giftede han sig med en Datter af Bager Hørberg 
i Stege, hvorved han, som han selv siger, tænkte at gjøre vel mod 
en fattig Pige, men var ikke heldig i sit Valg; hun blev sindssyg 
og døde 1781. I Throndhjem var F. virksom i mange Retninger. 
Han konstruerede Kjærneværker, Apparater til Rydning af Træer, 
udarbejdede en Mængde Kort og optraadte som Forfatter baade i 
bunden og ubunden Stil. Han var en meget yndet Taler og 
behandler som saadan de mest uligeartede Æmner. Da han 1794 vendte 
tilbage til Danmark med Pension, tog han Afsked med Throndhjem 
i en Avisartikel, hvori han udtaler, at han ikke tror at være nogen
noget skyldig uden en Tale, som han havde forberedt sig til at 
holde i Kronprinsens Nærværelse; han er vis paa, at ædle Sjæle 
ikke ville glemme ham; dem, der ikke sætte tilbørlig Pris paa Ærlighed
og sande Fortjenester, anmoder han om at glemme ham saa 
snart som muligt. Disse Ord synes at være betegnende for F.s 
Tænkemaade. Uden nogen egentlig Begavelse arbejdede han 
utrættelig og uegennyttig for det almene bedste; hvor flittig han 
har været, ses ogsaa af den Fortegnelse over hans litterære Arbejder, 
trykte og utrykte, han selv har udgivet; den indeholder 178 Nummere. 
Sin Skribentvirksomhed, navnlig i moraliserende Retning, fortsatte 
han til sin Død, men det synes, at Læseverdenens Interesse for den 
tabte sig. Efter nogle Aars Ophold i Kjøbenhavn flyttede han til 
Sorø, hvor han døde upaaagtet 5. Jan. 1811. At han, som det ofte 
er fortalt, skulde have understøttet Wadskjær, inden denne blev 
Professor, maa, som man ser af Ovenstaaende, være en Fejltagelse. 

Iris og Hebe 1804, I.

<i>C. Christiansen.</i>

</chapter><chapter name="Fibiger, Christian Adolph Ferdinand, 1813-41, Officer">

<b>Fibiger, Christian Adolph Ferdinand,</b> 1813-41, Officer,
født 27. Avg. 1813 i Kjøbenhavn, Søn af ndfr. nævnte Oberstlieutenant 
Johan Adolph F., blev i sit 9. Aar Volontær i Landkadetkorpset, 
Kommandersergent i Korpset 1828, Sekondlieutenant ved 
Kongens Regiment 1829 med Anciennitet fra 1826 og Premierlieutenant 
1835. Det følgende Aar blev han, efter at have underkastet 
sig Afgangsexamen i Ingeniørafdelingen ved den militære Højskole, 
forsat til Ingeniørkorpset og her Kapitajn 1841. F. havde fra ganske 
ung af syslet med Litteraturen, navnlig Danmarks Historie, og 1839 
udkom «Historisk Læsebog for Bondestanden», hvilket lille Skrift 
snart blev en af de mest læste Folkebøger. Des værre blev dette
for en ung Begynder lovende Arbejde Forfatterens sidste. Han 
maatte kort efter rejse til Madeira for at søge Lægedom mod en 
under sin Ingeniørvirksomhed langs Vestkysten af Jylland paadraget 
Brystsygdom, men vendte uhelbredet tilbage, og 1841 paa sin 
28. Aars Fødselsdag døde han.

Erslew, Forf. Lex.

<i>S. A. Sørensen.</i>

</chapter><chapter name="Fibiger, Elfride Dorothea Christine Michelle, f. 1832, Forfatterinde">

<b>Fibiger, Elfride Dorothea Christine Michelle,</b> f. 1832, Forfatterinde. 
Hendes Forældre vare Etatsraad, Overtoldinspektør Johan 
Michael Andreas Müller (f. 1805 d. 1881) og Thora Charlotte Sophie 
f. Mejer, en Datter af Grosserer, Direktør for Søkvæsthuset J. D. M. 
Hun er født i Kjøbenhavn 17. Juli 1832, og 12. Avg. 1856 ægtede hun 
den 37aarige Distriktslæge i Silkeborg Christian Emanuel August 
Fibiger, en Søn af nedenstaaende Rektor P. G. F. l 1868 fulgte 
hun ham til Kolding, hvor han ligeledes blev Distriktslæge, og hvor 
han døde 16. Avg. 1873. (Han har skrevet «Lyset og dets Egenskaber» 
(1860), «Medicinsk Topografi af Silkeborg og dens Omegn» 
(1863), «Om Klimaets Virkninger paa Nosogenesen», en 
Doktordisputats (1870), og flere mindre Afhandlinger.) Det var først som 
Enke, at Fru F. blev Forfatterinde, l 1875 udgav hun: «En gammel 
Mands Erindringer», i 1876 «En Magdalenehistorie», i 1877 «Hedens 
Hemmeligheder», i 1878 «To Fortællinger», i 1879 «Sorte Stefan», 
i 1880 «Askepot», i 1885 «Ellen», i 1886 «To fortællinger» og i 
1890 «Præst og Læge». I disse Bøger har hun mest haft Fodfæste 
paa jysk Jordbund og skildret Naturen og Folkelivet der. Ellers 
har hun i sin Forfattervirksomhed mere direkte kastet sig over
«Kvindesagen» og her stillet sig imod begge dennes Yderligheder. 
Paa dette Omraade har hun udgivet «Tidsskrift for Kvinden» (Jan. 
1882-Marts 1884) og en Del mindre Skrifter. I Praxis har hun 
arbejdet i samme Sags Tjeneste, i det hun 1882 med Pengehjælp 
fra forskjellige Sider oprettede «Kjøbenhavns Kogeskole», Hjem og 
Opdragelsesanstalt for unge Piger af den ubemidlede Klasse, der 
bestod til 1889. -- Fru F. hører til den Kreds af Forfatterinder, 
som Rigsdagen i 1882 bevilgede en aarlig Statsunderstøttelse.

Smith og Bladt, Den danske Lægestand, 5. Udg. 
Program til Universitetets Reformationsfest 1870. 
J. Singer, Briefe berühmter christlicher Zeitgenossen üb. die Judenfrage, Wien 1885, S. 99 f.

<i>Nic. Bøgh.</i>

</chapter><chapter name="Fibiger, Ilia Marie, 1817-67, Forfatterinde og Filanthrop">

<b>Fibiger, Ilia Marie,</b> 1817-67, Forfatterinde og Filanthrop, 
er født 5. Okt. 1817. Hendes Forældre vare nedenstaaende Joh. Adolph 
F. og M. C. f. Aasen. I det livlige og interessante Hjem paa den 
militære Højskole udviklede hun sig smukt, men noget indesluttet; 
i sin Maade at være paa var hun interessant, og man følte sig 
beriget i hendes Selskab, skjønt hun egentlig ikke talte meget, men 
røbede dyb Forstaaelse. Hun var frisk, elskede det glade Lune 
og hadede Melankoli. Da hun var 17 Aar gammel, traf hun den 
22aarige begavede og smukke Søofficer Osvald Marstrand, hvem hun 
elskede trofast til sin Død. De mødtes og -- skiltes, vistnok fordi 
han havde forelsket sig i en anden.

I Slutningen af 1835 medførte Faderens Stilling, at Familien 
flyttede til Vejle. Snart efter skiltes Forældrene, og I. F. støttede nu 
sin Moder og sine Søskende. Et Talent til at male skaffede hende 
Arbejde for Ipsens Terrakottafabrik. De forskjellige Sorger kuede 
hende ikke, men bragte Udvikling med sig, og hun skabte Lykke 
omkring sig. 1844 døde Moderen, og Hjemmet opløstes. I. F. gav 
sig til at undervise, først i Kjøbenhavn, siden i en Præstegaard i 
det nordvestlige Jylland. Her modtog hun Budskabet om Marstrands 
Død i Slaget ved Ekernførde 5. April 1849. Nu lagde Sorgen sig 
tungt over hende, og hun søgte sin Frelse i anstrængende, 
opofrende Gjerning. Snart flyttede hun til Kjøbenhavn og oprettede 
der en lille Skole paa Vesterbro. Her skrev hun, efter at have set 
Hauchs «Marsk Stig», sit eget Drama af samme Navn. Gjennem 
sin Søster Mathilde, med hvem hun boede sammen, kom hun i 
Berøring med Heiberg, der opmuntrede hendes Talent, paa hvilket 
hun selv troede urokkelig; dog var det ikke saa stort, at det ganske 
kunde fylde hende, og hendes store Menneskekærlighed drev hende 
da ind paa andre Omraader. 1852 fulgte hun sin Broder Otto til 
Flensborg for at styre hans Hus der, og da han næste Aar giftede 
sig, tog hun Ophold i Historikeren Werlauffs Hus i Kjøbenhavn. 
Koleraen udbrød nu i Hovedstaden og, uden at omtale sin Plan 
{f}or nogen som helst, meldte hun sig glad til Tjeneste paa Frederiks
Hospital. De erfarne Mænd rystede paa Hovedet ad hendes sarte 
Skikkelse; men hun beraabte sig paa «Aandens ubegribelige Styrke» 
og sejrede. Efter at Pesten var undertvungen, fortsatte hun sin 
Virksomhed og blev Overvaagekone paa Hospitalet. Til sidst forlod 
hun denne Gjerning for som Eneboerske at flytte ud i 
«Lægeforeningens Boliger» paa Østerbro, hvor hun ønskede at være 
Plejemoder for hjælpeløse smaa Børn. Ved en Basar skaffede hun sig 
Midler til at paabegynde denne Virksomhed. Hun afkastede sin 
Damedragt, med et Tørklæde om Hovedet gik hun selv i Byen og 
gjorde sine Indkjøb, og ganske paa egen Haand ofrede hun sig 
nu Dag og Nat for de smaa, der som ganske spæde bleve bragte 
til hende; hun havde 6 ad Gangen. Aldrig klagede hun, var ikke 
exalteret, tvært imod harmonisk, altid mildt dømmende og kjærlig, 
men strængt retfærdig, altid energisk i de Fordringer, hun stillede 
til sig selv. Rastløs til det sidste «fortærede hun sit Liv i hjærtelig 
Gjerning og aandelige Kampe». Hendes Legeme var opslidt, da 
hun sidst i Maj 1867 blev angreben af Brystbetændelse; forberedt 
og glad endte hun 10. Juni s. A. sit sjælden opofrende Liv.

Hun har udgivet «Tre Dramer» (1857), «Rettroende Æventyr» 
(1859), Dramaet «Synd og Sorg» (1862), Tragedien «Niels Ebbesen» 
(1865), «Syv Æventyr» (1866), og efter hendes Død udgav Vilh. 
Møller hendes «Digtninger» (1867). Paa det kongelige Theater har 
hun faaet opført «Modsætninger», et Lystspil i 3 Akter (1860). Hendes 
poetiske Arbejder have ikke skaffet hende mange Venner. De røbe 
Sandhedskjærlighed og romantisk Begejstring, men Kompositionen er
ofte ubehændig og lidt kj edelig, der er ikke faa forfejlede Enkeltheder 
i den, hun taler selv med rette om sin vilde, omvæltende 
Stil, og hun formaaede ikke at give sine Vers den fuldtonende, 
melodiøse Klang og den ægte Lødighed, som er den sande Kunsts
Kjendemærke. Det gratiøse og indtagende var ikke hendes 
Forfattermærke, derimod Alvor og Energi. Hun tog aldrig mod noget 
Raad, med mindre det tilfældigvis faldt sammen med hendes egen 
Opfattelse, og vilde aldrig forandre noget for at følge Mængdens 
Smag.

Illustr. Tid. Nr. 666. Indledning til «Digtninger af Ilia F.». 
J. Fibiger, Ved I. F.s Jordefærd. 
Overskou, Den danske Skueplads VII, 59 f. 
C. A. J. Fibiger, Stamtavle ov. Fam. Fibiger. 
T. Marstrand, Slægten Marstrand. 

<i>Nic. Bøgh.</i>

</chapter><chapter name="Fibiger, Jacob Scavenius, 1793-1861, Officer">

<b>Fibiger, Jacob Scavenius,</b> 1793-1861, Officer, 
er født 23. Jan. 1793 i Snoghøj Færgegaard. Faderen, Sagfører Gotfred F., havde 
faaet den med sin Hustru, Christiane f. Lindam, efter dennes 
Morfader, Tordenskjolds Stalbroder Kommandør Peder Grib. Efter at 
have nydt Undervisning hjemme og i 1806 at være konfirmeret i 
Erritsø Kirke kom han s. A. ind paa Artillerikadetinstituttet i 
Kjøbenhavn. Som de andre Kadetter blev han en kort Tid taget 
til Tjeneste under Belejringen 1807. Afgangsexamen fra Instituttet
bestod han i 1811 med Udmærkelse som Nr. 1 af sit Hold og blev 
udnævnt til Sekondlieutenant i Artilleriet med Anciennitet fra 1809. 
Allerede 1812 blev han ansat som Lærer i Artilleri m. m. ved 
Landkadetkorpset. Uagtet han i Vinteren 1814-15 var udkommanderet 
en kort Tid med Batteriet Hommel, gjennemgik han Ingeniørskolen 
og underkastede sig i 1815 Examen for Ingeniørofficerer. Efter en 
Udenlandsrejse 1818-20 til Tyskland, Italien, Schweits og Frankrig 
blev han Lærer i Artilleri ved Artillerikadetinstituttet og ved 
Landkadetkorpset og ved sidste tillige i Mathematik. F. blev i 1828 
Sekondkapitajn med Anciennitet af 1827, 1829 Batterikommandør og 
1832 Batterichef. Han fortsatte dog sin Lærervirksomhed ved 
Artillerikadetinstituttet til 1830, da det gik ind, og derefter fra 1832-42 
ved den militære Højskole. Ved Arméplanen 1842 blev F. Major 
(med Anciennitet fra 1841) og Chef for Laboratoriet, som han dog 
et halvt Aar efter forlod for fra 1843 at blive Konstruktør og Chef 
for Artilleriets Materielbureau, men alt i 1844 blev han 
Oberstlieutenant og fik den nyoprettede Plads som Stabschef ved 
Artilleribrigaden. Det skyldes for største Delen hans Dygtighed som saadan,
at Artilleriet kom saa godt, som det kom, over den vanskelige 
Organisationsudvikling i 1848. I Krigsaarene 1849-50 førte F., der 
i 1848 var bleven Oberst, Kommandoen over den aktive Armés 
Artilleri og deltog personlig i Artillerikampen ved Strib og Slagene 
ved Fredericia og Isted. 13. Juli 1851 indtraadte F. som 
Krigsminister i Juliministeriet, men traadte allerede 18. Okt. s. A. ud 
igjen efter forinden at være bleven Generalmajor. I 1852 overtog
han Posten som Overtøjmester og blev 1856 Chef for Artilleribrigaden, 
i hvilken Stilling han forblev til sin Død, 11. Okt. 1861.

F. har indlagt sig uvisnelige Fortjenester af det danske Artilleri 
baade i Henseende til Personellet og til Materiellet. At man tidlig 
lagde Mærke til hans Dygtighed, kan ses af, at han allerede Aaret
efter, at han kom ud af Kadetinstituttet, blev ansat som Lærer i 
Artilleri. Videnskaben var begyndt at kaste Lys over flere 
artilleristiske Spørgsmaal, men den stadige Krigstilstand hindrede til 1814
alle større Fremskridt. Først efter 1814 begyndte den videnskabelige 
Behandling fra Frankrig, hvor Oprettelsen af École polytechnique
havde givet Stødet dertil, at udbrede sig over Evropa. F., som 
selv kun havde faaet en tarvelig videnskabelig Uddannelse, søgte 
ved Selvstudium og Jærnflid at tilegne sig Kundskaber i alle de
Retninger, hvori videnskabelige Undersøgelser kom Artilleriet til 
gode. Han hørte saaledes Forelæsninger over højere Mathematik 
ved Universitetet. Da den militære Højskole blev oprettet i 1830, 
var F. derfor selvskreven til at blive Lærer i Artilleri ved den. 
Ved sin 12aarige Lærervirksomhed lagde han Grunden til den Kundskab 
til Artillerividenskaben, hvorpaa der senere er arbejdet videre 
her hjemme. Han er derved paa en Maade bleven alle danske 
Artilleristers Læremester. Han er ogsaa den eneste, der har skrevet 
en fuldstændig Lærebog her hjemme i Artilleri, der udkom strax 
for det 1. Hold paa Højskolen (1832-33), og hvoraf senere 1. Del 
er udkommet i en revideret Udgave (1842). Den kan derfor endnu 
læses med Nytte; den giver et klart Billede af det Standpunkt, 
hvorpaa Artilleriet da stod, og man rinder der med Kritik i 
ensformet Fremstilling samlet, hvad man ellers møjsommelig maa søge 
mange Steder. Ogsaa paa andre Maader, baade i Skrift og Tale, 
virkede F. for Udbredelse af Oplysning om militære Spørgsmaal; 
han holdt saaledes Forelæsninger for Vaabenfæller om Mathematik 
og Artilleri og skrev Afhandlinger i de militære Tidsskrifter, af 
hvis Redaktion han ogsaa en Tid lang var Medlem. Mest Opsigt 
gjorde maaske hans i 1834 sammen med Oberst Keyper udgivne 
«Ballistiske Tabeller». 

Men af Materiellet ere F.s Fortjenester maaske nok saa store 
som af Personellet. Det danske Artilleris Materiel havde lidt meget 
i Krigen 1807-14, det var ej fuldt godt og tidssvarende længer, 
men Pengeknapheden havde bevirket, at der blev gjort meget lidt 
for det. Det var derfor paatrængende nødvendigt, at man begyndte 
paa Forsøg paa at forbedre det. F., der i 1822 var bleven 
Medlem af Konstruktionskommissionen, var en af de vigtigste Arbejdere 
herved. Alt i 1822 havde han og daværende Kapitajn Keyper 
fremsat Forslag til nye Kanoner, som ogsaa bleve prøvede, men 
det var først, da man bestemte sig til at gjenoptage tidligere 
Forsøg her og at følge Norges og Sveriges Exempel at forfærdige 
Kanonerne af Støbejærn, at det lykkedes at gjennemføre Forandringen. 
1831 fremlagdes Planerne til Prøvepiecerne, og Arbejdet 
dreves saa ivrig, at Skytssystemet vedtoges 1834. Lidt efter lidt 
blev det helt udarbejdet og gjennemført og omfatter ikke blot 
Kanoner og Affutager, men ogsaa Vogne. F. alene kunde ej 
udføre alt, men Keyper, Lundbye og flere yngre arbejdede ogsaa med 
derpaa. Dog gjør man næppe nogen af dem Uret, naar man siger, 
at F. var Hovedmanden. I Krigen 1848-50 bestod det nye Materiel 
sin Prøve særdeles tilfredsstillende, og det var kun Ubetydeligheder, 
der senere behøvede at forandres. At Systemet var godt, gave de 
slesvig-holstenske Oprørere Bevis for, i det de, uagtet al deres 
Forkjærlighed for preussisk, dog lode en Masse Materiel forfærdige 
efter de danske Tegninger. Systemet 1834 er i Hovedtrækkene og
Detaillerne saa godt gjennemtænkt og saa konsekvent gjennemført, 
at det maaske næppe har sin Lige. Det blev jo rigtignok ogsaa 
det sidste hele Kanonsystem, der udarbejdedes, inden de glatløbede 
Forladekanoner lagdes til Side. Enhver dansk Artillerikonstruktør
vil have godt af at sætte sig ind i det, han vil deraf kunne lære 
ikke saa lidt.

Det faldt i F.s Lod lige til sin Død at arbejde for Artilleriets 
Materiel, om end i forskjellige Stillinger, og da i hans sidste Leveaar 
den store Omvæltning begyndte paa Artilleriets Omraade ved
Indførelsen af riflet Skyts, var F. ej den Mand, som af 
Faderkjærlighed til sit eget holdt igjen, nej, han gik villig ind paa 
Tanken om at prøve det nye. -- I alle Retninger interesserede 
F. sig for sit Vaaben. Han gjorde alt for at skaffe de nødvendige
Midler til videnskabelige Undersøgelser. Ham skyldes saaledes 
Kanonpendulet, hvis ene Hus jo nu skal falde for Alderen. For 
Artilleriets Historie nærede han en levende Interesse; det var ham, 
der fik Artilleriets historiske Vaabensamling oprettet, og om ogsaa 
dette skete saa sent, at mangt et sjældent Stykke er forsvundet, 
maa vi dog takke ham for det, der endnu er bevaret.

At en Mand af F.s Dygtighed ogsaa vilde blive brugt paa 
mange Maader og faa flere Tillidshverv, følger af sig selv. I 
1848-49 var han kongevalgt Medlem af den grundlovgivende 
Forsamling, i 1846 blev han Medlem af Defensionskommissionen, i 1848 
Medlem af Defensionskommissionen for hele Riget, i 1855 Medlem
af Kommissionen for Rigets Befæstningsvæsen, i 1860 Medlem af 
Kommissionen for Kjøbenhavns Befæstning samt Medlem af 
Krigsministeriets raadgivende Komité. I 1849 blev han Kommandør af 
Danebrog og i 1859 Storkors. 

F. var en fremragende Artilleriofficer med en meget levende 
Interesse for sit Vaaben og en saadan Kjærlighed til alt, hvad der 
angik det, som kun faa ere i Besiddelse af. Han arbejdede for 
det med en aldrig trættet Flid og forstod hos andre at paaskjønne 
enhver ærlig Stræben efter at fremme det gode. Skjønt nøjeregnende 
i Tjenesten var han en mild og retfærdig Chef. Som Menneske 
var han en elskværdig Personlighed, en retsindig og ærekjær Mand. 
Taler var han ej. I Debatten løb Hidsigheden af med ham, men 
i en rolig Forhandling viste f. Ex. hans Foredrag i Værnepligtssagen, 
at han klart kunde fremsætte sin Mening, og vidnede om 
hans stadige Færd, uden Bram og Støj at gaa til Bunds i Sagen. 
Han naaede at fejre sit 50 Aars Jubilæum som Officer, ved hvilken 
Lejlighed han fik Beviser paa sine undergivnes Taknemmelighed, 
Paaskjønnelse og Hengivenhed, hvilke ogsaa viste sig efter hans 
Død, da Artilleriets Officerer og Embedsmænd som Bevis paa, at 
de forstode og paaskjønnede ham, bevirkede Gravmonumentet sat 
over ham paa Garnisonskirkegaard og lode hans Brystbillede, hugget 
i Marmor, opsætte i Rustkammeret paa Kjøbenhavns Tøjhus.

Han ægtede 19. April 1821 Sophie Amalie Nielsen (f. 9. Juli 1796 
d. 22. Jan. 1868), Datter af Pastor Ludvig Carl N. til Rødenæs ved 
Frederikshald og Nicoline Maria f. Smidth. Ved sin Død efterlod 
F. 6 levende Børn.

Erslew, Forf. Lex. 
Flamand, Slagene ved Fredericia og Idsted. 
Illustr. Tid. III, 17. 
Søndagsposten 1870, Nr. 315. 
Tidsskr. f. Krigsvæsen 1863.

<i>P. C. Bang.</i>

</chapter><chapter name="Fibiger, Johan Adolph, 1791-1851, Officer">

<b>Fibiger, Johan Adolph,</b> 1791-1851, Officer, 
er født paa Snoghøj 31. Maj 1791 og Broder til den foregaaende. Han var 
oprindelig bestemt for Søen, men opgav denne Løbebane og 
indtraadte, 15 Aar gammel, i Landkadetkorpsets næstældste Klasse. 
1808 blev han Fændrik, 1809 Sekondlieutenant ved holstenske
Skarpskyttekorps, overgik 1810 til Ingeniørkorpset, men flyttedes Aaret 
efter tilbage til Infanteriet, hvor han avancerede til Premierlieutenant, 
stilledes à la suite ved 1. jyske Infanteriregiment og fik 
Ansættelse ved Landkadetkorpset, først som Skoleofficer, derpaa fra 
1813 som fast Lærer i Mathematik og senere tillige i Fortifikation 
og Taktik. I denne Gjerning, ved hvilken han erhvervede sig et 
smukt Lov som en fremtrædende dygtig Lærer, virkede F. -- der 
ved Reduktionen i 1816 fik Afsked som Kapitajn, men paa ny blev 
optaget i Hæren 1822 og i 1829 erholdt Majors Karakter -- 
uafbrudt indtil 1830, da han blev ansat som Kommandør for den lige 
oprettede militære Højskole. Her kom han imidlertid strax paa 
Kant med Undervisningsdirektøren, Oberstlieutenant Abrahamson 
(I, 64), hvis Grundsyn paa Højskolens Opgave og Pligter han ikke 
kunde dele, og efter en forbigaaende Tilnærmelse blev Spændingen 
mellem dem til sidst saa stærk, at fortsat Samarbejde var umuligt. 
Striden løstes af Frederik  VI uden nærmere Undersøgelse, der var 
forlangt af Abrahamson, ved at begge i Slutningen af 1835 fjærnedes 
fra Højskolen, hvorpaa Posten som Land- og Søkrigskommissær i 
1. jyske Distrikt blev tildelt F. med Bopæl i Vejle. Denne 
uventede Forsættelse og Overgang til en ny Livsgjerning, der laa 
hans Udvikling fjærn, var saa meget mere et føleligt Slag for F., som 
han var stærkt indlevet i de kjøbenhavnske Forhold og i en 
Aarrække havde hengivet sig til litterære Sysler, der nu mere eller 
mindre maatte afbrydes. Sammen med F. H. Jahn havde han 
saaledes 1818 stiftet «Magasin for militær Videnskabelighed» og var 
Medudgiver af de 14 Aargange, der udkom af dette ypperlige 
Tidsskrift; 1831 blev han Medredaktør af «Borgervennen», 1834 af 
«Maanedsskrift for Litteratur», og da han afgik fra Højskolen, 
havde han lige lagt Materiale til rette til Udgivelsen af 1. Bind af 
«Militært Repertorium». Blandt de mangfoldige Bidrag, der i 
denne periodiske Litteratur stamme fra hans frugtbare Pen, skal 
nævnes «Daniel Rantzaus Biografi», som belønnedes af Selskabet
for de skjønne Videnskabers Forfremmelse og senere (1838) udkom 
særskilt, ligesom hans Indlæg i den litterære Strid mellem Land- 
og Sømagten i Begyndelsen af Trediverne fortjene at fremhæves
som Mønstre i Retning af skarpsindig Opfattelse, klar og koncis 
Fremstilling. Ved Siden heraf har han skrevet Lærebøger i 
Fortifikation og i Felttjeneste og medvirkede ved Udgivelsen af Jahns 
«Danmarks politisk-militære Historie under Unionskongerne» (1835). 
1835 var han Medstifter af «Læseforeningen», hvilket Selskab 
væsentlig bidrog til at vække og bevare den politiske Interesse hos 
Kjøbenhavns Borgerklasser.

Embedsstillingen i Jylland tiltalte ikke F., og 1842 søgte han 
og fik sin Afsked med Oberstlieutenants Karakter og vendte tilbage 
til Kjøbenhavn, hvor han strax gjenoptog sin litterære Virksomhed, 
navnlig som Medarbejder ved «Militært Repertorium». Ved Krigens
Udbrud i 1848 attraaede han forgjæves Ansættelse i den aktive 
Hær; derimod blev han i 1849 af Direktøren for Armeens Personel, 
Oberst Baggesen, i Krigsministerens Fraværelse ansat som Kommandant 
i Fredericia, men da Ministeren selv fra Als havde udnævnt 
Oberstlieutenant Lunding til denne vigtige Post, maatte F. efter faa
Dages Forløb fratræde denne og nøjes med at overtage 
Kystkommandoen i det nordvestlige Fyn, hvor han forblev indtil 
Vaabenstilstanden.
F. var 2 Gange gift: 1. (7. Okt. 1812) med Margrethe
Cecilie f. Aasen, f. i Kjøbenhavn 24. Sept. 1794,
d. 15. Nov. 1844, Datter af Proprietær Johannes
Nielsen A. og Ane Marie Mathiesdatter; 2. (1845)
med Christiane Ulrikke f. Halling, f. 21. Avg. 1801,
Datter af Ritmester Hans Henrik Georg H. til Frisholt
(f. 1775 d. 1839) og Karen Dorothea Henriette
f. v. Westen. Han døde 21. Avg. 1851 i Kjøbenhavn.

Erslew, Forf. Lex.
Kjøbenhavnsposten 1851, Nr. 228 ff.

<i>S. A. Sørensen.</i>

</chapter><chapter name="Fibiger, Johannes Henrik Tauber, 1821-97, Præst og Forfatter">

<b>Fibiger, Johannes Henrik Tauber,</b> 1821-97, Præst og Forfatter, 
er Søn af nedenstaaende Rektor P. G. F. 27. Jan. 
1821 blev han født i Nykjøbing
paa Falster og flyttede 1822 med sine Forældre til
Kolding. I 1833 døde hans i lang Tid sygelige Fader,
og i 1834 flyttede hans Moder til sin Fødeby Roskilde,
i hvis lærde Skole J. F. blev sat. 1837 dimitteredes
han til Universitetet. Sammen med en ældre Broder
blev han nu optagen i Huset hos Konferensraad,
Højesteretsassessor P. Møller, der var gift med hans
Moders Søster. Han studerede Theologi og paavirkedes
stærkt af Martensen, medens han kun i ringe Grad
fængsledes af de andre Professorers kritisk-historiske
Forelæsninger. I 1841 faldt han i en nervøs Sygdom,
og han maatte nu 3 Aar afbryde sine Studeringer. I
denne Tid opgik den kristelige Tro for ham, og
han besluttede at dyrke sin Videnskab paa en mere
ligefrem Maade. 1845 tog han saa sin Embedsexamen
og beskæftigede sig derefter med Undervisning og
Studier, mest af Religionshistorie og det gamle
Testamente. 1846 overtog han en Plads som Huslærer
for Grev Chr. Petersdorff, der blev opdragen hos
Overpræsident Lange, i hvis Hus Y. forblev til 1850. I
disse Aar udgav han «Jephtas Datter », et Sørgespil
med Klagesange i det gamle Testamentes Stil (1849),
og «Jeremja», et historisk Sørgespil (1850). Efter
sin Hjemkomst fra en Norgesrejse udnævntes han
10. Sept. 1850 til 5. Lærer ved Haderslevs lærde
Skole, og 29. Nov. s. A. ægtede han Marie Amalie
Waage, Datter af den da afdøde Direktør for Sorø
Akademi G. H. W. S. A. blev han tillige Præst ved
St. Johannes Hospital i Haderslev, og 1853 blev han
Kollaborator ved samme Skole. I 1859 udnævntes
han til residerende Kapellan ved Garnisonskirken
i Kjøbenhavn og forflyttedes i 1874 der fra til
Vallensved i Nærheden af Næstved, hvorfra han igjen i
1881 blev befordret til sit nuværende Embede, Ønslev
og Eskildstrup paa Falster. -- d. 13. Nov. 1897. -- 
Han har foretaget sig flere Rejser til Udlandet og f. Ex. 
været Italien igjennem til Kalabrien. 
Foruden de 2 ovennævnte Sørgespil har F. udgivet
«Johannes den Døber», en kristelig Tragedie (1857). I
disse 3 Arbejder er Bibelens Aand gjengiven med
stor Troskab. Det var F. en Skuffelse, at de ikke
trængte igjennem hos Publikum, og han søgte da 
«gjennem Folkevisens mere hjemlige Toner at tolke
Middelalderens og Katholicismens Alvor og Uret»;
han skrev «Kors og Kjærlighed», en Familietragedie
(1858); men heller ikke denne vandt Popularitet. I
1865 udgav han «Nogle Sagn», 7 versificerede
Fortællinger, i 1878 «Den evige Strid», en
Tragedie i græsk Stil, i 1881 «Mine Søstre»,
en Fortælling, og i 1882 «Graabroderen», en
Fortælling i 16 Sange fra Reformationstiden, disse 3
sidste under Forfattermærket «Diodoros». Beviser paa
sit omfattende Studium af Grækernes og Nordboernes,
Finnernes, Slavernes, Indernes og Persernes Oldsagn og
religiøse Forestillinger har F. afgivet i forskjellige
Afhandlinger. -- I 1884 udgav han Digtsamlingen 
«Sorgens Genier» og i 1875 en Prædikensamling, 
«Juletiden», der snart efterfulgtes af en anden,
«Paasketiden».

F. har rige Tanker og store Syner, men de fremtræde
tit i tunge Ord, der gjøre Læsningen besværlig. Han
er en dyb, alvorlig, mørk, indadvendt og ensom Natur,
der aldrig bliver tilgængelig for Mængden. Ihvorvel
han ofte tegner træffende Figurer, kan Omridset dog
undertiden staa mindre klart, og i hans Digtningers
Plan kan der mangle Bestemthed og Simpelhed. Skjønt
han forstaar at sætte sig ind i de forskjellige
Tidsalderes og Folkefærds Aand og maler dem med
sandfærdig Kolorit, har han fjærnet det almene
Publikum fra sig, fordi han har følt Trang til at
levendegjøre Forhold, der -- baade med Hensyn til
Tid og Sted -- ere fjærne. Tvært imod hvad der i
Almindelighed er Tilfældet, har han mere Geni end
Talent, og Publikum stiller sig snarere tilfreds
ved det omvendte. -- Digteren Karl Gjellerup er hans
Plejesøn.

Efterretn. om Haderslevs lærde Skole i 1850-51.
J. L. Ussing, Høyens Levned I, 237 ff. 386 ff. II, 86 ff.   
Elvius, Danmarks Præstehist. 1869-84 S. 612 f.
Cl. Petersen, Dramaturgisk Kritik S. 32 ff.
P. Hansen, Illustr, dansk Lit. Hist. II, 612.  
Winkel Horn, Den danske Lit. Hist. II, 407.

<i>Nic. Bøgh.</i>

</chapter><chapter name="Fibiger, Mathilde Lucie, 1830-72, Forfatterinde, Banebryder i Kvindesagen">

<b>Fibiger, Mathilde Lucie,</b> 1830-72, Forfatterinde,
Banebryder i Kvindesagen, Datter af ovfr. nævnte
Oberstlieutenant J. A. F. (d. 1851), fødtes
13. Dec. 1830. Hun blev i 1849 Lærerinde paa en
laalandsk Skovridergaard, Maltrupgaard, ved
Saxkjøbing, i hvis Omegn ogsaa laa Herregaarden
Berritsgaard, hvor hun og hendes Søskende havde
ligesom et andet Hjem hos Farbroderen, Forpagter 
C. F. Paa Maltrupgaard skrev M. F. «Clara Raphael,
12 Breve», der gav Anledning til den litterære «Clara
Raphael-Fejde», hvorved Kvindesagen i nyere Forstand
kom til Gjennembrud i Danmark. Fejden begyndte
ved Juletid 1850, da den lille Bog var udkommen
med et Forord af J. L. Heiberg. Flere mer eller
mindre bekjendte Forfattere -- bl. a. Rud. Varberg,
M. Goldschmidt, Frøken F. L. Bretteville (senere Fru
Simesen), J. C. Gerson («En ung Hustru»), Pauline
Worm, Magnus Eiriksson («Theodor Immanuel»), Athalia
Schwartz («Hieronymus»), Fr. Dreier og til sidst
N. F. S. Grundtvig -- toge Del i denne livlige,
aandrige, interessante Fejde, som imidlertid
efter at have berørt en Mængde beslægtede Æmner --
baade sociale, religiøse og æsthetiske -- hendøde
allerede i Slutningen af Maj 1851. Det lykkedes ikke
M. F. ved et nyt lille Skrift: «Hvad er Emancipation?»
(som hun udgav under Navnet «Sophie A***») at føre
Fejden bort fra det meget uvedkommende, som havde
blandet sig ind i den og bortledet Interessen fra
Hovedsagen; først en Snes Aar senere, da Kampen for
Kvindens Frigjørelse af andre var bleven gjenoptagen
i Danmark, begyndte man i fuldere Maal at anerkjende
«Clara Raphaels» Forfatterinde som Banebryder i denne
Retning. Da «Clara Raphael» var udkommen, vendte
M. F. tilbage til Kjøbenhavn, hvor hun færdedes
meget i Heibergske og Grundtvigske Kredse og i
øvrigt ernærede sig paa forskjellige Maader. Blandt
andet malede hun paa Porcellæn. Hun oversatte
efter Auerbach og Hoffmann. Helst søgte det rige,
aandelige Liv, hun levede, dog at give sig Udtryk i
selvstændige Smaaskrifter. Men, hvor megen Finhed i
Stilen der end ofte kan findes i «Et Besøg» (1851),
«En Skitse af det virkelige Liv» (1853) og «Minona»
(1854), kunde de dog langtfra vække den Interesse som
«Clara Raphael», der var kommen i det heldige Øjeblik,
da Folkeaanden endnu var vaagen efter Grundlovs- og
Krigsaarene 1849-50. 

M. F. maatte næsten hele sit Liv
kæmpe med smaa Kaar. En Gang boede hun i Kjøbenhavn
i et Værelse uden Kakkelovn, men «med et varmt Rør
igjennem». Den unge, smukke, feterede Forfatterinde,
paa hvem man havde budt Selskaber, sad og sømmede
Lommetørklæder for Penge. Modgangen lærte hende mer og
mer at arbejde, og efterhaanden lærte hun atter sine
for Kvindens Frigjørelse kæmpende Søstre, at praktisk
Arbejde styrker til Kamp for Ideen. Overanstrængelse
svækkede imidlertid hendes Helbred. 1856 gjennemgik
hun en farlig Sygdom, der havde en stærk Nervøsitet
til livsvarig Følge. I flere Præstegaarde i Jylland
virkede hun som
Lærerinde i de følgende Aar, indtil hun i 1864
en kort Tid var i Haderslev, hvor hun lærte at
telegrafere. Hun blev den første danske kvindelige
Telegrafist, som fandt Ansættelse i Statstelegrafens
Tjeneste (1866), først i Helsingør, derpaa 1869 i
Nysted, endelig 1870 i Aarhus. I sine sidste Aar,
da det svenske Organ for Kvindesagen «Tidskrift för
Hemmet» var blevet fælles nordisk (1868), var det, som
om hun undertiden følte Ungdomslysten til litterært
Arbejde i Sagens Tjeneste vaagne paa ny. Men det var
nu den i Livets Prøvelser modnede Kvindes Alvor, som
mest prægede, hvad hun skrev. Troen paa Idealet holdt
hun endnu fast; men hun havde lært, hvorledes Ideen
ad praktisk Vej maa føres ud i Virkeligheden. Det
modneste, hun leverede til dette Tidsskrift, er
Skildringen af «Den ensommes Hjem» (1869, S. 366
ff.). I Digtet «Nyaarsnat 1870») (trykt i «For Idé og
Virkelighed») udtrykker hun den Stemning, hvorunder
hun arbejdede. Og andensteds ligner hun sig med en,
der maa øse Vand af sin Baad, at den ej skal synke,
men snart atter løfter Blikket til Flaget, der vajer
fra Masten. Da «Dansk Kvindesamfund» stiftedes 1871,
var hun et af dets første Medlemmer. Med levende Glæde
fulgte hun dets Udvikling, om hun end ikke fra sin
travle Station i Aarhus kunde medvirke personlig. Den
Trøst, at Kvindesagen var voxet til en Samfundssag,
havde hun følt, inden hun døde 17. Juni 1872.

Ilia Fibiger, Digtninger, 1867, S. VIII ff.
Nyt dansk Maanedsskrift 1871-72, S. 565 ff.
Illustr. Tid. 14. Juli 1872. 
Blade fra danske Kvinder, 1872, S. 42 ff.
Fr. Bajer, Klara Rafael-Fejden, 1879.
P. Hansen, Illustr. dansk Lit. Hist. II, 545.
Nylænde, (Chra.) 1888, S. 197 ff.

<i>Fredrik Bajer.</i>

</chapter><chapter name="Fibiger, Otto Daniel, 1824-81, Filolog, Skolemand">

<b>Fibiger, Otto Daniel,</b> 1824-81, Filolog, Skolemand,
var Søn af ovennævnte Oberstlieutenant Johan
Adolph F. i hans første Ægteskab og Broder til
Forfatterinderne Ilia og Mathilde F. Han fødtes i
Kjøbenhavn 26. Marts 1824, dimitteredes efter at
have nydt Privatundervisning til Universitetet 1842
og tog Examen artium med Udmærkelse. Han studerede
derefter Filologi og var 1847-52 Alumnus paa Borchs
Kollegium, men afbrød sine Studier og sit Ophold her
midlertidig for at gaa med som frivillig i Krigen
1848-49, i hvilken han deltog i Fægtningerne ved
Nybøl og Dybbøl. Efter at være vendt hjem tog han i
Nov. 1849 filologisk-historisk Embedsexamen. Derefter
var han beskæftiget med videnskabelig Virksomhed
og med Undervisning, dels privat, dels som Lærer i
Borgerdydskolen i Kjøbenhavn, indtil han 1852 kaldtes
til Lærer ved Flensborg lærde Skole og Realskole;
1854 udnævntes han til 
Kollaborator her, men 1858 entledigedes han fra sit Embede i Naade 
og med Vartpenge. Strax derefter antoges han ved Metropolitanskolen 
som Timelærer i Dansk og Græsk og ligeledes 1859 i Latin 
og Græsk, begge Gange som Vikar for Adjunkt P. J. Petersen;
1860 konstitueredes han som Lærer ved samme Skole og fik tillige 
s. A. Titel af Overlærer. Samtidig virkede han ogsaa som Lærer 
i Latin og Tysk ved Borgerdydskolen i Kjøbenhavn. 1871 beskikkedes 
han til Rektor ved Horsens lærde Skole og var der indtil 
sin Død, 29. Marts 1881. Han ægtede 21. Maj 1853 Bella Nathan 
(f. 17. Marts 1827), Datter af Silke- og Klædehandler David N. og 
Bolette f. Davidsen. De, som have kjendt ham personlig, rose ham 
som Filolog for interessant og original Opfattelse; men i de af 
ham udgivne Skrifter (Kommentarer til Værker af attiske Talere og 
kommenterede Udgaver af Xenophon, Sallust og Virgil samt nogle 
latinske og græske Chrestomathier) mærker man dog ikke meget til 
Originalitet, ligesom det ogsaa oftere skorter paa Omhu; som 
Lærer skal han have besiddet fortrinlige Gaver.

Hundrup, Biogr. Efterr. om philol. Candidater, 2. Udg., S. 14 f. 
Erslew, Forf. Lex.

<i>M. Cl. Gertz.</i>

</chapter><chapter name="Fibiger, Peder Grib, 1784-1833, Rektor">

<b>Fibiger, Peder Grib,</b> 1784-1833, Rektor, 
blev født 28. Sept. 1784 paa Snoghøj og var en Broder til ovfr. nævnte Jac. Scavenius F. Efter Faderens tidlige Død (1795) styrede Moderen med Dygtighed 
den store Bedrift, indtil hendes Stifsøn Carl F. overtog den. F. 
blev sat i Huset hos den ansete Skolemand Rektor Johan Henrik 
Tauber i Roskilde og blev dimitteret fra Roskilde Skole i April 
1801. Han blev optaget som Alumnus paa det pædagogiske Seminarium
og vandt 1809 Prismedaillen for Besvarelsen af den
æsthetiske Opgave: «At udvikle Elegiens oprindelige Beskaffenhed og 
bestemme dens Væsen og Værd med Hensyn til ældre og nyere 
Nationers Forsøg i denne Digteart». 1810 blev F. Adjunkt i 
Roskilde, 1817 Overlærer i Nykjøbing paa Falster, 1822 Rektor i 
Kolding. Han havde et smukt og kraftigt Ydre, men var meget 
koparret. Hans Disciple rose ham som en elskværdig Personlighed, 
der med Aand og Klarhed fortolkede de gamle Forfattere. F. var 
i Besiddelse af Vid og Lune og ledede med stor Interesse Disciplenes
Opførelse af Holbergske Komedier. Men i sine senere Aar 
blev han af Sygelighed hindret i at opfylde sine Pligter som Rektor 
og Lærer. Som Forfatter har han især gjort sig bekjendt ved sin 
Oversættelse af Sophokles' Tragedier (2 Bind, 1821-22), som slutter 
sig nøjere til Originalen end Dorphs senere
Oversættelse. Desuden har han oversat Euripides'
Cyklopen, Persius, flere af Juvenals Satirer og
adskillige Bøger af Homer, for største Delen i
Programmer. I andre Programmer har han leveret
græske og latinske Vers. Ved sin Død, 8. Avg. 1833,
efterlod han som Enke Cathrine Jacobine f. Tauber
(Datter af ovennævnte Rektor T.), som tidligere havde
været gift med Landsoverretsprokurator Caspar Vilhelm
Smith (d. 16. April 1811) og var Moder til Docenten
i de slaviske Sprog af samme Navn. Hun boede en lang
Række af Aar i Huset hos sin Datter og dennes Mand,
Rektor S. B. Thrige, og døde 20. April 1879, over 90
Aar gammel.

Erslew, Forf. Lex.

<i>S. B. Thrige.</i>

</chapter><chapter name="Fich, Andreas Gabriel, 1827-1901, Præst">

<b>Fich, Andreas Gabriel,</b> 1827-1901, Præst. 
Han er født 30. Sept. 1827 i Odense; hans Forældre vare
Hofskomager Andr. Fred. F. og Marie f. Frandsen. Han
blev Student fra Odense Skole 1845 og theologisk
Kandidat 1851. I en lang Aarrække forblev han i
Hovedstaden, dels som Lærer ved Almueskolen, dels
som ordineret Kateket ved Frue Kirke, ved hvilken
han var ansat fra 1857-71; at han blev saa længe
i denne underordnede Stilling, var begrundet i, at
flere særlige og for det kirkelige Livs Udvikling
betydningsfulde Hverv bleve ham overdragne. Han var
saaledes en Tid Forstander for Missionsskolen og
redigerede i 11 Aar «Dansk Missionsblad»; fra 1863-69 
var han tillige Præst ved Diakonissestiftelsen,
den første i denne Virksomhed. Af Helbredshensyn
søgte han senere paa Landet og blev 1871 Sognepræst
i Roholte, hvorfra han i 1879 forflyttedes til sit
nuværende Embede, Karlebo ved Hillerød. F., der ved
Siden af vidt forgrenede Interesser paa det praktiske
Kirkelivs Omraade tillige er i Besiddelse af mere
end almindelig videnskabelig Indsigt og Dannelse, er
Forfatter af talrige Afhandlinger og Prædikener i vore
forskjellige theologiske og kirkelige Tidsskrifter;
i 1879 udgav han «Af vor Herre Jesu Sjælepleje». I
1858 ægtede han Frederikke Sophie Brorson, Datter af
Hørkræmmer i Kjøbenhavn, Lieutenant J. M. B. 
-- d. 25. Avg. 1901.

Elvius, Danmarks Præstehist. 1869-84 S. 259.

<i>V. Schousboe.</i>

</chapter><chapter name="Fiedler, Frederik Julius, 1806-80, Justitiarius">

<b>Fiedler, Frederik Julius,</b> 1806-80, Justitiarius, 
Søn af Kjøbmand og Sukkerraffinadør, senere Justitsraad
og Ejer af Basnæs, Frederik Christian F. (f. 23. Maj
1775 d. 23. Avg. 1829) og Juliane Marie f. Sporon
(f. 23. Sept. 1781 d. 3. Jan. 1837), fødtes 31. Okt. 
1806 i Kjøbenhavn, blev 1825 Student fra Sorø,
1830 juridisk Kandidat, indtraadte 1831 som
Volontær i danske Kancelli, blev 1837 Kancellist
i dettes 4. Departement, udnævntes 1841 først til
Fuldmægtig sammesteds og senere til Kontorchef og
Departementssekretær i 3. Departement, beskikkedes
1843 til Assessor i Landsover- samt Hof- og
Stadsretten, blev 1860 denne Rets Justitiarius,
1870 tillige extraordinær Assessor i Højesteret,
entledigedes 1879 paa Grund af tiltagende
Tunghørighed fra sit Embede som Justitiarius
og døde 18. Nov. 1880 paa Frederiksberg. -- 1838
fik han Titel af Kancellisekretær, 1842 blev han
Kancelliraad, 1854 Justitsraad, 1859 Etatsraad og
1868 Konferensraad; 1871 fik han Danebrogsordenens
Kommandørkors af 2. Grad, og ved sin Afsked blev
han «i Betragtning af den udmærkede Dygtighed,
Iver og Nidkjærhed, hvormed han havde bestyret sit
betydningsfulde Embede,» udnævnt til Kommandør af
1. Grad. Han ægtede 5. Okt. 1839 Margrethe Albertine
Charlotte Sporon (f. 15. Nov. 1818), en Datter af
Kammerherre, Amtmand Frederik S. (f. 1783 d. 1867)
og Marie Elisabeth f. Koefoed (f. 1787 d. 1873).

<i>G. Kringelbach.</i>

</chapter><chapter name="Fiedler, Harald Valdemar, 1808-87, Fiskerikyndig">

<b>Fiedler, Harald Valdemar,</b> 1808-87, Fiskerikyndig, 
Broder til den foregaaende, fødtes 13. Juni 1808
paa Frederiksberg. Efter at have nydt Undervisning i
Hjemmet og i Roskilde Kathedralskole blev han optaget
i Sorø Akademi, hvorfra han dimitteredes som Student
i 1826. I 1832 tog han juridisk Embedsexamen, men
havde allerede fra 1829, da Faderen døde, deltaget i
Bestyrelsen af Basnæs. Efter Moderens Død i 1837 blev
Basnæs solgt til J. B. Scavenius, og F. fæstede 1839
Sevedø under Borreby Gods. Det følgende Aar kjøbte
han Øen til Arvefæste og flyttede der til. Fra dette
Sted drev F. nu i adskillige Aar et efter Datidens
Forhold meget omfattende Fiskeri, navnlig efter at
han med offentlig Understøttelse havde foretaget en
Rejse til Island, Shetland, Skotland og Holland for
at studere Fiskeriforholdene. De forskjellige Forsøg,
som F. gjorde for at indføre Forbedringer med Hensyn
til Fangstens Behandling, strandede navnlig paa den
Tids uheldige Afsætnings- og Kommunikationsforhold og
førte til betydelige pekuniære Tab for ham, saa at han
til sidst maatte indskrænke sin Fiskerivirksomhed
til Aalefiskeriet. Samtidig drev han sin Gaard,
der blev sat i mønsterværdig Stand, og medvirkede
paa forskjellig Maade til Fremskridt i offentlige
Anliggender. Han var Medlem af Sogneforstanderskabet
og af Sorø Amtsraad og blev 1847 valgt til 
Stænderdeputeret; han fungerede som Vejinspektør for den
sydlige Del af Sorø Amt og fra 1853 som Underinspektør
ved Vejvæsenet i Hertugdømmet Slesvig. I 1856 erholdt
han Embedet som Birkedommer i Holsteinborg Birk,
indtraadte samtidig som administrerende Direktør i
Bestyrelsen af Holsteinborg Sparekasse og nogle Aar
senere som Medlem af Direktionen for en Kreditkasse
til Selvejendoms Fremme. I 1867 blev han ansat
som Regeringens Konsulent i Fiskerisager, hvilken

Stilling han beholdt til sin Død. Allerede i 1866
havde han i Forening med Adjunkt A. Feddersen stiftet
«Tidsskrift for Fiskeri», som, efter at være udkommet
i 7 Aargange, udvidedes til et Fællesorgan for de 3
nordiske Riger og først ophørte i 1882. Aaret derefter
begyndte F. Udgivelsen af «Nordisk Aarsskrift for
Fiskeri» og optog det følgende Aar Dr. A. V. Ljungman
som Medudgiver. Da der paa Regeringens Foranstaltning
i 1873 blev nedsat en Kommission til at udarbejde et
Forslag til fremtidig Lov for Danmarks Fiskerier,
blev F. valgt til Kommissionens Formand og deltog
med Iver i dens Arbejde, som dannede Grundlaget for
den nugjældende Fiskerilov af 1888. -- F. var gift
to Gange: 1. med Ane Katrine f. Olsen, 2. (3. April
1860) med Marie Sophie Kirstine f. Jensen. Han døde
29. Maj 1887 paa sin Bopæl i Sterrede ved Skjelskør.

<i>Jonas Collin.</i>

</chapter><chapter name="Finck, Friedrich August, 1718-66, Officer">

<b>Finck, Friedrich August,</b> 1718-66, Officer, 
var født i Strelitz 25. Nov. 1718. Han gik som ganske
ung først i Østerrigsk og derpaa 1738 i russisk
Tjeneste. Da han havde erhvervet sig Krigserfaring,
traadte han 1743 ind i den preussiske Hær som
Major og kgl. Fløjadjudant. I den 2. Schlesiske
Krig kommanderede han en Grenadérbataillon og blev
ved en rask Befordring allerede Generallieutenant
1759, da han ved sin Dygtighed og Energi var i høj
Yndest hos Frederik II og Prins Henrik. Da blev han
s. A. ramt af den for en tapper Soldat haardeste
Skæbne, i det han efter et udmærket ført Forsvar med
sit Korps paa 13000 Mand imod en tredobbelt Styrke
maatte strække Vaaben ved den bekjendte Kapitulation
ved Maxen (21. Nov. 1759). Da han vendte tilbage fra
Krigsfangenskabet 1763, maatte han bøde haardt under
Frederik II's Unaade ved en etaarig Fæstningsstraf
og Kassation. Han drog da til Danmark, hvor han
7. Nov. 1764 blev udnævnt til General. Man søgte at
drage Nytte af den krigserfarne Mands Indsigter, og
han blev 6. April 1765 under Saint-Germains Styrelse
udnævnt til 1. Deputeret i General-Krigsdirektoriet
og s. A. til Chef for 
holstenske gevorbne Regiment. Ved Direktoriets Opløsning blev han
1766 Ridder af Danebrog, men Lidelser og Græmmelser havde tæret
paa hans Liv, og han døde allerede 22. Febr. s. A. i Kjøbenhavn.

Allg. deutsche Biographie VII.

<i>P. F. Rist.</i>

</chapter><chapter name="Fincke, Caspar, --1630--, Kunstsmed">


<b>Fincke, Caspar,</b> --1630--, Kunstsmed. 
Meget til hans Liv kjendes ikke, men han forekommer atter og atter i
Christian IV's Breve og Dagbøger, og han kjendes bedst
af det fortrinlige Jærngitter, han har smeddet til
Christian IV's Kapel i Roskilde Domkirke, og hvorpaa
der læses:

<tab> Caspar Fincke bin ich genant, 
<tab> Diser Arbeit bin ich bekant,

samt Aarstallet 1619. Et Gitter uden for et af
Vinduerne i Frederiksborg Slotskirke tillægges ham
ogsaa (1617), ligesom et Jærngitter i Nyborg Kirke
med Aarstallet 1649. Fra 1622-30 var han Hammersmed
ved Kronborg Hammermølle, og 1631 fik han Bestalling
som Klejnsmed ved de kongelige Slotte Kjøbenhavn,
Frederiksborg og Kronborg; 1649 blev denne Bestalling
fornyet, og 1650 fik hans Søn Morten F. Løfte om
at faa Bestillingen efter Faderens Død. Han har
formentlig stadig boet i Helsingør.

Christian IV's egenh. Breve. 
Blom, Kristian IV's Artilleri S. 288. 
Personalhist. Tidsskr. IV, 38.

<i>C. Nyrop.</i>

</chapter><chapter name="Fincke, Jacob, 1592-1663, Professor">

<b>Fincke, Jacob,</b> 1592-1663, Professor, 
var en Søn af nedennævnte Professor Thomas F. og fødtes i Kjøbenhavn
24. Juni 1592. Han sendtes 1602 til Herlufsholms
Skole, fra hvilken han 1607 dimitteredes til
Universitetet. Da Faderen imidlertid ikke ansaa ham
for moden til at følge de akademiske Forelæsninger,
sendte han ham 1608 til den kurfyrstelige Skole i
Meissen, hvor han forblev i et Par Aar. Det var
Faderens Agt, at han der fra skulde drage til
Strasburg, hvor han selv havde studeret og endnu
havde Venner, om hvem han vidste, at de med Omhu
vilde antage sig hans Søn. En af sine Disciple,
Mag. (siden Dr. med.) Poul Andersen, fik Faderen til
at ledsage Sønnen til Strasburg og til der at vejlede
ham i at anlægge sine mathematiske, sproglige og
filosofiske Studier. Dette skete da ogsaa. 1612-13
var J. F. en Tid hjemme og optraadte som Respondens
ved en af Faderens Disputatser; men derpaa begav han
sig atter paa Rejser, og nu færdedes han i næsten
10 Aar rundt om i de fleste af Evropas Lande, i de
sidste Aar som Mentor for en ung schlesisk Adelsmand
af Familien Haugwitz. 
1623 blev han Professor ved Kjøbenhavns Universitet, først i 
Mathematik og senere i Fysik. 1625 tog han Magistergraden, og da han 
derpaa rejste over til Sønderjylland for paa Faderens Vegne at 
ordne nogle Familieanliggender, blev han forlovet med Margrethe
Tetens, hvis Fader var Læge i Ejdersted. Deres Bryllup stod i 
Kjøbenhavn 20. Avg. 1627. Da hun efter 10 Aars Ægteskab døde 
efter at have født 4 Børn, forblev F. siden ugift. Han beklædte 
4 Gange Rektoratet, og da Faderen, Thomas F., døde 1656, var 
Sønnen allerede den ældste Professor ved Universitetet og fritoges
et Par Aar efter som Senior fra Forelæsninger. Efter fleraarig 
Svagelighed døde J. F. 2. Jan. 1663. Han synes at have været en 
stilfærdig Mand af ædel, human Dannelse og et beskedent Væsen, 
samvittighedsfuld i sin Gjerning, men næppe særlig anlagt til
Videnskabsmand. Den Gang Professorerne tilbøde ham Plads i deres 
Kreds, var han meget betænkelig ved at modtage den og forlangte 
Tid til at forberede sig, i det han sagde: «Jeg vil hellere dø end 
paatage mig noget, hvoraf jeg kunde have Skam».

Vinding, Acad. Haun. S. 289 ff. 
O. Wormii Epist. S. 6 ff. 
Rørdam, Kbhvns Universitets Hist. 1537-1621 IV, 610 ff.

<i>H. F. Rørdam.</i>

</chapter><chapter name="Fincke, Thomas, 1561-1656, Professor, Mathematiker og Læge">

<b>Fincke, Thomas,</b> 1561-1656, Professor, Mathematiker og Læge. 
Denne Mand, der er den længstlevende af alle, der nogen 
Sinde have været Professorer ved Kjøbenhavns Universitet, var født 
i Flensborg 6. Jan. 1561 af en velhavende og anset Borgerslægt. 
Faderen var Raadmand Jacob F., Moderen hed Anna Thorsmede. 
Efter at have besøgt Flensborg Skole afgik F., 16 Aar gammel, til
Akademiet i Strasburg, hvor han tilbragte 5 Aar, flittig sysselsat 
med mathematiske, rhetoriske og andre filosofiske Studier. Under 
et Besøg i Hjemmet 1582 var han saa heldig at gjøre Bekjendtskab
med Kansler Niels Kaas og den kgl. Statholder i Hertugdømmerne, 
den lærde Henrik Rantzau, og begge fattede de Velvilje for den 
unge, velbegavede Videnskabsdyrker. Da F. atter var dragen ud, 
udgav han 1583 i Basel sit omfangsrige Værk «Geometria rotundi»,
der er tilegnet Kong Frederik II.

Efter hermed foreløbig at have afsluttet sine mathematiske 
Studier kastede F. sig nu med Iver over Lægevidenskaben, og da 
denne fortrinsvis dyrkedes i Italien, begav han sig til Padua, hvor 
han studerede i flere Aar og erhvervede et anset Navn. Der 
berettes, at han som «Consiliarius for den germaniske Nation» der 
ved Universitetet grundede Nationens medicinske Bibliothek og 
skaffede Midler til dets fremtidige Bestaaen, og at han fik anlagt 
en egen Kirkegaard for dem af Nationens Medlemmer, som døde 
der. Disse Fortjenester og andre, som F. havde indlagt sig, 
foranledigede, at de medicinske studerende ved hans Bortgang fra
Padua rejste en Marmorstøtte til hans Ære, hvorhos en Kobbertavle 
med gyldne Bogstaver mindede Efterslægten om hans Navn og 
Betydning. Fra Padua rejste F. videre omkring i Italien, navnlig 
dvælede han nogle Maaneder i Florents, hvor et ypperlig indrettet 
Hospital og andre Hjælpemidler for det lægevidenskabelige Studium 
fængslede hans Opmærksomhed. 1587 tog han den medicinske 
Doktorgrad i Basel, hvorpaa han fortsatte sine Rejser omkring i 
Østerrig og Tyskland. Endelig kom han i Begyndelsen af 1590 
som en vidtberejst og anset Videnskabsmand hjem til sin Fædrenestad,
hvor han strax begyndte at praktisere som Læge. Men da 
den svagelige Hertug Philip af Holsten-Gottorp erfarede hans 
Hjemkomst, kaldte han ham til sin Livlæge, hvorpaa F. 30. Avg. 1590 
holdt Bryllup paa Tønning Slot med den næppe 16aarige Søster 
Ivers, Datter af en vis Junge I. af en velhavende og anset frisisk 
Slægt. Paa samme Tid tænkte man for øvrigt paa at drage F. til 
Kjøbenhavn. Det var Niels Kaas, som foranledigede, at Universitetet 
afsendte et eget Bud til ham for at tilbyde ham Professoratet 
i Mathematik. F. var ikke utilbøjelig til at modtage det, men 
kunde dog først efter Hertag Philips Død gjøre sig løs

I Sommeren 1591 tiltraadte F. sin Plads ved Universitetet, som 
han siden beklædte i næsten 2 Menneskealdere, og han saa en 
Række yngre og dygtige Lærere voxe op omkring sig i tvende 
Slægtled, knyttede til ham ved Blodets Baand og ærende ham som 
deres Fader og Patriark. Men to store Sorger havde han i sit Liv, 
nemlig at han forholdsvis tidlig mistede sin Hustru, der døde 25. Juli 
1614, hvorpaa han sad i enlig Stand i over 40 Aar, og at en 
Ildsvaade 1641 tilintetgjorde hans Bibliothek og alle hans Samlinger,
og det da han var i en Alder, hvor han ikke kunde tænke paa 
at begynde forfra.

I 11 Aar var F. Professor i Mathematik. Som saadan fik han 
1597 det Hverv at undersøge, om der var tilføjet Tyge Brahes 
Instrumenter paa Hven nogen Skade. Udførelsen af Hvervet har 
paaført ham den ærekjære og ømtaalige Astronoms bitre Bebrejdelse,
uden at vi egentlig vide, om Bebrejdelsen har haft nogen 
virkelig Grund at støtte sig til. I Febr. 1602 ombyttede F. efter sine 
Kollegers Anmodning Mathematikken med Professoratet i romersk 
Veltalenhed eller Rhetorik, vistnok fordi der ikke var nogen anden 
af Lærerne i det filosofiske Fakultet, der havde Lyst og Evne 
til at overtage dette Fag; men allerede Aaret efter blev han 
Professor i Medicin, og derved blev han i sin følgende Levetid, uden 
at han dog ganske opgav Mathematikken, hvad blandt andet fremgaar 
deraf, at han endnu stadig gjennem en lang Aarrække holdt 
Forelæsninger over Landmaalmg. Med sin Lærergjerning forbandt 
han siden 1602 Stillingen som Forstander for Kommunitetet. Skjønt 
mange ganske illitterære Forretninger, saasom en omfattende 
Godsadministration og en besværlig Økonomi (Bespisningen af de 100 
Studenter), vare forbundne med denne Stilling, beholdt F. den dog 
i over 50 Aar, om han end i sin sidste Tid faktisk maa have overladt 
Forretningerne til andre.

Med sit egentlige Embede med dets Forelæsninger, Disputationer, 
Apothekvisitatser og Erklæringer vedrørende den legale 
Medicin forbandt F. en næppe ganske ringe medicinsk Praxis, 
hvortil ogsaa kan regnes de Rejser, han undertiden maatte gjøre 
som Læge for kongelige Personer. Desuden tilfaldt der ham i hans 
lange Liv forskjellige andre Hverv. Saaledes beklædte han 5 Gange 
Rektorværdigheden ved Universitetet. 1600-4 var han vor Frue 
Kirkes akademiske Værge, og da han var aflagt med et Kanonikat 
i Roskilde, fungerede han 1622-25 som Værge for den søndre Side 
af Domkirken og mødte 1627 paa Rigsdagen i Odense som den 
ene af Kapitlets 2 deputerede. Fra 1614 var F. Universitetets 
Senior, og han indtog denne Hædersplads i 42 Aar. Men da han
havde naaet sit 80. Aar, trak han sig for største Delen tilbage fra 
de akademiske Forretninger. Hans Forelæsninger besørgedes siden 
af hans Dattersøn Thomas Bartholin, medens hans Svigersøn og 
Kollega, i Fakultetet Dr. Oluf Worm overtog Dekanatet. Selv blev 
han dog staaende i Nummer og Løn som Professor, lige til Døden 
bortkaldte ham, 24. April 1656, i hans Alders 96. Aar. Han jordedes 
i St. Rochi Kapel ved Frue Kirke, hvor han for mange Aar siden 
havde erhvervet et Gravsted, da han, der i sine tidligere Aar oftere 
havde været hjemsøgt af Sygdom, ikke havde haft Grund til at 
vente noget langt Liv.

F. nød i sin Tid megen Anseelse, og mange Lovtaler ere
holdte over ham. Af [det 1644 oprettede anatomiske Theater]<Universitetets
Naturaliekabinet> gjorde han sig fortjent ved at skjænke 1000 Rdl. dertil. For medicinske og filosofiske studerende oprettede han 1619 et Legat paa 2000 Rdl., 
og til fattige og nødlidende skjænkede han et Legat paa 1500 Rdl. 
En forladt og forældreløs Dreng fra Skagen (Laurids Mortensen), 
der 1599 var kommen til Kjøbenhavn og stod ene der, tog han sig 
af som en Fader og havde den Glæde inden sin Død at se ham 
som Sjællands Biskop. -- I sit Ægteskab havde F. 9 Børn, hvoraf 
de 5 bleve voxne: Jacob F., der blev Professor (s. ovfr.), Anna,
der blev gift med Professor, Dr. med. & theol. Caspar Bartholin, 
Margrethe, gift med Dr. med. Jørgen Fuiren, Dorthe med Professor, 
Dr. med. Oluf Worm, Drude med Professor, Dr. theol. Hans Rasmussen
Brochmand. Gjennem disse Børn blev F. Stamfader til en mærkelig 
og talrig Efterslægt, blandt hvilken en Mængde Professorer og andre 
lærde Mænd.

Rørdam, Kbhvns Universitets Hist. 1537-1621 III, 550 ff.

<i>H. F. Rørdam.</i>

-- <i>Mathematikeren</i> Thomas Finckes udførlige Værk «Geometriæ 
rotundi libri 14» (1583) indeholder, foruden den til Grund liggende 
Lære om Cirkelen og Kuglen, en Fremstilling af den plane og 
sfæriske Trigonometri. Denne Del af Mathematiken havde et 
Aarhundrede tidligere naaet en betydelig Udvikling ved Regiomontanus, 
hvis Arbejde senere var fortsat af Copernicus, Rhæticus, hvem man 
navnlig skylder numeriske Tavler af et hidtil ukjendt Omfang, o. fl. 
T. F. udvikler og begrunder de af disse Mænd fundne Resultater 
uden væsentlig at udvide dem. Dertil føjer han et Uddrag af 
Rhæticus' Tabeller. At der dog i hans Bog er nedlagt et ret
betydeligt Arbejde, skyldes den Omstændighed, at han ikke som sine 
Forgængere bygger umiddelbart paa Euclids Geometri, men slutter 
sig til den franske Filosof, Sprogmand og Mathematiker Petrus
Ramus (f. 1515 d. 1572), der ikke blot bekæmpede Aristoteles' 
Eneherredømme i Filosofien, men ogsaa i sin Geometri (1569) har 
forsøgt at sætte et, som det forekom ham, naturligere og overskueligere 
System i Steden for Euclids rent logiske System. Det er denne 
Tilslutning, som nu giver F.s her omtalte mathematiske Hovedværk 
sin største Interesse.

<i>H. G. Zeuthen.</i>

</chapter><chapter name="Fincke, Thomas, 1632-77, Amtmand">

<b>Fincke, Thomas,</b> 1632-77, Amtmand, 
Søn af ovennævnte Professor Jacob F., blev 1651 Student og rejste 1653 udenlands; 
i Leiden findes han immatrikuleret samme Dag som Villum Worm, 
senere kongl. Historiograf; om det er T. eller hans Broder Johan F., 
der i Venedig færdedes sammen med Griffenfeld, er uvist; begge 
vare de hans Ungdomsvenner. Efter sin Hjemkomst gjorde F. et 
fordelagtigt Parti, da han 1660 ægtede den 16aarige Drude Müller 
(d. 1704, 60 Aar gammel), Datter af Rentemester Henrik M., der 
skjænkede F. den af ham oprettede Herregaard Lejregaard; F. ejede 
desuden et Par store Gaarde i Kjøbenhavn. I Begyndelsen af 
1670erne ses F., der nu var Assessor i Højesteret, jævnlig at være
bleven anvendt til forskjellige offentlige Hverv, saaledes til 
Undersøgelse af Kjøbenhavns Vandværk og ved Ordningen af 
Indkvarterings- og Matrikkelvæsenet paa Bornholm. Tillige med sin Broder 
blev han 1674 adlet, 1676 udnævntes han til Amtmand paa Bornholm 
og fik s. A. Titel af Kancelliraad. Dette Aar blev ogsaa 
derved mærkeligt for F., at han fik Sæde i den Kommission, der 
blev nedsat for at dømme Griffenfeld; hans Navn findes under 
Dommen; men den Nemesis, der efter Samtidens Opfattelse ramte 
flere af den store Statsmands Dommere, glemte ikke heller F., der 
i Nov. 1677 fandt en ynkelig Død paa Hammershus; da han en 
Dag kom ridende, blev hans Hest sky for nogle Hunde, stejlede, 
faldt baglængs med sin Rytter og knuste ham under sig.

Giessing, Jubel-Lærere II, 1, 31. 
Hofman, Fundationer VII, 457. 459. 
Suhm, Nye Saml. III, 358. 
Danske Saml. IV, 333. 
Nye Danske Mag. II, 286. 

<i>G. L. Wad.</i>

</chapter><chapter name="Finckenhagen, Jacob Christian, 1756-1837, Præst">

<b>Finckenhagen, Jacob Christian,</b> 1756-1837, Præst,
fødtes i Haabøl 12. Marts 1756. Faderen, Niels F., en Guldsmeddesøn fra 
Christiania, der antog Navn efter Moderen, døde 29. Avg. 1795 som 
Sognepræst til Løjten, Moderen, Christiane f. Lund, Præstedatter fra 
Hersted (Sjælland), døde 15. Jan. 1808. Han blev Student fra 
Christiania Skole 1775, theologisk Kandidat 1779, personel Kapellan hos 
Faderen i Løjten 1780, Sognepræst til Kvinesdal 1788, til Lund og
Flækkefjord 1795, Provst 1798. 1800 forflyttedes han til det store 
Kald Næs paa Romerike, hvor han 1805 blev Provst. Han holdt 
her med stor Højtidelighed Jubilæum 22. Dec. 1830 og døde 22, Febr. 
1837. Han gjorde sig tidlig bekjendt som en dygtig Præst og var 
meget ivrig for at udbrede Oplysning, fik i Lund i Stand et 
Almuebibliothek, hvis Levninger bleve af Betydning for den bekjendte 
Stortingsmand Ole Gabriel Ueland. Ved sin Iver for Skolevæsenet, 
Oprettelsen af et Læseselskab og ved at give Skolelærerne 
Undervisning i Geografi, Naturhistorie og andre nyttige Kundskaber blev 
han meget yndet af Biskop Peder Hansen. Hans Yndlingsstudium 
var Botanikken, men, uagtet en dygtig Stilist, traadte han ikke frem 
i Litteraturen. Nogle Breve fra hans Haand give et træffende 
Billede af Forholdene i den Kreds, hvori han bevægede sig i sin 
Ungdom. I Næs tog han sig med Iver af Fattig- og Skolevæsenet, 
samlede som dygtig Jordbruger en ikke ubetydelig
Formue og stod i et fuldstændig patriarkalsk Forhold
til Menigheden. Carl Johan, der 2 Gange overnattede i
hans Præstegaard, yndede ham meget og gjorde ham til
Nordstjærneridder. Gift 29. Juni 1786 med Charlotte
Amalie f. Hassing (d. 19. Juni 1834), Datter af
Overhofretsprokurator Søren H. (f. 1724 d. 1763) og
Inger Margrethe f. Hegelund. Hun var 30. Avg. 1781
bleven gift med Johan Joachim Kyhn (f. 1742 d. 1783),
Sognepræst til Kvikne.

Personalhist. Tidsskr. VI, 118 ff.

<i>D. Thrap.</i>

</chapter><chapter name="de Fine, Arnold, --1586, Musiker">

<b>de Fine, Arnold,</b> --1586, Musiker, hørte i en lang
Aarrække til de fremragende og ledende Kræfter
i det danske Hofkapel. Han var en Nederlænder og
siges at have forladt sit Fædreland paa Grund af
Religionsforfølgelserne under Philip II. «Arnoldus
Orgelist» nævnes første Gang som Medlem af Kapellet
i Aaret 1556: I 1560 blev han afløst af en anden uden
dog at forlade Hoffet, hvor han derefter findes anført
som Dronningens Organist, og 1563 vendte han atter
tilbage til sin tidligere Stilling i Kapellet. Han 
havde allerede 1565 faaet et Vikarie i Roskilde Domkirke.
Da Hofmusikken, efter at Syvaarskrigen var endt, trængte
til at reorganiseres, blev de F. 5. Juni 1571 udnævnt
til Sangmester eller, som det fra nu af ogsaa kaldes,
Kapelmester, ved hvilken Lejlighed der tillagdes
ham et Vikarie i Roskilde. Om hans Virksomhed er i
øvrigt intet bekjendt, og der vides navnlig ikke at
være bevaret Kompositioner fra hans Haand. 1583 fik
han i Betragtning af sin lange Tjeneste Løfte paa det
første ledige Kannikedømme, men døde 3. Nov. 1586 uden 
at have opnaaet denne Forbedring i sine Kaar. Han var 
gift 2 Gange: 1. med Annike Pedersdatter (d. 1576), 
2. med Barbara Hieronymidatter Knoff, der overlevede 
ham og var Moder til flere Børn, bl. a. Sønnen 
<i>Arnold de F.</i> (van Ende), der i Aarene 1603-27 
var ansat som Instrumentist i Christian IV's Kapel.

<i>V. C. Ravn.</i>

</chapter><chapter name="de Fine, Arnold, 1614-72, Biskop, Historiker">

<b>de Fine, Arnold,</b> 1614-72, Biskop, Historiker. 
Han var født i Helsingborg, hvor hans Fader, den foregaaendes
Søn, Mag. Hans Arnoldisen de F. (d. 1637), var 
Sognepræst. 1634 blev han Student fra Herlufsholms
Skole. Da en Faster af ham var Moder til Biskop Ludvig Munthe i
Bergen, kaldtes han efter nogle Aars Studering 1637
af denne til Konrektor sammesteds. Efter 1639 at have
taget Magistergraden i Kjøbenhavn blev han 1647 Rektor
og 1663 Lektor i Theologien i Bergen. Allerede som
Rektor lod han sig præstevie for saaledes selv at
kunne bestyre det til Rektoratet henlagte Hammers
Sognekald, men maatte dog efter Stiftsøvrighedens Forlangende 
afstaa derfra og kalde en Vicepastor. Som Lektor var
han tillige Præst i Fane ved Bergen.

A. de F. maa have vist Lyst til at sysle med
Historien, siden Norges Kansler Ove Bielke til
Østraat, der som mangeaarig Lensmand i Bergen havde
lært ham at kjende, opfordrede ham til at forfatte
en Norges Historie paa Latin, der formodentlig skulde
være noget tilsvarende til den Danmarks Historie paa
Latin, som Vitus Bering samtidig havde under Hænder
(s. II, 120). Da Statholder U. F. Gyldenløve ogsaa gav
Planen sit Bifald, søgte de F. paa dette Fundament
Regeringen i Kjøbenhavn om nogen Understøttelse til
at holde de til Værkets Fremme nødvendige Amanuenser
eller om Løfte paa den første ledige Bispestol i
Norge. Et kongl. Tilsagn i sidstnævnte Retning fik
han 1667 med den Tilføjelse: «Dog skal han dermed
pligtig være at fortfare med den norske Krønnike,
som han sig allerede haver foretaget paa Latin at
skrive, indtil den fuldbragt vorder, og paa egen
Bekostning selv Rejser i Landet gjøre, Steder at bese,
saa vel som og Amanuenses underholde, som til bemeldte
Krønnikes Forfærdigelse behøves kunde». Siden den Tid
kaldte han sig «Historiographus regius» og arbejdede
flittig videre, men næppe med den fornødne Indsigt og
Kritik. Af sit stort anlagte Arbejde skal han have
overleveret Griffenfeld en Prøve; men skjønt denne
fandt det besværligt at læse den igjennem, skaffede
han dog under 11. Juli 1671 Forfatteren, der samme
Aar i Kjøbenhavn havde udgivet et stort latinsk Digt
i Anledning af Christian V's Kroning, Bestalling
som Vicesuperintendent i Throndhjem med Løfte om
at succedere den svagelige Biskop Erik Bredal,
«hvorimod han og betænkt skal være, den begyndte
nordiske Krønnike med Flid fuldkommen at forfærdige
og fra sig levere inden 2 Aar i det seneste».

I Febr. 1672 blev de F. indviet i Kjøbenhavn af
Biskop Joh. Vandal. Da Bredal døde i Maj s. A.,
overtog han strax Bispeembedet; men han havde kun kort
Glæde deraf, da han allerede 6. Nov. 1672 pludselig
døde i Domkirkens Sakristi, just som han havde endt
en Præsteordination. En samtidig Præst i Throndhjems
Stift bemærker om ham, at «han begyndte her strængt
og skarpt; havde han levet, da havde man uden Tvivl
hørt adskilligt». Som en almindelig Formodning føjer
han dog til, at Biskoppens «fortrædelige Sindelag»
hidrørte fra, at han «for meget havde pint sit Legeme»
(med Studering). -- Efter hans Død blev der gjort
Anstalter til at faa hans ufuldendte historiske
Arbejde nedsendt til
Kjøbenhavn. Det er nu forsvundet; men, efter hvad der kjendes 
dertil, er der ikke Grund til i høj Grad at beklage Tabet. -- de F.s 
Hustru, Marie Hofmann, overlevede ham. Efter Mandens Død 
flyttede hun tilbage til Bergen, hvorfra hun var.

Pontoppidan, Annales eccles. Dan. IV, 219 ff. 
Nye Danske Mag. III, 41 ff. 
Daae, Throndhjems Stifts geistl. Hist. S. 121 ff. 
Norske Mag. II, 628. 
Personalhist. Tidsskr. II, 225.

<i>H. F. Rørdam.</i>

</chapter><chapter name="v. Finecke, Theodosius Ernst Frederik, 1721-1801, Godsejer">

<b>v. Finecke, Theodosius Ernst Frederik,</b> 1721-1801, Godsejer, 
Søn af Oberst Gynther Diderik v. F. til Dallund og Clara 
f. Levetzow, foretog 1741 og følgende Aar en Udenlandsrejse, blev 
1747 Kammerjunker og s. A. Assessor i Hofretten, senere i Højesteret; 
1759 synes hans Moder, der da var Enke paa 30. Aar, at have
afstaaet ham Dallund, paa hvilket F. anvendte meget, især i 
Retning af at arrondere Godset; død 4. Juli 1801 paa Dallund, hvilket 
han, der levede ugift, testamenterede som et Stamhus til en Slægtning, 
Baron Blixen. F. var en høj, anselig Mand med et fint 
Væsen og havde mange Kundskaber; et Par Smaaskrifter om
Sproget, han udgav paa Fransk, ere ikke uefne. Ogsaa for 
Oldgranskningen havde han Interesse og skabte en betydelig Samling 
Oldsager, især ved Udgravning af Kæmpehøje. Uagtet sine aandelige 
Interesser var F. en utaalelig Godsejer for sine undergivne; 
voldsom til det yderste fulgte han kun sine egne Ideer og plagede
Bønderne haardt; med Præsterne i Egnen laa han idelig i Proces. 
Intet Under derfor, at han var Gjenstand for almindeligt Had, 
hvilket gjorde ham til et Bytte for bestandig Uro og Frygt, der 
drev ham til at træffe alle Haande Foranstaltninger for at sikre sit Liv.

K.Hansen, Danske Ridderborge, 1876, S. 82 ff. 
Danske Herregaarde IX: Dallund. 
Worm, Lex. ov. lærde Mænd.

<i>G. L. Wad.</i>
</chapter>

<b>Blixen-Finecke,</b> s. under B (II, 393).


<b>Fink</b> og <b>Finkenhagen,</b> s. Finck og Finckenhagen.

</chapter><chapter name="Finkenov, Niels Jacobsen, kaldet Rusere, --1386, Norges Ærkebiskop">

<b>Finkenov, Niels Jacobsen,</b> kaldet <i>Rusere</i>, --1386, Norges Ærkebiskop. 
Slægten Finkenov hører hjemme i Pommern, men 
blandt de mange tyske Adelsmænd, der i Valdemar Atterdags Tid 
indkom til Danmark, vare ogsaa Brødrene Niels og Peder Jacobsen F. 
Den første nævnes 1372 som Kannik i Roskilde; dog 
anvendte Kongen ham ogsaa i verdslig Handel, i det han og hans 
Broder Peder vare kongelige Fogeder paa Als i Valdemars sidste 
Aar. Ogsaa hos Dronning Margrethe stod han i Gunst, og en af 
den unge Kong Olufs første Regeringshandlinger var at forlene F. 
med Kronens Gods i Brøndbyvester m. m.; han regnedes til de 
kongelige Kapellaner, ja kalder sig selv «Kongens edsvorne Raadgiver». 
I Aaret 1381 aabnede der sig en glimrende Løbebane 
for F.; ved Aarets Begyndelse blev Ærkestolen i Nidaros ledig, 
og støttet ved Dronningens Gunst stræbte F. at opnaa dette 
Ærkebispedømme. Han rejste først til Prag, hvor han lod sig 
immatrikulere ved det navnkundige Universitet, formodentlig for at vinde
Ry for theologisk Lærdom, og der fra drog han til den pavelige 
Kurie. Her blev han virkelig indviet til Norges Ærkebisp, skjønt 
Domkapitlet enstemmig havde valgt en indfødt gejstlig. Dette 
skete 1382; Aaret efter kom F. til Norge, men blev her modtaget
med en let forstaaelig Uvilje, der endog førte til Rygter om, at 
han ved sin Indvielse kun havde været Lægmand og ikke havde 
faaet det ærkebispelige Pallium. F.s kortvarige Styrelse som Ærkebisp 
vandt ham ikke noget bedre Navn; det hedder, at han ikke
foretog nogen som helst kirkelig Handling, ikke forrettede nogen 
Vielse og ikke fermede (konfirmerede) noget Barn. I 1386 rejste 
han saa ned til Danmark, medførende Ærkestolens Klenodier, Segl 
og Bøger; man fristes næsten til at tro, at det var hans Agt at 
tage stadigt Ophold uden for sit Ærkestift. Han overværede det 
store Danehof i Nyborg, hvor Sønderjylland blev forlenet til 
Holstenerne, men døde endnu samme Aar. -- Ærkebispens ovennævnte 
Broder Peder forblev i Danmark, hvor han opnaaede en anset 
Stilling og rige Godser, der arvedes af en Søn, Hans F.

Keyser, Den norske Kirkes Hist. II, 399 ff.

<i>Kr. Erslev.</i>

</chapter><chapter name="Finsen, Hans, 1739-96, Biskop, Forfatter">

<b>Finsen, Hans,</b> 1739-96, Biskop, Forfatter. 
Hannes  Finnsson, som Navnet i dets islandske Form lyder, er Søn af den som Biskop 
og kirkehistorisk Forfatter bekjendte Finnur Jónsson; Moderen hed 
Guðríður Gísladatter; begge Forældre tilhørte ansete islandske Slægter. 
H. F. fødtes 8. Maj 1739 paa den historisk bekjendte Gaard Reykholt, 
hvor Faderen den Gang var Præst. Fra Skalholt lærde Skole 
dimitteredes han 1755 til Kjøbenhavns Universitet. Hans Studier 
her, der kun afbrødes ved en Sommerrejse til Hjemmet 1758, 
afsluttedes med en fortrinlig theologisk Embedsexamen 1763. Tidlig 
havde han vist Tilbøjelighed for friere videnskabeligt Studium, særlig 
af nordisk Oldtids videnskab, og var allerede 1760 optraadt som 
Forfatter med Udgivelsen af en Oldnorsk Kristenret («Jus ecclesiasticum 
Vicensium»), ledsaget af latinsk Oversættelse og Kommentar, et 
Arbejde, som indbragte ham megen Anerkjendelse og bl. a. skaffede 
ham Plads paa Elers' Kollegium. 1766 offentliggjorde han den senere 
i Udgaven af Kongespejlet 1768 optagne latinske Afhandling om 
dette Værk og vakte tillige ved andre litterære Arbejder Opmærksomhed, 
saa at han endog af den franske Gesandt fik Tilbud om 
en Ansættelse ved det kgl. Bibliothek i Paris. Ogsaa i Kjøbenhavn 
aabnede sig lovende Udsigter for ham; men en Opfordring fra 
Faderen kaldte ham 1767 hjem. Kort efter hans Afrejse tildeltes 
ham Universitetets Prismedaille for den 1766 udsatte historiske 
Opgave: Hvorvidt Biskop Arnfast af Aarhus kunde antages at have 
forgivet Christoffer I, hvilket H. F. besvarede benægtende.

I Skalholt tilbragte han de følgende 3 Aar og havde her 
Lejlighed dels til at sætte sig ind i de biskoppelige Forretninger, dels 
til, vejledet af Faderen og støttet til dennes litterære Samlinger, at 
studere sin Fødeøs Historie. 1770 kaldtes han uformodet til 
Danmark af Grev O. Thott, der stillede ham i Udsigt en fast Løn, 
mod at han skulde arbejde til Oplysning af Nordens Oldtid. Ved
Struensees Omvæltninger forstyrredes vel denne Plan, men private 
Venner (særlig Biskop Harboe) satte ham i Stand til at kunne 
fortsætte sin litterære Virksomhed; saaledes udgav han for Suhm 1774 
Islands Landnámabók med latinsk Oversættelse og Apparat. Af 
stor Betydning blev en videnskabelig Rejse til Sverige, som han 
1772 fik Lejlighed til at gjøre som Ledsager af Juristen Kofod 
Ancher. Han gjennemgik i Stockholm den derværende betydelige
Samling af oldnordiske Haandskrifter og gjorde flere vigtige 
Opdagelser (paaviste saaledes Fragmentet af den hidtil for tabt antagne 
Heiðarvíga saga); noget af det her fundne meddeltes -- foruden 
andre Bidrag af H. F. -- i «Scriptores rerum Danicarum». Samme
Aar udnævntes han til Sekretær ved den nystiftede Arnamagnæanske 
Kommission og fremmede som saadan i de nærmest følgende Aar 
Udgivelsen af flere vigtige Sagatexter. Hans Hovedopgave i disse 
Aar var dog Udgivelsen af Faderens udførlige islandske Kirkehistorie 
(«Historia ecclesiastica Islandiæ»), der ved hans Gjennemsyn 
berigedes med en Række vigtige Aktstykker og i det hele vandt 
overordentlig. I Kjøbenhavn, hvor man meget ønskede at sikre 
sig hans fortsatte litterære Virksomhed, skal han endog have haft 
Tilbud om en Ansættelse ved Universitetet; men da Faderen 1775 
ønskede hans Medhjælp, var han atter rede til at følge dennes 
Opfordring. Imidlertid kunde han ikke strax afslutte, hvad han 
havde under Hænde, og da han 1777 forlod Kjøbenhavn, var det 
ikke -- som først paatænkt -- som en Art Kapellan, men 
udnævnt til Biskop, foreløbig som Faderens Medhjælper og efter 
dennes Død bestemt til hans Efterfølger. Dette Dødsfald indtraf 
1789, men allerede fra 1785 havde den gamle Biskop opgivet al
Del i Embedets Bestyrelse.

H. F., der allerede tidlig var optraadt som Fører for sine i 
Kjøbenhavn studerende Landsmænd, af hvilke særlig et Reformparti 
i ham saa sin Leder, og som flere Gange havde udvirket Lettelser 
for daarlig stillede Klasser af Befolkningen, nød som Biskop 
almindelig Yndest og stor Anseelse; han skildres som en velvillig, 
human Mand, der dog ingenlunde manglede Evne til at gjøre sig 
gjældende, navnlig over for Overgreb fra den verdslige Myndigheds 
Side. Hans Fremstillingsevne og Læregaver roses overordentlig, 
og han har megen Fortjeneste som folkelig Forfatter. Særlig
fortjener at fremhæves hans 1796-97 i 2 Bind udgivne «Kvöldvökur» 
(d. v. s. Vinteraftener), en til Aftenlæsning for Menigmand bestemt 
Samling Fabler, Fortællinger og Betragtninger -- til Dels i dialogisk 
Form --, hvor paa en heldig Maade de underholdende, moraliserende 
og opbyggelige Elementer ere forenede. Om Bogens store 
Yndest vidner, at den 1848 paa ny er udgivet. Foruden dette for et 
nystiftet «Landsoplysningsselskab» (Landsuppfræðingarfélag) skrevne 
Arbejde offentliggjorde H. F. i det islandske Litteraturselskabs 
(Lærdómslistafélags) Skrifter forskjellige værdifulde Afhandlinger, af 
hvilke den mest bekjendte er «Om Folketallets Aftagen ved Uaar
og Hunger i Island» (isl.), der vidner om grundigt Kjendskab til 
Sagalitteraturen. Som en Anerkjendelse af hans videnskabelige Fortjenester, 
der ogsaa uden for Monarkiets Grænser paaskjønnedes, udnævntes
han 1790 til Æresdoktor i Theologi ved Kjøbenhavns Universitet.

Uagtet Bispegaarden 1783 var bleven ødelagt af Jordskjælv, 
hvorefter Skolen flyttedes til Reykjavik, hvorhen ogsaa Bispesædet 
var bestemt til at forlægges, blev dog H. F. boende paa Skalholt 
til sin Død. Denne indtraf 4. Avg. 1796, da han bortreves af en
Brystbetændelse. Han havde været to Gange gift, 1. med Thorun, 
en Datter af Stiftamtmand Ólafur Stephánsson, 2. med Valgerður, 
Datter af Sysselmand Jón Jónsson. Kun af det sidste Ægteskab 
efterlod han sig Børn, deriblandt 2 Sønner, gjennem hvilke han er
Stamfader for den bekjendte dansk-islandske Familie Finsen.

Æfisaga Hannesar Finnssonar, 1797. 
Minerva, Juni 1803, S. 323 ff. 
P. Pétursson, Hist. eccles. Islandiæ S. 479 ff. 
Ný Félagsrit IX, 1849. 

<i>Kr. Kaalund.</i>
</chapter>
</chapter><chapter name="Finsen, Jón Constant, 1826-85, Læge">

<b>Finsen, Jón Constant,</b> 1826-85, Læge, 
var en Broder til ndfr. nævnte Vilhj. Ludv. F. og fødtes i Reykjavik 24. Nov. 1826. 
1848 dimitteret fra den herværende Skole studerede han Medicin i
Kjøbenhavn, tjente som Underlæge i Hæren i Felttoget 1850 og i 
1853 som Koleralæge i Kjøbenhavn og i Frederikshavn. 1855 tog 
han Lægeexamen og ansattes det følgende Aar som Distriktslæge i 
Øfjord og Thingø Sysler i Islands Nordamt, fungerede fra 1860
tillige som Distriktslæge i Østamtets Distrikt, blev 1867 Distriktslæge 
i Ørsted ved Randers og i 1875 Stiftsfysikus for Laaland-Falster. 
Aaret i Forvejen havde han taget Doktorgraden ved en Afhandling, 
der ligesom hans øvrige behandle Islands ejendommelige Sygdomsforhold. 
Særlig beskæftigede han sig med den her endemiske 
Ekinokoksygdom og dens Behandling, og hans Undersøgelser og de
Resultater, han kom til med Hensyn til Behandlingen (Ætsningsmethoden), 
have vundet megen Opmærksomhed, ogsaa i Udlandet 
og i Særdeleshed i Frankrig, hvorfra denne Behandlingsmethode 
oprindelig skriver sig. -- Han var gift med Sophie Vilhelmine 
f. Funck, Datter af Magasinforvalter paa Christiansø, Krigsassessor
Peter Johannes F. Han døde 13. Okt. 1885.

Smith og Bladt, Den danske Lægestand, 5. Udg.

<i>Jul. Petersen.</i>

</chapter><chapter name="Finsen, Peder,</b> --1263, Drost">

<b>Finsen, Peder,</b> --1263, Drost, 
har, maaske helt med urette, 
faaet et ildeklingende Navn i vor Historie. P. F. s Slægt kjendes 
ikke; han selv træffes første Gang 1251 som Medundertegner af 
Kongebreve om liflandske Forhold. Snart efter har Abel gjort 
ham til Drost; som saadan forekommer han i Diplomer 1252-59. 
Paa Embeds Vegne deltog han i de frugtesløse Forhandlinger mellem 
Christoffer I og Jacob Erlandsen og var i Julen 1259 tilstede ved 
den unge Kong Eriks Kroning i Viborg. Tillige med den forhenværende
Marsk Ivar Tagesen var P. F. Fører paa Dronning 
Margrethes Tog mod Hertug Erik af Sønderjylland. Det endte med 
den kongelige Hærs Nederlag paa Lohede, hvorved Margrethe og 
Kong Erik bleve fangne (28. Juli 1261). Ulykken blev tilskreven 
Forræderi fra Førernes Side. Da Dronningen var kommen fri, lod 
hun ved den nye Drost, Mads Flortorp, P. F. gribe og føre til
Nyborg, hvor han og Ivar Tagesen bleve dømte og hængte (1263). 
Dette meddele de danske Kilder, men det er næppe mere end 
Historiens Yderside. Den brunsvigske Rimkrønnike, der her er af 
største Betydning, giver imidlertid Indblik i Sagens rette Sammenhæng: 
Danmarks daværende Rigsforstander, Hertug Albert af 
Brunsvig, er Ophavsmand til Stormændenes forsmædelige Død, fordi P. F. 
havde lagt Raad op imod ham. Den formentlige Forræder bliver 
saaledes i Virkeligheden Hoved for de danskes begyndende 
Rejsning mod det forhadte Fremmedherredømme og Offer for Alberts
Voldsomhed (jvfr. I, 168). Huitfeldt gjør urigtig P. F. til Marsk og 
fortæller, at han ejede Arreskov paa Fyn, hvad der muligvis kun 
er Udslag af denne Historikers Sammenstillingslyst I et Par 
Aarbøger staar nemlig Arreskovs Ødelæggelse (1264) opført umiddelbart 
efter P. F.s Henrettelse. Borgen har imidlertid snarest tilhørt Abels Slægt.

<i>Hans Olrik.</i>

</chapter><chapter name="Finsen, Søren Hilmar Steindor, 1824-86, Landshøvding, Indenrigsminister">

<b>Finsen, Søren Hilmar Steindor,</b> 1824-86, Landshøvding, Indenrigsminister, 
er født 28. Jan. 1824 i Kolding som Søn af 
Herredsfoged Jón F. og Dorothea Cathrine f. Bruun i dennes andet 
Ægteskab. Paa Fædreneside er Slægten islandsk, i det hans 
Fader var en Søn af ovfr. nævnte Biskop Hans Finsen. F., der 
1841 dimitteredes fra Kolding Skole, tog 1846 juridisk Embedsexamen. 
Efter at have deltaget som Avditør i den 1. slesvigske 
Krig udnævntes han 1850 til Borgmester m. v. i Sønderborg paa 
Als, fra hvilket Embede han afsattes 2. Juli 1864 efter Øens 
Erobring af Preusserne. Fra Marts til Nov. 1864 repræsenterede han 
det 4. slesvigske Bydistrikt i Rigsraadets Folketing. Efter en 
kortere Tjenstledighed beskikkedes han 8. Maj 1865 til Stiftamtmand 
paa Island og blev saaledes Øens øverste stedlige Embedsmand, 
hvilken ansvarsfulde og vanskelige Post han beklædte i de følgende 
18 Aar, til 1883, fra 1. Avg. 1873 som Landshøvding med den 
dermed følgende udvidede Myndighed. 30. Maj 1883 ombyttede 
F. dette Embede med Stillingen som Overpræsident i Kjøbenhavn, 
men kaldtes allerede 27, Avg. 1884 til Indenrigsminister i Ministeriet 
Estrup i Steden for V. R. E. Skeel. Fra denne Stilling traadte han 
dog efter knap et Aars Forløb (Avg. 1885) tilbage paa Grund af 
Sygdom og modtog samtidig Udnævnelsen til Storkors af Danebrog. 
Han døde 15. Jan. 1886. Hans Hustru, som han havde ægtet 25. Sept. 
1859, var Olufa f. Bojesen, Datter af Overinspektør ved Kjøbenhavns
Fattigvæsen S. A. B.

Uagtet F. i alle sine forskjellige Stillinger har vist sig som en 
baade afholdt og dygtig Embedsmand, faar han dog navnlig 
Betydning ved den af ham paa Island udfoldede Virksomhed, hvor 
han foruden at lede Administrationen tillige fra 1867 som kgl. 
Kommissarius ved det 1843 som raadgivende Forsamling oprettede, 
hvert andet Aar tilbagevendende Alting maatte føre Forhandlingerne 
paa Regeringens Vegne. Som Hovedopgave frembød sig her 
Tilendebringelsen af den indviklede islandske Forfatningssag, til hvis 
Løsning han, af en dansk at være, ved sin fædrene Afstamning 
medbragte særlig heldige Betingelser, og som ogsaa lykkedes over 
Forventning og i det væsentlige maa siges at have faaet en 
tilfredsstillende Afslutning, selv om denne ikke i alle Henseender kan 
ventes at ville blive den endelige. F. skyldtes det utvivlsomt, at 
Regeringen 1867 besluttede sig til at forelægge Altinget et, i 
Forhold til Statsmagtens hidtidige Holdning saa vel over for de af en 
Art Nationalforsamling i Reykjavik 1851 og de følgende Alting 
udtalte statsretlige Fordringer som med Hensyn til de senere fra
islandsk Side opdukkende finansielle Krav, særdeles imødekommende 
Udkast til en Forfatningslov for Island med tilhørende Tilbud om 
Ordningen af det finansielle Mellemværende, og under Tingets 
Forhandlinger viste han -- om end Hindringerne foreløbig ikke lode 
sig overvinde -- en Alvor og Iver for at naa det bedst mulige 
Resultat, der forskaffede ham Forsamlingens oprigtige Velvilje og 
befæstede den Sympathi, hvormed han allerede ved sin Ankomst 
var bleven modtagen, saa at disse Følelser, selv ikke under de 
nærmest følgende pinlige Aar, gik tabt, da Oppositionens Bitterhed
tiltog som Følge af de frugtesløse Altingssamlinger og naaede sit 
Højdepunkt, da Regeringen, efter at dens forskjellige Forslag til 
Forfatningsspørgsmaalets Ordning 1867 og 1869 vare blevne afviste, 
fik vedtaget i Rigsdagen en Lov om Islands forfatningsmæssige
Stilling i Riget (2. Jan. 1871), i Følge hvilken Islands særlige 
Anliggender fastsloges, og dets aarlige Tilskud fra Statskassen fastsattes,
hvoraf Følgen blev, at medens Rigsdagens Lovgivningsvirksomhed 
for Islands Vedkommende -- bortset fra Rigets almindelige 
Anliggender - ophørte, kunde indtil videre Administrationen optræde 
med stor Magtfuldkommenhed med Hensyn til islandsk Lovgivning
og Finansvæsen. Hvor stor Magt over Forhold og Personer F. 
havde bevaret, viste sig i den under meget ugunstige Varsler 
begyndte Altingssamling 1873, da det lykkedes at bevæge Forsamlingen 
til -- med principiel, men faktisk kun formel Fastholdelse af 
Oppositionens Fordringer -- at anmode Kongen om til Ihukommelse 
af Landets 1874 forestaaende Tusendaarsfest at give Island en 
Forfatning saa nær som muligt i Overensstemmelse med Altingets Ønsker. 
I Henhold hertil udkom Forfatningsloven for Islands særlige 
Anliggender af 5. Jan. 1874, der hviler paa lignende demokratisk 
Grundlag som den danske Grundlov og omtrent indrømmer,
hvad Regeringen siden 1867 havde tilbudt.

Befolkningen havde hos F., der under Kampen forstod
at bevare en frejdig Selvtillid og Sindsligevægt,
bestandig paaskjønnet hans Hensynsfuldhed
og ualmindelige Arbejdskraft samt den Energi,
hvormed han vidste at overvinde de sproglige
Vanskeligheder. Saa vel den smukke og værdige
Maade, paa hvilken F. i Jubilæumsaaret under
Kongens Ophold paa Øen repræsenterede Island, som
den store administrative Dygtighed, han navnlig fik
Lejlighed til at udvise i den efter Forfatningslovens
Udstedelse følgende frugtbare Lovgivningsperiode,
hvor indgribende kommunale, finansielle o. a. Love
Slag i Slag udkom, et tidssvarende Kommunikationsvæsen
etableredes m. v., skaffede ham en udelt Yndest, der
ved hans endelige Afrejse fra Island i Foraaret 1883
gav sig levende Udtryk. Man anerkjendte almindelig
hans store Fortjenester ved Gjennemførelsen af den
nye Statsordning, hvormed er fulgt Ordningen af de
finansielle Forhold, saa at der skaffedes Landskassen
et anseligt Reservefond, og en delvis Forlæggelse af
Tyngdepunktet for det islandske Lovgivningsinitiativ
til Landshøvdingskontoret.

Illustr. Tid. 19. Juli 1874 og 21. Sept. 1884. 
Ísafold 9. Maj 1883, 23. Juli 1884, 5. Maj 1886. 
þjóðólfur 12. Maj 1883. 
Heimdallur 1884, S. 65 ff. 
Hiort-Lorenzen, De Fredericia-Bruun'ers Slægtebog, 2. Udg.

<i>Kr. Kaalund.</i>

</chapter><chapter name="Finsen, Vilhjálmur Ludvig, 1823-92, Højesteretsassessor, Retshistoriker">

<b>Finsen, Vilhjálmur Ludvig,</b> 1823-92, Højesteretsassessor, Retshistoriker. 
V. F., Sønnesøn af ovfr. nævnte Biskop H. F., fødtes 1. April 1823 i
Reykjavik, hvor Faderen, Sysselmand Ólafur F., senere
Assessor i den islandske Overret, var bosat -- Moderen,
Marie Nicoline f. Møller, var en Kjøbmandsdatter der
fra Byen --, men opdroges efter Faderens Død (1836)
hos dennes Stiffader, Biskop Steingrímur Johnsen,
der satte ham i Stand til at følge den studerende
Vej. Efter 1841 at være dimitteret fra den lærde
Skole paa Bessastaðir studerede F. ved Kjøbenhavns
Universitet, hvor han 1846 underkastede sig juridisk
Embedsexamen og derefter, under Paavirkning af
daværende Professor A. F. Krieger, hengav sig til
Studiet af nordisk, særlig islandsk Retshistorie;
et Vidnesbyrd herom er den i omarbejdet og udvidet
Skikkelse i «Annaler for nordisk Oldkyndighed»
1849-50 trykte Prisafhandling: «Fremstilling af
den islandske Familieret efter Grágás», for hvilken
Universitetets Guldmedaille var bleven ham tilkjendt
1848. 1851 udnævntes han til Sysselmand paa Island,
men kom ikke til at tiltræde Embedet, 
da han allerede i April 1852 beskikkedes til
Landfoged paa Island og Byfoged i Reykjavik, hvorfra
han 1860 forflyttedes til Viborg som Assessor
i Overretten. 1868 udnævntes han til Assessor i
Landsover- samt Hof- og Stadsretten i Kjøbenhavn, og
1871 ansattes han som Assessor i Højesteret. Fra
dette sidste Embede afgik han 5. Sept. 1888
for med udelte Kræfter at kunne ofre sig for sin
videnskabelige Virksomhed. Som en Anerkjendelse af
hans videnskabelige Fortjenester tildeltes der ved
Kjøbenhavns Universitets Firehundredaarsfest 1879
F. den juridiske Doktorgrad, ligesom han 1884 valgtes
til Medlem af det danske Videnskabernes Selskab. 1884
blev han Kommandør af Danebrogs 2. Grad, 1888 af
1. Grad. -- F. havde 20. Juni 1851 ægtet Caroline 
Vilhelmine Moberg, men Ægteskabet opløstes 1864. 
d. 23. Juni 1892.

Under hele sin Embedstid har F. fortsat sine Studier
over nordisk, særlig oldislandsk Ret og har paa dette
Omraade leveret vigtige Arbejder, ligesom han som
Medlem af den Arnamagnæanske Kommission har vist
levende Interesse for nordisk Oldtidsvidenskab i
Almindelighed og med stor Iver fremmet Stiftelsens
Opgaver i denne Henseende. Banebrydende for
Studiet af islandsk Retshistorie og derigjennem
af stor Vigtighed til Oplysning ikke alene af
gammel nordisk, men af germansk Retsudvikling
overhovedet have hans mønsterværdige Udgaver af
den saakaldte «Graagaas» (Grágás), den islandske
Lovbog i Fristatstiden, været. 1852-70 udgaves
for det nordiske Litteratursamfund Lovens ene
Hovedtext (det st. kgl. Bibliotheks Haandskrift
eller Konungsbók) med tilhørende dansk Oversættelse,
1879 for Kommissionen for det Arnamagnæanske Legat
den anden Hovedtext (Staðarhólsbók), hvortil senere
(1883) sluttede sig Udgivelsen af en Række enkelte,
fra andre Haandskrifter hentede Dele af «Graagaas»,
særlig dennes Kristenret. Ved sine Undersøgelser
angaaende oldislandsk Retsvæsen har F. haft mange
vanskelige Spørgsmaal at klare og givet værdifulde
Bidrag til Forstaaelsen af forskjellige omstridte
Æmner. Hans allerede tidligere nævnte Prisafhandling
behandler, efter en indledende Udsigt over det
islandske Samfundsliv i dets Hovedinstitutioner
og over Lovgivningens Udvikling, udførlig
Familierettens tvende Hovedsider, Ægteskabsforholdet
og Ætsforholdet. I sin næste større Afhandling: «Om
de islandske Love i Fristatstiden» («Aarbøger for
nordisk Oldkyndighed» 1873) giver F., med kritisk
Imødegaaelse af afvigende Anskuelser, en udtømmende
Fremstilling af Lovgivningsmyndighedens Ordning
i Fristatstiden. Endelig har han i sit sidste,
vigtige Arbejde: «Om den oprindelige Ordning af
nogle af den islandske Fristats Institutioner»
(«Vidsk. Selsk. Skr.», 6. R., hist.
og filos. Afd. II, 1, 1888) optaget til fornyet
Prøvelse den hidtil almindelige Opfattelse af
den i Fristatstiden gjældende Retsudvikling -- 
yderligere belyst ved forskjellige interessante
Enkeltundersøgelser -- og kommer i afgjørende
Henseender til nye Resultater.

Levnedsbeskrivelser af de ved Kbhvns Universitets Firehundredaarsfest promov. Doktorer. 
Tímarit hins íslenzka Bókmentafélags III.

<i>Kr. Kaalund.</i>

</chapter><chapter name="v. Fircks, Johan, --1667, Officer">

<b>v. Fircks, Johan,</b> --1667, Officer, er en Søn
af en kurlandsk Godsejer, Magnus v. F., og Anna v. 
Syberg og var Kapitajn i dansk Tjeneste 1641. Ved 
denne Tid ægtede han Enken efter Ditlev Rantzau til Clewitz,
Anna v. d. Wisch, en Datter af Johan v. d. W. til
Lütkenhorn, af hvilken Ejendom han ved Giftermaalet
synes at være kommen i Besiddelse. Senere skrev han
sig til Aaby i Norge og Blansgaard i Sundeved. 1645
tjente han i den norske Hær under Hannibal Sehested
med Grad af Oberstlieutenant som Rytterfører, og 1648
blev han Chef for det baahusiske Regiment. At han var
anset for en erfaren og krigskyndig Officer, kan man
slutte deraf, at Frederik III lod ham kalde ned fra
Norge for at overvære Forhandlingerne paa Herredagen i
Odense i Febr. 1657, hvor Krigen mod Sverige faktisk
besluttedes, og i April s. A. udnævntes han til
at være næstkommanderende under Iver Krabbe over
den norske Hær. Han deltog med Hæder i Felttoget,
udnævntes til Generalmajor og blev Kommandant
i Frederiksstad, hvor han døde 3. Jan. 1667.

<i>S. A. Sørensen.</i>

</chapter><chapter name="v. Fircks, Magnus Ernst, 1726-1806, Officer">

<b>v. Fircks, Magnus Ernst,</b> 1726-1806, Officer,
stammede fra en Broder til den foregaaende og
var Søn af kejserl. russisk Staldmester Ewald
v. F. til Sassmacken i Kurland og Sophia Gerdrutha
f. v. Korff. Han tjente først i den preussiske Hær,
men blev 1751 ved en Onkels, den russiske Minister
i Kjøbenhavn v. Korffs, Indflydelse ansat i Danmark
som Kapitajn réformé i Kongens Livregiment til
Fods. 2 Aar efter blev han Kapitajn i Fodgarden,
1756 Generaladjudant hos Kongen, 1760 Kammerherre,
1762 karakt. Oberst, 1763 Chef for Prins Frederiks
Regiment. F. synes paa denne Tid at have været
nøje knyttet til Hoffet og udnævntes til Marskal hos
Prinsesse Louises Gemal, Landgrev Carl af Hessen (III,
360). Da denne i Sept. 1766 blev sat i Spidsen for
Hærstyrelsen som «Præses i det høje Krigsraad», blev
F. Deputeret, og da et halvt Aar senere Saint-Germain
atter kom til Roret, og Krigsraadet blev opløst, fik
F. Orlov for at ledsage Landgreven til Tyskland. Han
kom dog snart tilbage, men spillede ikke senere nogen
fremtrædende Rolle. 
1769 blev han Kommandant i Nyborg, 1774 Generalmajor, 1784 
Kommandant i Citadellet, 1787 Generallieutenant; 1794 blev han 
stillet til Disposition og fik 1802 reserveret Anciennitet som General, 
men døde uden at have opnaaet denne Rang 17. Marts 1806. -- 
F. havde 1767 faaet l'Union parfaite Ordenen og blev 1776
naturaliseret som dansk Adelsmand; Aaret efter mistede han sit eneste 
Barn, en Datter. Hans Hustru var Anna Margrethe f. Pentz (f. 1747, 
gift 1771, d. 1802), Datter af Konferensraad Fr. Ludv. Chr. P. 
til Fjellebro. Et Minde om F. er bevaret i nogle Medailler, som 
han tog Anledning til at lade slaa dels af Familiebegivenheder i 
Kongehuset, dels af sin Stilling i Direktionen for de kjøbenhavnske
Garnisonsskoler; de ere mere ejendommelige end kunstnerisk skjønne 
(populært «General F.s Kuskeknapper»).

<i>H. W. Harbou.</i>

</chapter><chapter name="Fischer, Frederik, 1809-71, Redaktør">

<b>Fischer, Frederik,</b> 1809-71, Redaktør. 
F. var født 7. Febr. 1809 i Aabenraa og Søn af Skibsfører Fester F. 
Allerede som spædt Barn havde han den Ulykke i en Sygdom at miste sin Førlighed, 
i det begge Benene lammedes og ophørte at voxe; han 
kunde derfor ikke senere følge sin Lyst at gaa til Søs som saa 
mange af hans nærmeste Slægt, men sattes efter en god 
Skoleundervisning i Urmagerlære (1824). 1830 blev han Mester. Sin 
ensomme Fritid anvendte han paa Læsning, Rejsebeskrivelser, 
Styrmandskunst og til sidst Astronomi; i denne drev han det saa vidt, 
at han ikke blot anstillede vanskelige Beregninger, men ogsaa sleb 
Forstørrelsesglas og lavede Instrumenter. Da den nationale 
Bevægelse begyndte, vakte den strax hans Opmærksomhed; men 
Modsætningerne vare foreløbig endnu saa lidt udprægede, at Privilegiet 
til at udgive «Apenrader Wochenblatt», som var blevet frataget
den hidtilværende Ejer, af de slesvig-holstenske Myndigheder 
overdroges F. fremfor en 6-7 andre Ansøgere, i det man gik ud fra, 
at han var saa optagen af «de himmelske Anliggender» (og af sin 
daglige Kamp for Tilværelsen), at det vilde være let at lede ham 
i Behandlingen af de jordiske; Astronomen Schumacher, med hvem 
han stod i Brevvexling, anbefalede ham varmt, og saaledes fik han 
det attraaede Privilegium (1839). Det gik imidlertid snart op for 
Byens Ledere, at man havde forregnet sig. Efter et halvt Aars 
Forløb lod F. Bladet udgaa paa Dansk og optog med Talent og 
Ihærdighed Kampen mod de slesvig-holstenske Lærdomme og for 
det danske Folkelivs Gjenrejsning paa sine gamle Enemærker; han 
fik en dansk Bogsamling i sit Hus og virkede for Brugen af den 
baade i Byen og paa Landet. Modstanderne, hvis Forbitrelse var 
dobbelt stor paa Grund af den Skuffelse, F. havde beredt dem, 
søgte at komme ham nær først ved Bestikkelse, senere ved Trusler 
om helt at tilintetgjøre hans borgerlige Existens; men alle disse 
Forsøg strandede paa hans dybe Overbevisning og uforfærdede Mod: 
«F. ist ein enragirter Dannismand,» skrev en af Hertugens Agenter, 
der havde gjort et mislykket Forsøg hos ham, «und wenn am jüngsten
Tage die Posaune zum Weltgericht nicht dänisch blässt, ersteht 
er nicht aus dem Grabe!»

Oprøret 1848 bragte F. selvfølgelig mange Tab og Lidelser; 
han maatte gjentagne Gange forlade Hus og Hjem, og hvad han 
ejede, blev ødelagt, deriblandt hans astronomiske Instrumenter. I 
1849 begyndte han igjen Udgivelsen af sin Avis, som han nu kaldte 
«Freja»; 10 Aar efter nødtes han til at sælge den til sin Svoger
N. Sørensen; den er bleven fortsat indtil Nutiden, i de senere Aar 
i Forening med «Danevirke». F. forsøgte sig ogsaa i den novellistiske 
Litteratur i Bladets Feuilleton; bekjendt er især hans Samling 
af «Slesvigske Folkesagn» (1857), der er udkommen i flere Oplag. 
Hans tarvelige Hjem, der oplivedes af en talrig Børneflok -- han 
var 3 Gange gift --, var i en lang Aarrække det daglige Samlingssted 
(«Børs»)  for Danskhedens Forkæmpere i Aabenraa og gjæstedes
jævnlig af Omegnens Bønder; dette fortsattes ogsaa efter Ulykkerne 
i 1864, der ikke vare i Stand til at kue F. s Mod og nationale 
Forhaabninger. Han døde 4. Juni 1871.

Illustr. Tid. X, 327 ff.

<i>A. D. Jørgensen.</i>

</chapter><chapter name=">Fischer, Hans Christian, 1849-86, Landskabsmaler">

<b>Fischer, Hans Christian,</b> 1849-86, Landskabsmaler,
er født 13. Maj 1849 i Vestbirk ved Horsens, hvor hans Fader, Christian 
Arnold Peter F., gift med Julie Louise Mathilde f. Bahnson, ejede 
en Klædefabrik. F. besøgte Akademiets Skoler i Aarene 1865-71 
og udstillede første Gang 1869. Motiverne til disse Arbejder vare 
hentede fra hans Fødeegn, og et af dem, «Indkjørsel til en jysk 
Bondegaard», kjøbtes af Kunstforeningen. Paa de følgende 
Udstillinger var han stedse repræsenteret, og i disse Arbejder, af 
hvilke «I Løvspringstiden» (1878) blev belønnet med den Sødringske 
Præmie, røbedes en dygtig, fremadskridende Virksomhed. Blandt 
Motiverne kunne særlig fremhæves «Efteraarsmorgen fra Møen, 
Sommerspirfaldet set fra Sandpynten» (1882) og «Strandparti ved Vejle Fjord»
(1884). Hans kunstneriske Begavelse kom dog først til sit rette 
Gjennembrud paa en større Udenlandsrejse til Schweits og Italien, 

som han foretog efter at have opnaaet Akademiets Stipendium, og 
et af hans bedste Billeder, «Neapels Golf med Vesuv og omliggende 
Byer, set fra Kysten mellem Castellamare og Sorrent», maatte des 
værre paa Udstillingen 1886 behænges med Flor; thi omtrent
samtidig med Udstillingens Aabning bukkede han 3. April under for 
en snigende Sygdom, som han havde paadraget sig i Italien. 
25. Sept. 1874 ægtede han Emma Elise Kirstine Fabricius, Datter 
af ovfr. S. 30 nævnte Provst Jørgen Otto F.

<i>H. R. Baumann.</i>

</chapter><chapter name="Fischer, Johan Christian Henrik, 1814-85, Politiker">

<b>Fischer, Johan Christian Henrik,</b> 1814-85, Politiker,
født i Slagelse 3. Dec. 1814, Søn af Kjøbmand Johan Peter F. 
(f. 1786 d. 1840) og Frederikke Henriette f. Klemme (d. 1843), 
blev 1835 Student fra sin Fødebys lærde Skole og tog 1842 
theologisk Examen. 1844 blev han konstitueret og 1847 fast ansat som 
Adjunkt i Slagelse; han var en meget dygtig Mathematik- og Regnelærer, 
hvad ogsaa fremgaar af de «Brudstykker af en mathematisk 
Lærebog», som han 1849 meddelte i Skolens Indbydelsesskrift. 2 
Aar senere udgav F. et lille Skrift, «Astronomien og Skriftens 
Avtoritet», i hvilket han, holdende sig til de videnskabelige Resultater, 
rejste Tvivl om Bibelens guddommelige Inspiration, fordi dens 
Udtryk om Naturens Fremtoninger strede imod Videnskabens Lære. 
Han blev derfor udelukket fra at give Religionsundervisning, og da 
Skolen 1852 blev nedlagt, afgik han paa Ventepenge og udtraadte 
dermed af Skolevæsenets Tjeneste.

Allerede 1848 havde F. forsøgt at faa Del i det politiske Liv, 
i det han stillede sig til Valg i Slagelse til den grundlovgivende 
Rigsforsamling, men han fik kun 7 Stemmer. Derimod valgtes han
i Sommeren 1852 sammesteds til Folketinget som Bondevennernes 
Kandidat (fortrængte A. Steen) og gjenvalgtes i det følgende Aar
2 Gange. Han sluttede sig strax og ivrig til Helstatspolitikken og 
skrev i Febr. 1853 «En ny blaa Bog eller Bidrag til Bedømmelsen 
af det opløste Folketings Virksomhed af A. Ø.» med skarpe og
vittige Angreb paa det national-liberale Parti. Som et dygtigt 
Indlæg i den politiske Strid blev dette lille Skrift ved Regeringens
Foranstaltning  udbredt i vide Kredse, bl. a. ved Omdeling til de 
oppositionelle Blades Holdere. Selv da Bondevennerne som Parti 
1854 brøde med Ministeriet Ørsted, forblev F. tro imod dette og 
skrev til dets Forsvar i Sept. 1854 et nyt Flyveskrift, «Rigsdagen 
og Ministeriet, Nr. III», i det han tog Titelen fra tvende
Modskrifter imod Ministeriet fra Begyndelsen af 1853. Dog turde han 
derefter ikke stille sig til Gjenvalg i Slagelse i Dec. 1854 og stod 
et halvt Aars Tid uden for det politiske Liv.

I Juni 1855 blev han, nærmest ved sin Ungdomsven Erik Skeels 
Indflydelse (som Godsejer til Dronninglund), valgt til Folketingsmand 
for Hjørring Amts 2. Kreds (Sæby), og her blev han stadig 
gjenvalgt uden Medbejler eller Modstand lige indtil Sommeren 1866; i
de 2 sidste Aar var han tillige Kredsens Repræsentant i Rigsraadets 
Folketing. F. sluttede sig nærmest til den Tscherningske Gruppe 
af Bondevenner, men indtog i mange Spørgsmaal en selvstændig 
Stilling, i det han hældede mere til konservativ Side. Han stemte
saaledes 1855 for Helstatsforfatningens Ikrafttræden og 1856-57 
imod Høkerloven og Næringsloven af Hensyn til Kjøbstædernes 
Særinteresser. Med Iver og Dygtighed støttede F. 1860-61 
Monrads Lovforslag om de fynsk-jyske Jærnbaner, medens han 1857 
afgjort havde bekæmpet den nørrejyske Tværbane. Han var paa 
Tinge en dygtig, om end noget tør Taler, skarp i sin Dialektik og 
vittig i sin Polemik, men kun lidet afholdt.

Uden for Rigsdagen førte F. i en Række Aar ved Artikler i 
«Flyveposten» en heftig Kamp mod Ministeriet Halls Politik; thi 
under alle Omskiftelser i Forholdene forblev han en uforsonlig 
Modstander af det national-liberale Parti og stod, som man har 
sagt, altid enten til højre eller til venstre for samme. 1853-75 
var F. Statsrevisor, indtil 1866 valgt af Folketinget og senere af 
Landstinget. Hans kritiske Sans gjorde ham vel skikket til dette 
Hverv, i det han holdt strængt paa formel Korrekthed og lagde
stor Vægt paa et omhyggeligt Bogholderi, hvorfor han jævnlig var 
meget nærgaaende imod de ministerielle Departementer, der ikke 
yndede et saadant Eftersyn.

Under Forhandlingerne om Grundlovens Gjennemsyn 1865-66 
sluttede F. sig tidlig til Godsejernes Bestræbelser for en ny 
Sammensætning af Landstinget, men tog kun liden Del i Ordskiftet; dog 
synes han klarere end de fleste andre Politikere at have forudset 
de vigtige Følger, som deraf vilde flyde. Efter den nye Grundlovs 
Vedtagelse blev F. vraget i sin gamle Kreds, endog af Vælgernes 
store Flertal; men han fik kort efter Oprejsning for dette Nederlag, 
i det han i Nov. 1866 blev kongevalgt Medlem af Landstinget. 
Her indtog han, der i Folketinget havde staaet temmelig ene, snart 
en fremragende Stilling: han blev ved sit klare Hoved og sin 
hvasse Tunge en af Lederne for det godsejerlige Højre og dets 
dygtigste Taler baade imod det national-liberale Centrum og imod 
Venstre. Ingen undredes derfor over, at han i Juni 1875 optoges 
i Estrups Ministerium, men man havde snarere ventet at se ham som 
Finans- end som Kirke- og Undervisningsminister.

I denne Stilling optraadte F. som en bestemt Modstander af 
Venstres politiske Krav, men søgte i flere større Spørgsmaal at 
komme dets Ønsker i Møde, dog uden Frugt. Han foreslog 
saaledes 1875 Inddragelse af Præstekaldenes Indtægter i et særligt 
«Fond til kirkelige Formaal», men modsatte sig haardnakket, baade 
den Gang og senere, at de inddroges i selve Statskassen. Ogsaa 
vilde han kun tilstaa Menighederne en ringe, ja til sidst alene 
raadgivende Indflydelse paa Præstevalget. Et omfattende Lovudkast 
om Folkeskolerne 1879 gik derimod ud paa en væsentlig Udvidelse 
af Undervisningen og Indsættelse af egne Skoleinspektører, medens 
det gejstlige Tilsyn indskrænkedes til Religionsundervisningen. Ogsaa 
skyldes Bevillingerne til de saakaldte «Bondestudenter», som først 
i en senere Alder tage fat paa Studeringerne, og til Udvikling af 
Abnormskolerne nærmest ham. Han viste sig desuden at være en 
dygtig Administrator, men vakte stundum Misnøje ved sin myndige 
Optræden, der endog udartede til Vilkaarlighed. Han virkede under 
Haanden ivrig for at fremkalde Folketingets Beslutning 1877 om 
Rigsretsanklage imod de tidligere Ministre Hall og Krieger for 
derved at tilvejebringe et ulægeligt Brud mellem det national-liberale 
Parti og Venstre og saaledes styrke Godsejernes politiske Magt. Da
han 1877 arbejdede for at faa Dr. G. Brandes ansat som Professor, 
kom han i Strid med den tonegivende Del af Universitetets Lærere, 
og Kløften udvidedes, da han ved Universitetets 400 Aars Jubilæum 
1879 vilde have Festens almen-evropæiske Præg fremhævet i 
Modsætning til det særlig nordiske. Man fik derfor det Særsyn, at hans 
Navn slet ikke blev nævnt under alle Festlighederne, medens 
Kongen udnævnte ham til Storkors af Danebrog.

Et Aars Tid efter, i Avg. 1880, blev F. helt uventet fjærnet 
fra sin Ministerpost. Det var vistnok til Dels en Eftervirkning af 
hint Modsætningsforhold til Universitetet, men skyldtes ogsaa den 
Omstændighed, at han uden de andre Ministres Vidende havde 
været Mellemmand ved de Forhandlinger, der hemmelig førtes om 
Hærlovens Gjennemsyn mellem Krigsminister Kauffmann og den 
Bergske Gruppe i Folketinget. Derimod blev han i Okt. 1882 
Direktør for Frederiks Hospital og Fødselsstiftelsen og havde som 
saadan væsentlig Lod i den nye Plan om Hospitalets Flytning til 
en friere og sundere Plads. Han døde i denne Stilling 16. Sept. 
1885. Ugift.

Ved Siden af sin politiske Virksomhed dyrkede F. tidlig 
Studiet af Zoologi og særlig Ornithologi, ligesom han var en ivrig 
Jæger. Han tog 1859-62 vigtig Del i Rigsdagens Forhandlinger om 
Universitetets nye zoologiske Musæum og var 1872 med at stifte
det Selskab, der overtog den zoologiske Have; han blev strax 
Medlem af og var fra 1876 Formand for dens Bestyrelse. I flere 
mindre Afhandlinger i «Naturhistorisk Tidsskrift» har han nedlagt 
sine Iagttagelser om de danske Fugle.

Erslew, Forf. Lex. 
H. Wulff, Den danske Rigsdag S. 381. 
Nær og Fjern 25. April 1875. 
Illustr. Tid. 21. Maj 1876. 
Dagbladet 17. Sept. 1885.

<i>Emil Elberling.</i>

</chapter><chapter name="Fischer, Johan Olfert, 1747-1829, Søofficer">

<b>Fischer, Johan Olfert,</b> 1747-1829, Søofficer. 
Faderen var nedennævnte Viceadmiral O. F. F. Sønnen, der er født i Kjøbenhavn 
4. Avg. 1747, blev Sekondlieutenant i Marinen 1763, Premierlieutenant
1767, Kapitajnlieutenant 1773, Kapitajn 1781, Kommandørkapitajn 
1790, Kommandør 1800, Kontreadmiral 1809 og Viceadmiral 1825.

Efter i sin Ungdom at have faret som subaltern Officer med 
Marinens Skibe udnævntes han 1775 til Ekvipagemester paa Dokken, 
1778 til Avskultant i Konstruktionskommissionen og Aaret efter
til Kommitteret sammesteds. 1779-82 var han tilsynsførende ved 
Dokken i daværende Kapitajn Wleugels Fraværelse. 1784 var han Chef 
for Vagtskibet i Sundet, Fregatten «Bornholm», 1788 Flagkapitajn 
i Admiral J. C. Kriegers Eskadre i Nord- og Østersøen, Aaret efter 
Chef for Linjeskibet «Elefanten» i Admiral Schindels Flaade, som 
foretog et kort Togt i Østersøen for at forhindre den svenske fra 
at angribe Russerne. 1790 var han Chef for Blokskibet «Grønland» 
paa Kjøbenhavns Red. Under den bevæbnede Nevtralitet var F. 
i 1794 og 1796 Chef henholdsvis for Linjeskibet «Neptunus» samt 
Flagkapitajn i Viceadmiral Kriegers Eskadre, der sammen med en 
svensk Flaade under Wachtmeister krydsede i Østersøen, og for
Linjeskibet «Oldenborg» i Admiral Kaas' Eskadre. I Sommeren 
1799 afgik han som Chef for «Oldenberg» paa Togt til Ostindien 
for at beskytte Handelen. 5. Nov., medens han laa til Ankers i 
Tafelbay, overfaldtes Skibet af en heftig Orkan, under hvilken 
efterhaanden alle Ankertovene sprang. F., der indsaa Umuligheden
af at frelse Linjeskibet, tog da den Beslutning at sætte det paa 
Land, hvilket han udførte med saa megen Omsigt, at det lykkedes 
ham at frelse hele Besætningen. Ved samme Lejlighed strandede 
det engelske Linjeskib «Scepter», Kapitajn Edwards, tillige med 4 
Koffardiskibe, hvis Besætninger for største Delen omkom. Faa 
Admiralitetets Indstilling resolverede Kongen, at F. ved denne
Lejlighed havde udvist fortrinlig Konduite. Efter sin Hjemkomst i 1800 
fik han Kommandoen over Linjeskibet «Odin» i Admiral Wleugels Eskadre.

I Slutningen af Aaret 1800 indgik Sverige og Rusland et 
Nevtralitetsforbund, til hvilket ogsaa snart Preussen sluttede sig. Da 
Danmark i Begyndelsen af 1801 tiltraadte dette Forbund, besvarede 
England Nevtralitetserklæringen med at lægge Embargo paa alle de 
danske, svenske og russiske Skibe, som befandt sig i dets Havne, 
og traf strax Forberedelser til at sprænge Forbundet. Dette 
foranledigede atter, at man her hjemme paabegyndte visse 
Forsvarsforanstaltninger; saaledes lod man paa Holmen udruste 10 
Linjeskibe, der imidlertid ved Fjendtlighedernes Udbrud ikke vare 
færdige -- navnlig ved Mangel af de nødvendige Besætninger --, 
og som derfor ikke kom uden for Bommen. Tillige traf man 
Foranstaltninger til at sikre Hovedstaden mod et Bombardement 
fra Søsiden. Trekroner, Batterierne Christianus Sixtus og Qvintus, 
der dækkede Staden mod Nordost, samt Strickers Batteri bleve 
satte i Forsvarsstand. For at sikre Byen mod Øst og for at bringe 
Forsvaret saa, langt ud fra Havnen som muligt udlagdes derhos 
paa Kongedybets Vestkant en saakaldt flydende Defension, over 
hvilken F. erholdt Kommandoen. Denne Defension bestod foruden 
af Batteriet Trekroner af 2 Linjeskibe, 9 Blokskibe (hvoraf 2 vare 
sløjfede Fregatter), 1 Flaadebatteri, 3 Stykpramme, 3 Kavalleripramme, 
1 Defensionsfregat og 1 Korvet; de fortøjedes med Ankre
i en Linje fra Trekroner og syd efter til det Sted, hvor nu 
Batteriet Prøvesten ligger, og vare saaledes ude af Stand til at bevæge 
sig; de fleste af dem havde ikke engang Rejsninger, og kun et Par 
af dem førte Sejl. Andre Blokskibe udlagdes til Forsvar for Havnens
Indløb mod Nord, ligesom der paa Inderreden samledes en 
mindre Styrke af større og mindre Orlogsskibe under Kommando 
af den fra Middelhavet velbekjendte Kommandør St. Bille.

Det forventede Angreb fra Englændernes Side udeblev ikke. 
30. Marts passerede den fjendtlige Flaade Kronborg, hvorfra den 
blev heftig beskudt, uden dog at lide nogen kjendelig Skade, og 
ankrede samme Eftermiddag i Sundet nord for Hovedstaden. Den 
bestod af 20 Linjeskibe, 4 Fregatter, 4 Korvetter og en Del mindre 
Skibe, i alt 53 Sejlere under Overkommando af Admiral Sir Hyde 
Parker, under hvem den berømte Viceadmiral Horatio Lord Nelson 
og Kontreadmiral Thomas Graves kommanderede som Delingschefer. 
Efter at have rekognosceret den danske Stilling Natten mellem 
30. Marts og i. April afholdt man Krigsraad, i hvilket Nelson 
tilbød sig med 10 Linjeskibe at ødelægge Defensionen i en Time; 
Dagen derpaa foretoges Oplodning af Farvandet, hvorefter Beslutningen 
blev taget at angribe syd fra. Samme Eftermiddag Kl. 4
gik Nelson med en Styrke paa 36 Sejlere, hvoraf 12 Linjeskibe, 
syd paa gjennem Hollænderdybet og lagde sig 1/2 Mil fra den 
danske Linjes sydligste Fløj, medens Parker med Resten af Flaaden 
selv blev liggende til Ankers nordvest for Middelgrunden. 2. April,
Skjærtorsdag, lettede Nelson Kl. 9 1/2 og stod for en let sydostlig 
Kuling i Kjølvandslinje op gjennem Kongedybet. Kl. 10 1/2 vajede 
Signal til Angreb, hvorefter «Prøvesten» aabnede Ilden mod det 
forreste engelske Skib, «Edgar». Uden at lade sig standse i 
Forbisejlingen af Ilden fra de danske Skibe indtoge Englænderne nu 
deres Pladser, saaledes at nærmest kun Defensionens sydligste Fløj 
blev engageret, medens den nordlige kun i meget ringe Grad var 
i Stand til at komme dens betrængte Kammerater til Hjælp. Den
danske Styrke bestod af 18 Skibe med 630 Kanoner og 5200 Mands 
Besætning; den Styrke, hvormed den maatte optage Kampen, førte 
o. 1200 Kanoner og havde 9000 Mand i Ilden. I Slagets Begyndelse 
havde F. sin Stander hejst paa «Danebrog», Kapitajn F. A. 
Braun, men da dette Skib dels var blevet forskudt, dels var kommet 
i Brand, flyttede han den til «Holsten»; da dette imidlertid paa 
Slagets senere Stadium ligeledes var blevet saa stærkt medtaget, at 
dets fleste Kanoner ej længer kunde bruges, forlod han det igjen 
og ledede til sidst Kampen fra Batteriet Trekroner. Nelsons Flag 
var hejst i Linjeskibet «Elephant», da hans eget Skib, «St. George», 
var saa dybt stikkende, at det maatte blive ved Reserven.

Uagtet der fra dansk Side kæmpedes med et Mod og en 
Standhaftighed, der søger sin Lige, maatte Defensionens sydligste 
Del dog henved Kl. 2 betragtes som sprængt. Af de 13 engagerede 
Skibe undslap 4, hvorimod de andre bleve tagne af Fjenden, rigtignok
kun som synkefærdige Vrag. Defensionens nordlige Fløj, til 
Dels støttet af Batteriet Trekroner, havde imidlertid maattet kæmpe 
mod 7 mindre engelske Orlogsmænd under Kommando af den 
ansete Kapitajn Riou, som faldt i Slaget. Efter at Linjens Centrum
ved «Danebrogs» Ødelæggelse var bleven gjennembrudt, angrebe de 
engelske Linjeskibe nu ogsaa denne Del af den danske Styrke, og 
det saa meget kraftigere, som de nu ogsaa kunde komme til at 
beskyde den langskibs. Allerede forinden dette Afsnit af Slaget 
var begyndt, havde den øverstkommanderende, Admiral Parker, dog 
faaet Betænkeligheder ved de danske Blokskibes haardnakkede
Modstand og den Skade, han iagttog, at Angriberne havde lidt. Han 
fandt den omtalte Time «djævelsk lang» og gav Signal til Nelson 
om at ophøre med Kampen og trække sig tilbage; men dette Signal 
lystrede denne ikke, i det han tydelig indsaa at Øjeblikket 
netop maatte være kommet til at slaa løs med Kraft, nu, da saa 
vel den sydlige Fløj som Centrum var saa godt som tilintetgjort. 
Efter et Par Timers fortsat Kamp maatte da ogsaa den nordlige 
Fløj give tabt; ikkun Fregatten «Hjælperen» undslap, hvorimod de 
andre strøge for Overmagten. Endnu havde F. imidlertid friske 
Kræfter til sin Raadighed, dels Batteriet Trekroner og de nordvestlige 
Blokskibe og dels hele Billes Eskadre med 12 Kanonbaade, og 
hertil kom yderligere, at det af Nelson opnaaede Resultat havde 
været dyrekjøbt: hans Skibe vare saa medtagne, at mange af dem 
kun formaaede at skyde med enkelte Kanoner, og ikke færre end 
6 af dem stode paa Grund, udsatte for Trekroners Ild. At det 
under disse Omstændigheder var ham magtpaaliggende at faa en 
Ende paa Kampen, maa derfor anses for ganske naturligt; derimod 
kan man ikke andet end undre sig over det Middel, han benyttede 
hertil. Han sendte en Parlamentær til det nord ude stationerede 
Blokskib «Elefanten» med et i svulstige Udtryk affattet Brev, stilet 
til «Englændernes Brødre, de danske»; i dette Brev truede han 
med at opbrænde de fra F. tagne Skibe uden at skaane 
Besætningerne, saafremt ikke Skydningen ophørte. Parlamentæren havde 
derhos Ordre til at forhandle direkte med Kronprinsen, som fra 
Land havde fulgt Slagets Gang, samt at forbigaa den danske 
Anfører. Det maa stærkt dadles, at «Elefantens» Chef, v. Thun, ikke 
henviste denne Parlamentær direkte til F., der fornuftigvis bedst 
var i Stand til at skjønne, hvorvidt Forslaget burde modtages eller 
forkastes; at et saadant Misgreb kunde begaas, laa vel snarest i den 
mislige Omstændighed, at F. ikke forinden Kampens Begyndelse 
havde faaet Overkommandoen over samtlige danske Stridskræfter. 
Som Forholdene nu udviklede sig, blev det Kronprinsen, som, uden 
at indhente Oplysninger fra F., traf Afgjørelsen, og som indvilligede 
i Nelsons Anmodning, uagtet han derved faktisk afgjorde Kampen 
til en Sejer for Englænderne. 
Efter Slaget har Nelson gjort Fordring paa at faa F. udleveret 
som Fange, støttet paa, at de Skibe, paa hvilke F. havde haft sit 
Kommandotegn vajende, vare tagne; ja han undsaa sig end ikke 
ved at sigte denne Mand, hvis Mod og Tapperhed vare klarlig 
beviste, for ligefrem Fej hed. At Paastanden ikke anerkjendtes fra 
dansk Side, er en Selvfølge.

Slaget paa Reden, som med rette regnes til et af den danske 
Flaades smukkeste Minder, kostede paa dansk Side 370 Mand Livet; 
665 Mand saaredes, deriblandt F. selv; det materielle Tab var 
derimod kun ringe, thi de gamle Blokskibe vare uden synderlig Værdi, 
og af de gjorte Priser blev kun én, Linjeskibet «Holsten»,  hjemført til 
England. Mandefaldet paa engelsk Side var efter Nelsons Opgivende 
o. 1200 døde og saarede; men i den senere opstaaede Uenighed 
mellem ham og Parker angiver denne det til 2237 Mand. Til 
Minde om Slaget prægedes en Medaille, hvoraf F. erholdt et 
Exemplar af Guld indfattet i Brillanter. De faldne, blandt hvilke 
særlig maa fremhæves Kapitajn A. de Thura og Generaladjudant, 
Kapitajn Schrødersee, jordedes i en Fællesgrav paa Holmens Kirkegaard.

Under Hovedstadens Bombardement 1807 havde F. ingen 
Kommando; i den derefter følgende Krig med Englænderne til 
1813 var han derimod Chef for Trekroner tillige med en Del 
Kanonbaade, som i Sundet gjorde Fjenden al den Skade, de 
formaaede, ved Opbringelse af Koflardiskibe og Fordrivelse af dens 
Orlogsmænd; alene F.s Part i Prisepenge ved disse Kampe beløb 
sig til over 40000 Rdl. -- Sine sidste Aar henlevede F. i Ro; han 
var ugift, boede sammen med nogle ligeledes ugifte Søstre, tilhørte 
den reformerte Menighed i Kjøbenhavn og døde agtet og æret som 
faa 18. Febr. 1829.

Garde, Sømagtens Hist. 1700-1814. 
With, Danske og norske Søheltes Bedrifter. 
Bardenfleth, Militærbeskrivelse af Slaget paa Rheden.

<i>C. With.</i>

</chapter><chapter name="Fischer, Johannes August, f. 1854, Landskabs- og rkitekturmaler">

<b>Fischer, Johannes August,</b> f. 1854, Landskabs- og Arkitekturmaler. 
Aug. F., født i Kjøbenhavn n. Marts 1854, er Søn af 
Fabrikant Philip August F. og Gustafva Albertina f. Svedgren 
(d. 1883). F. blev 1869 Elev af Akademiet som Billedskærer, opgav 
dog snart dette Fag, gik over i Malerskolen og fik som Maler 
Afgangsbevis 1874. Han udstillede første Gang 1876, og hans Arbejde, 
«Gaardparti fra Lygtekroen», blev kjøbt af Kunstforeningen. Siden 
1881 har F. dels for egne Midler, dels som Akademiets Stipendiat 
(1883-84) hvert Aar foretaget Studierejser til
Udlandet og væsentlig opholdt sig i de tyske og
italienske Byer, der udmærke sig ved interessante
Bygninger og en malerisk Beliggenhed. F. er en meget
flittig Kunstner, og talrige ere de Æmner, han har
hentet fra Rothenburg, Nürnberg, Verona, Venedig,
Florents og fl. a. St. Blandt disse Arbejder, der
alle røbe et aabent Øje for maleriske Motiver,
og i hvilke det arkitektoniske spiller en saa
fremtrædende Rolle, at man med lige saa god Føje
kan kalde F. Arkitekturmaler som Landskabsmaler,
og som ere udførte med megen Dygtighed, kunne
særlig fremhæves «Kanalparti fra Hamborg» (1881),
«Gaard i Venedig» (1882), kjøbt af Kunstforeningen,
«Gadeparti i Rothenburg» (1883), «Mercato vecchio i
Florents» (1884), «Kanal i Verona» (1885), «Parti i
Nürnberg» (1888) og «Canale grande i Venedig» (1889).

<i>H. R. Baumann.</i>

</chapter><chapter name="Fischer, Michel (Michael), --1713--, Officer">

<b>Fischer, Michel</b> (Michael), --1713--, Officer, 
var i 1688 Underkonduktør ved den danske Fortifikationsetat,
forfremmedes i 1689 til Konduktør og i 1697
til Overkonduktør ved samme. I 1703 erholdt han
Karakter som Ingeniørkapitajn og var Aaret efter
med de danske Tropper i Italien. Han var ansat
ved Fæstningsarbejderne paa Kronborg i 1707,
blev karakt. Major af Infanteriet 1711 og deltog
i Felttogene 1711-12. Fra 1713-20 var han Lærer
i Fortifikation ved Landkadetkompagniet, og 1720
udnævntes han til Oberstlieutenant af Fortifikationen
og Chef for den holstenske Fortifikationsetat, fra
hvilken Stilling han erholdt Afsked 1. Jan. 1724.

<i>V. E. Tychsen.</i>

</chapter><chapter name="Fischer, Olfert Fas (eller Fasvier [&#596;: Favier]) 1700-61, Søofficer">

<b>Fischer, Olfert Fas</b> (eller Fasvier [&#596;: Favier]) 1700-61, Søofficer.
Forældrene vare indvandrede fra Holland, Faderen
butikshandlende i Kjøbenhavn. F., der fødtes 14. Marts
1700, blev ved Gyldenløves Protektion tidlig Kadet og
gjorde som saadan 10 Togter med den senere Admiral
Rosenpalm, hvorefter han 1719 forfremmedes til
Sekondlieutenant og 1725 til Premierlieutenant. Som
yngre Officer fór han jævnlig til Søs; han giftede sig
tidlig, men Hustruen døde kort efter. 10. Sept. 1738
ægtede han Anna Ackerman (Datter af Vinhandler A. og
Anna f. Beck), f. 9. Marts 1720 d. 1763, med hvem
han havde 10 Døtre samt 3 Sønner, der indtraadte i
Marinens Tjeneste, men hvoraf de 2 døde som unge,
medens den 3. var ovennævnte Joh. Olfert F. 1732 blev
F. Kapitajnlieutenant, Aaret efter Kapitajn, 1744
Kommandørkapitajn, 1747 Kommandør, 1755 Schoutbynacht
og 1758 Viceadmiral. Af større Kommandoer 
kan nævnes, at F. 1723 var Chef for Orlogsskibet «Havfruen» i en 
Eskadre, der dog ikke kom til at spille nogen Rolle; 1743 førte han 
Orlogsskibet «Oldenborg» i Danneskjolds Flaade. 1758 var han Chef 
for en Eskadre paa 6 Linjeskibe og 2 Fregatter; den udrustedes 
for at forhindre den svenske Flaade fra at forene sig med Russerne,
men kom ikke i aktiv Virksomhed. F., der blev en Del benyttet 
i Kommissioner, indtraadte i Admiralitetskollegiet 1751 og blev endog 
en kort Tid (1756) Chef for Holmene, medens Admiral Suhm var 
suspenderet. Han døde 7. Dec. 1761 og begravedes paa tysk 
reformert Kirkes Kirkegaard. 

<i>C. With.</i>

</chapter><chapter name="Fischer, Peter Didrik Weinreich, 1813-84, Glarmester">

<b>Fischer, Peter Didrik Weinreich,</b> 1813-84, Glarmester, 
var født i Kjøbenhavn 24. Jan. 1813 og var Søn af Glarmester Peter 
Christian Weinreich F. og Else Cathrine f. Bech. Paa 
Industriudstillingen i Kjøbenhavn 1834 udstillede han sit af Kunstakademiet
roste Mesterstykke, Kjøbenhavns Vaaben malet og indbrændt paa 
Glas, og det af ham her med Glasmaleri gjorte Forsøg fortsatte han, 
saaledes som det bl. a. saas paa Udstillingen i 1844. Det var derfor
naturligt, at han blev tagen i Brug af Kong Christian VIII, da 
denne 1843 ønskede, at der til Vinduerne i Christian IV's Kapel 
i Roskilde Domkirke skulde udføres Glasmalerier. Disse Vinduer, 
der kostede 4 Aars Arbejde, kom i Stand, men de bleve ikke 
anvendte efter Bestemmelsen, da Planen for Kapellets Dekoration
helt blev forandret. F. leverede lignende Arbejder til en Del 
Herregaardskapeller og til Haderslev Kirke. Som hans Medarbejder 
nævnes Glarmester J. F. Wartschow (d. 1881). F. døde ugift i 
Kjøbenhavn 15. Okt. 1884.

Tidsskr. f. Kunstindustri I, 95 f. II, 85 f.

<i>C. Nyrop.</i>

</chapter><chapter name="Fischer, Povl Gustav, f. 1860, Genremaler">

<b>Fischer, Povl Gustav,</b> f. 1860, Genremaler, 
Han er Broder til ovennævnte Maler Johannes August F., fødtes i Kjøbenhavn 22. Juli 
1860 og har siden 1884 udstillet nogle Portrætter og flere Folkelivsbilleder, 
saasom «Østergade» (1886) og «Paa Dronning Louises Bro»
(1889). Han ægtede 24. Nov. 1886 Dagny Grønneberg, Datter af 
Grosserer J. F. G. i Christiania og den norske Malerinde Hulda G., f. Tegner.

<i>H. R. Baumann.</i>

</chapter><chapter name="Fischer, Vilhelm Theodor, f. 1857, Dyrmaler">

<b>Fischer, Vilhelm Theodor,</b> f. 1857, Dyrmaler. 
Han er født i Holbæk 4. Okt. 1857 og Søn af Malermester Jens Vilh. F. og 
Johanne Frederikke f. Dithmer. F., der i nogle Aar var Elev af 
Akademiet, har siden 1880, i hvilket Aar han udstillede første Gang, 
ved sine Arbejder vist saa gode Evner, at han maa
regnes for en af vore dygtigste yngre Dyrmalere. I
Valget af Motiver røber han et eget elskværdigt
Syn paa Dyrene og deres Færden, og som særlig
karakteristiske Exempler herpaa kunne nævnes dels
«En Patient» (1885), i hvilket den graa Puddel med
sin indbundne Pote fra Kakkelovnskrogen stirrer
medynksvækkende paa Beskueren, dels «Plagen og
den gamle sorte» (1888), der fortæller smukt
om Venskabsforholdet mellem de firføddede. Den
Neuhausenske Præmie blev ham tildelt 1883 og 1887,
ligesom han ogsaa har opnaaet flere mindre Stipendier
til Studierejser i Indlandet. -- F. ægtede 6. Dec. 1890
Vilhelmine Birgitte Ipsen, Datter af Bager Georg I.
i Odense.

<i>H  R. Baumann.</i>

</chapter><chapter name="Fischer-Benzon, Wilhelm August, 1810-91, Retskyndig">

<b>Fischer-Benzon, Wilhelm August,</b> 1810-91, Retskyndig. 
Han er født 22. Okt. 1810 paa det
tidligere Fischer-Benzonske Fideikommisgods Skjærsø i
Jylland og er en Søn af Major Jacob Ludwig F.-B. og
Margaretha Emilie f. Danielsen. Han studerede i
Kiel, blev juridisk Kandidat 1835, Amtssekretær i
Cismar 1836, Volontær i Rentekammeret i Kjøbenhavn
1842 og 1843 Kancellist og senere Bureauchef hos den
slesvig-holstenske Regering i Slesvig. 1849 blev han
Borgmester i Neustadt, 1853 Landskriver for Kremper
Marsk, 1866 Politimester i Altona, 1874 Borgmester
i Heiligenhafen og 1877 Syndikus i Hameln. Han er
Forfatter til nogle Værker om lokal Ret i Holsten,
af hvilke det vigtigste: «Das Land- und Marschrecht»
(1856), der især omhandler Arveret og dermed forbundne
Dele af Familieretten, er et ganske respektabelt
Arbejde. -- d. 19. April 1891.

Alberti, Schlesw.-Holst.-Lauenb. Schriftsteller-Lex.

<i>Deuntzer.</i>

</chapter><chapter name="Fisker, Lorentz Heinrich, 1720-97, Søofficer">

<b>Fisker, Lorentz Heinrich,</b> 1720-97, Søofficer, 
Søn af Justitsraad, Højesteretsassessor og Viceborgmester
Lorentz F. (d. 1757), fødtes 4. Jan. 1720; han blev
Sekondlieutenant i Marinen 1739, Premierlieutenant
1742, Kapitajnlieutenant 1746, Kapitajn 1753,
Kommandørkapitajn 1758, Kommandør 1766, Schoutbynacht
1769, Viceadmiral 1774 og Admiral 1790. Som ung
Officer gjorde han en Tid lang Tjeneste udenlands
og i Koffardifart og giftede sig 1747 med Johanne
Margrethe Krieger (f. 2. Nov. 1723 d. 23. Nov. 1773),
Datter af Justitsraad, Landbygmester J. C. K. 1753
kjøbte han for Regeringen et Koffardiskib, med hvilket
han førte Proviant til den i Middelhavet stationerede
Styrke. Efter nogle Vagtskibskommandoer 1751 og
1754 var han 1755 som Chef med Fregatten «Dokken»
i Vestindien, 2 Aar senere Chef for Linjeskibet
«Slesvig» i 
Konstantinopel og senere paa Konvoi til Spanien
og Frankrig. 1761 gik han atter, som Chef
for Linjeskibet «Grønland», til Levanten med
en Konvoi. Paa dette Togt medfulgte en Del
Videnskabsmænd. Paa Hjemvejen fra Smyrna blev
hans Konvoi opbragt af en engelsk Orlogsmand, og
F. erholdt Ordre til at nedlægge Kommandoen; ved
sin Hjemkomst 1762 belagdes han med Arrest, og en
Krigsret nedsattes for at undersøge hans Forhold;
Resultatet af Undersøgelsen blev imidlertid, at han
frifandtes for al Tiltale. Efter et Besejlingtogt
1766 med Linjeskibet «Prins Frederik» udnævntes han
til Adjudant hos Generaladmiral-Lieutenant, Grev
Danneskjold, førte Aaret efter Kongen til Holsten og
blev 1770 Deputeret i Admiralitetskollegiet. 1773
overførte han med 2 Linjeskibe Prinsen af Hessen
med Gemalinde til Norge og overtog Kommandoen over
den derværende Flotille; efter 2 Aars god Tjeneste
her erholdt han som Belønning Kommandoen over
Frederiksværns Værft, hvor han forblev til 1780. I
April 1775 blev han gift med Birgitte Cathrine Ployart
(f. i Kjøbenhavn 25. Juli 1740), yngste Datter af
Kontreadmiral P. Kort efter sin Hjemkomst indtraadte
han i Regleringskommissionen; i 1784 ledede han
en Øvelseseskadre i Sundet, og han døde 20. Juni
1797. Han var dekoreret med Danebrogsordenen.

<i>C. With.</i>

</chapter><chapter name="Fisker, Lorentz Heinrich, 1753-1819, Søofficer">

<b>Fisker, Lorentz Heinrich,</b> 1753-1819, Søofficer,
Søn af den foregaaende, er født i Kjøbenhavn
5. Okt. 1753. I sin Barndom ledsagede han sin Fader
paa dennes mange Sørejser paa Levanten og erhvervede
sig derved saa megen Erfaring, at han 9 Aar gammel
udnævntes til Volontærkadet og 14 Aar gammel (1767)
til Sekondlieutenant. 1773 avancerede han til
Premierlieutenant, 1781 til Kapitajnlieutenant,
1789 til Kapitajn, 1797 til Kommandørkapitajn,
1804 til Kommandør, 1809 blev han Kontreadmiral og
tog i Slutningen af det paafølgende Aar sin Afsked
af Tjenesten. 1770-71 var han tjenstgjørende i
Linjeskibet «Sophie Magdalene» under Admiral Kaas
paa dennes uheldige Togt mod Algier. 1778 gik
F. tillige med en Del andre danske Søofficerer i
fransk Orlogstjeneste, ansattes først i Admiral
Grasses Stab og var senere næstkommanderende paa
forskjellige franske Fregatter. 1779 deltog han i
Erobringen af den engelske Ø Grenada og det derpaa
følgende Søslag; i Linjeskibet «le dauphin royal»
deltog han under Grev Guichons Kommando i 3 Batailler
mod Englænderne under Rodney, var derefter med til
Indtagelsen af Yorktown, hvor General 
Cornwallis med 6000 Mand maatte overgive sig. Ved denne
Lejlighed erholdt han for sit udmærkede Forhold
Ordenen pour le merite. Efter flere andre Kampe,
hvor han deltog i Erobringen af 2 engelske Korvetter,
overværede han 12. April 1782 det berømte Søslag
ved Dominique, hvor Rodney overvandt Grasse,
efter hvilket Freden i Versailles blev sluttet
1783. Samme Aar hjemkaldtes han og erholdt Udnævnelse
til Generaladjudant. Efter en virksom Tjeneste, hvor
han dels var Skibschef, dels optog Kystbeskrivelser
og Kort over de danske og norske Kyster, ansattes han
1788 som Adjudant hos den russiske Admiral v. Dessen,
der kommanderede en kombineret dansk-russisk Eskadre;
herved kom han til at deltage i Forhørene i den
Benzelstjernaske Sag. Han var den, der paagreb
Lieutenant Benzelstjerna, da denne, hvis Plan det
var at opbrænde den russiske Flaade i Kjøbenhavn,
forklædt som Kusk paa den svenske Gesandts Vogn vilde
flygte fra Staden. 1789 giftede han sig med Charlotte
Amalie Kofoed (f. 1767 d. 1865), Datter af Etatsraad
Hans K., Direktør for Postamtet og Fængselsvæsenet.

Indtil 1801 var F. i uafbrudt Virksomhed; 5 Gange
Skibschef, deriblandt 1796 97 paa Fregatten
«Thetis», med hvilken Thorvaldsen rejste til
Italien; i Mellemtiden berejste han Kysterne
for at anlægge Kystbatterier og træffe andre
Defensionsforanstaltninger; han var den første, som
opfandt den optiske Telegraf, og han opstillede i
1801 Saadanne Apparater paa forskjellige Steder. I
selve Kampen paa Reden 2. April 1801 tog han
derimod ikke Del. Efter at have været beskæftiget
i Norge ved Indrulleringen indtraadte han 1806 i
Konstruktionskommissionen, men var atter Aaret
efter ved Fjendtlighedernes Udbrud ubeskæftiget. I
en meget djærv Skrivelse til Kronprinsregenten
forlangte han da at komme i Virksomhed paa ny og
henledede Opmærksomheden paa Norges ubeskyttede
Tilstand. Svaret faldt tilfredsstillende ud, han
erholdt Ansættelse som Generaladjudant for Søetaten
hos den i Norge kommanderende Prins Christian August
af Augustenborg og snart efter som Chef for hele den
derværende flydende Defension, hvis Organisation
allerede var paabegyndt af J. S. Fabricius og
Sneedorff. Med en utrættelig Iver tog han fat paa
dette besværlige Arbejde og havde allerede Aaret
efter stillet en ret anselig Styrke af Kanonbaade og
armerede Smaaskibe paa Benene foruden Havneforsvar,
Kystmilits o. m. a. 7. April 1808 foretog han med
24 Kanonfartøjer en Diversion over mod den svenske
Grænse, men da han ved Furuholm (Hvaløerne) mødte
Modstand af 5 svenske Kanonbaade under Kommando
af Kapitajn
Nordberg, hvilke, dækkede af Skjær og understøttede af en Del 
Landtropper, havde indtaget en meget stærk Stilling, maatte han 
efter 1 1/2 Times Kamp trække sig tilbage. Affærens Udfald 
mødte stærk Kritik, men kan dog næppe lægges ham meget til 
Last, da en Forcering af Sundet vilde have kostet meget Blod 
uden synderligt Udbytte. Fra Norge indsendte han 1809 Forslag 
til Erobring af Helgoland samt Tilbageerobring af Anholt; kun 
sidstnævnte kom imidlertid til Udførelse Aaret efter; det lededes 
af den ovfr. nævnte J. C. de Falsen, men mislykkedes totalt. Med 
Krigsfartøjerne i Norge gjordes derimod adskillige Erobringer af
engelske Orlogsskibe og Koffardimænd, i alt 2 Brigger, 1 Kutter og 
107 Handelsskibe. 1809 dekoreredes han med Kommandørkorset af 
Danebrog; allerede 12 Aar forinden var han bleven optagen i den 
danske Adelstand. Da hans Helbred under den meget anstrængende 
Tjeneste i Norge imidlertid blev mere og mere svækket, og 
Forholdet til Admiralitetet, hos hvis mest indflydelsesrige Medlem, St. Bille, 
han ikke mente at faa den fornødne Støtte, efterhaanden blev noget 
spændt, søgte han flere Gange sin Afsked og erholdt den endelig 
1810. 2 Aar senere udnævntes han til Storkors af Danebrog og 
døde 1. Jan. 1819.

F. var en virksom, modig og nidkjær Officer, i sit private Liv 
i høj Grad afholdt og æret. Hans mange udmærkede Egenskaber 
baade som Menneske og Kriger ere vistnok næppe blevne til fulde 
anerkjendte her i Danmark, hvor hans djærve Væsen og ligefremme 
Karakter fandt Modstandere; at han derimod i Norge høstede 
fortjent Paaskjønnelse, freragaar bl. a. deraf, at han af Byen Vallø, 
blandt hvis Befolkning han en Tid lang opholdt sig, udnævntes til 
Æresborger.

<i>C. Wtth.</i>

</chapter><chapter name="Fistaine, Gustav Christian Jacob Pierre Nestor, 1820-86, Sprogmand">

<b>Fistaine, Gustav Christian Jacob Pierre Nestor,</b> 1820-86, Sprogmand. 
Han var født i Kjøge 2. Febr. 1820; Faderen var 
Major J. F. Georges A. F., Moderen B. Charlotte f. Baden. 1839 blev han
Student, og 1847 tog han Magisterkonferens i romansk 
Filologi; Aaret derpaa erhvervede han Magistergraden ved 
Afhandlingen: «Principia nomina Neo-Latina formandi declinandiqve». 
Under Felttoget 1848 var F. Sekondlieutenant i Infanteriets 
Krigsreserve; men i Begyndelsen af det paafølgende Aar søgte og fik 
han Afsked som Premierlieutenant. Hans Magistergrad blev ved 
denne akademiske Værdigheds Ophævelse forandret til Doktorgraden, 
og den herved opnaaede Jus docendi benyttede han i adskillige 
Aar til Universitetsforelæsninger, navnlig paa Fransk og over fransk 
Litteratur. F. begyndte tidlig at undervise i de levende Sprog, 
dels i Skoler, dels i Enkelttimer; han var Lærer i Engelsk ved
Søofficersskolen fra 1869, og endnu i sine sidste Leveaar var han en 
søgt Privatlærer. I 1863 blev han Translatør i Tysk, Fransk, Engelsk, 
Italiensk og Spansk. Som Sprogmand lagde han særlig Vægt paa 
den praktiske Tilegnelse af de levende Tungemaal; fra dette Synspunkt 
skrev han 1875 en Piece: «Hvorledes staar det i Virkeligheden 
til med Undervisningen i de nyere Sprog, navnlig i vore 
Skoler?», og for at fremme de i denne paapegede Formaal stiftede 
han i 1883 «Kjøbenhavns Sprogforening», der har vundet ikke 
ringe Tilslutning og bestaar endnu trods forskjellig Splittelse og 
Konkurrence. Her virkede F. ivrig som Formand indtil sin Død, 
1. Nov. 1886 i Kjøbenhavn. Han var gift med Vilhelmine f. Manicus. 
F. har udgivet en Mængde franske, engelske, tyske og 
italienske Grammatikker, Læsebøger, Chrestomathier, Stiløvelser og 
Parlører, af hvilke flere ere blevne meget anvendte ved Undervisning 
og derfor ere udkomne i talrige Oplag.

Erslew, Forf. Lex.
Universitetsprogram 1848.

<i>E. Gigas.</i>

</chapter><chapter name="Fielchecrone, Oluf Nielsen, --1682, Hoforator">

<b>Fielchecrone, Oluf Nielsen,</b> --1682, Hoforator. 
Han hed egentlig Fielche, men gav siden sit Navn et finere Sving med 
Hentydning til, at han var født i Landskrone. 1654 blev han Student 
fra Frue Skole i Kjøbenhavn og optraadte allerede Aaret efter som
Forfatter (latinsk Poet). Deltog 1658 i de akademiske Borgeres 
Forsvar af Hovedstaden og gjorde sig bemærket som en af de 
mere fremtrædende blandt de «militerende» Studenter. Saaledes 
var han med i den Kreds af dem, som til Løn for deres Tjenester 
forlangte Reformer ved Universitetet og Privilegier for Studenterne,
og i April 1659 holdt han i Slotskirken en latinsk Tale, der havde 
Ønsket om Krigens lykkelige Udgang til Æmne. I Febr. 1660 
søgte han om Tilladelse til at holde filosofiske Kollegier ved 
Universitetet. Efter Freden rejste han udenlands og optraadte som
Forfatter i Franeker (1661) og i Tübingen (1663), ligesom han ogsaa 
et eller andet Sted erhvervede den medicinske Doktorgrad. Ingen 
Videnskab syntes at være ham fremmed. Selv det syriske Sprog 
havde han lagt sig efter. Efter sin Hjemkomst lykkedes det ham 
at indynde sig hos Frederik III, og da han havde gjort det 
Kunststykke at prædike for Kongen paa latinske Vers, blev han 1668 
udnævnt til Adjunkt i det theologiske Fakultet. Et sædeligt 
Fejltrin fjærnede ham dog snart fra Universitetet; men Kongen slap 
ham ikke. Endnu samme Aar blev han nemlig udnævnt til Hoforator 
med en anstændig Løn. Siden søgte han om at blive Hofintendant 
(Qvæstor aulicus) og Forpagter af Tobakshandelen her i 
Landet, men naaede næppe Opfyldelsen af disse Ønsker; thi da
Frederik III døde i Febr. 1670, var hans Rolle her i Landet 
udspillet. Han drog nu til Holland, hvor han virkede som Læge 
indtil sin Død 1682.

<i>H. F. Rørdam.</i>
</chapter>

<b>Fjeldsted, Caroline Vilhelmine,</b> s. Kellermann.

</chapter><chapter name=">Fjeldsted, Thorkel Jonsson,</b> 1741-96, Stiftamtmand">

<b>Fjeldsted, Thorkel Jonsson,</b> 1741-96, Stiftamtmand,
var født 30. Nov. 1741 paa Island, hvor Faderen var Præst, blev Student 
1762 fra Roskilde Skole og Cand. jur. 1766. 1767 blev han 
Højesteretsadvokat og 1769 Lagmand paa Færøerne, hvorhen han 
dog næppe synes at være kommen, og s. A. Medlem af det kgl. 
danske Landhusholdningsselskab. 1772 udnævntes han til Amtmand 
i Finmarken, hvor hans Virksomhed bedømmes strængt i et Brev 
fra Professor L. Smith til Joh. Bülow, og forflyttedes 1778 i samme 
Egenskab til Bornholm, om hvilket Embede han selv siger i sin 
Afhandling om Bornholm, at det er unyttigt og godt kan overtages 
af Kommandanten. 1780 blev han Lagmand i Christianssand og 
1786 Stiftamtmand i Throndhjem, hvorfra han 1795 drog til Kjøbenhavn. 
Her opnaaede han 13. Febr. 1796 at blive Meddirektør i Postamtet, 
men døde allerede 19. Nov. s. A., 55 Aar gammel. Det hedder 
i «Lærde Efterretninger» ved hans Død, at man af hans levende 
Geni, lyse Hoved og driftige Aand kunde, om han havde levet 
længere, ventet Gavn for Litteraturen, især for den gamle islandske. 
1774 var han bleven Medlem af det kgl. danske Videnskabsselskab. 
P. F. Suhm, der kalder sig hans Ven, skrev en latinsk Gravskrift 
over ham. Hans lille Skrift om en ny Handelsindretning i Island, 
hvori han foreslaar Oprettelsen af nogle frie Handelskolonier til 
Ophjælpning af Fiskerierne, Handelen m. m., skaffede ham 1783
Landhusholdningsselskabets 2. Guldmedaille og udkom i 2 Oplag. 
Som Amtmand i Throndhjem skrev han 1792 et Forslag til 
Bygdemagasiners Oprettelse i Throndhjems Amt (til Hjælp under Uaar), 
der modtoges velvillig af Kritikken. 1772 blev han gift med Anna 
Birgitte Wildenrath (døbt i Kjøbenhavn 2. April 1751, d. 3. Juli 1810), 
Datter af Oberst Joh. W. og Cathrine Malene f. Kaas.

Nyerup, Lit. Lex. 
Richter, Juridisk og statsvidskbl. Stat. 
Wille, Saml. af Mindetaler S. 290 f.

<i>H. J. Huitfeldt-Kaas.</i>
</chapter>
</chapter><chapter name="Fjelstrup, Søren August, 1773-1859, Landmand">

<b>Fjelstrup, Søren August,</b> 1773-1859, Landmand, 
fødtes 2. Sept. 1773 paa Hørsholm, hvor Faderen, Hans F., var 
Slotsforvalter; Moderen, Sophia Amalia f. Restorff, var en Datter af 
Postmester R. Efter Faderens Død 1775 flyttede Familien til 
Kjøbenhavn. 1794 blev F. Student (fra Nyborg), Aaret efter tog han 
filosofisk Examen, men hans Studeringer afbrødes ved den store 
Ildebrand  i Kjøbenhavn samme Aar; hans Ejendele brændte, «alt 
blev dyrt i Byen», og han tog da Plads som Huslærer og «Prædikestudent» 
hos Provst Birch i Skjoldelev ved Aarhus. Her vaktes 
hans Interesse for Landbruget. Nogle Aar senere blev han 
Forvalter paa Demstrup ved Udbyhøj, 1803 Godsforvalter hos 
Kammerherre v. ArenstorfF paa Visborggaard og 1806 Forvalter paa Refsnæs 
hos Baron Juel. F. samlede sig her, til Dels ved Kreaturhandel, 
600 Rdl., og sammen med Pastor E. Wagaard i Skelund kjøbte han 
da 1809 Hovedgaarden Sindinggaard i Ringkjøbing Amt; 1815 blev
han Eneejer af Gaarden, hvor han virkede til sin Død, 5. Sept. 
1859. -- 1810 ægtede han Ida Hedvig Cecilie Schmidt (d. 1851), 
Datter af Proprietær J. S. til Østergaard.

Sindinggaard ligger i en af Danmarks fattigste Egne; til Gaarden 
hørte store Sandarealer, og næsten paa alle Sider var den begrænset 
af øde Hedestrækninger. Et af de Hovedformaal, F. strax satte 
sig, var at fremskaffe en bedre Græsning paa de magre Jorder; 
han samlede og forsøgte sig frem med Frø af vildtvoxende Arter, 
og ved utrættelig Flid lykkedes det ham omsider at faa dannet en
Græsblanding (den Fjelstrupske), der passede for Egnen. Ved 
Rentekammerets Foranstaltning uddeltes denne Græsblanding gratis 
i Ringkjøbing og tilstødende Amter, og af Landhusholdningsselskabet 
modtog F. 1823 den højeste Præmie, 100 Rdl., «for fortrinlige
Græsarters Dyrkning». (I «Nye landøkon. Tidender» VII har F. 
nærmere beskrevet Fremgangsmaaden med Frøets Avl.) I det hele 
betragtede han Hedekulturen som sit Livs Opgave, med en 
Utrættelighed, der var Sagen værdig, arbejdede han for Hedernes 
Opdyrkning og Beplantning, og Amtsbeskrivelsen over Ringkjøbing Amt
(1833) fremhæver gjentagne Gange hans omfattende og heldige 
Forsøg med Hedernes Omdannelse til Ager og Eng, Skov og Have. 
Fra sine Planteskoler uddelte han mange Tusende Træer, som oftest 
frit, til Bønderne. Sin levende Interesse for Hedekulturen bevarede 
F. til det sidste, og endnu som 79aarig Olding rejste han til 
Campinen i Belgien for at gjøre sig bekjendt med den der i stor Stil 
drevne Hedekultur. 
I «Tidsskrift for Landøkonomi» XIV gav F. en Beretning om 
denne Rejse, og den, der blader Datidens Tidsskriftlitteratur 
igjennem, vil ofte støde paa Artikler af ham; endnu i sit 85. Aar,
indtil kort før sin Død, skrev han Artikler til «Ugeskrift for 
Landmænds Af selvstændige Skrifter har han forfattet følgende: 
«Vejledning til et godt Jordbrug for den danske Bondestand» (1821), 
«Forsøg til en Haandbog for den danske Landmand» (1826), «Tillæg 
og Bemærkninger til Abildgaards og Viborgs Vejledning til en 
forbedret Faareavl i Danmark» (1827) -- i en Række Aar drev F. 
Faareavl i det store (Merinoracen) --, «En Del jyske Landmænds 
Mening om Væddeløb, Fuldblod m. m.» (1832) og «Afhandling om
Bønderhavers Anlæg» (1842). Sine Tidsskriftsartikler skrev han ofte 
anonymt og da som Regel under Mærket n. n. u. -- nihil nisi 
utile --, det Synspunkt, fra hvilket han ønskede sin Forfattervirksomhed 
bedømt, og fra hvilket den ogsaa kan bedømmes.

Som næsten enhver blot nogenlunde fremragende Landmand 
maatte F. spænde sig i det offentliges Seletøj; i mange Aar (fra 
1826 til henholdsvis 1842 og 1843) var nan saaledes Tiende- og 
Landvæsenskommissær, han var blandt Opretterne af en Landboforening 
og en Sparekasse for Holstebro og Omegn osv. I det politiske Liv 
tog han ret betydelig Del. Han hørte til de «oplyste Mænd», der 
1832 samledes i Kjøbenhavn for at forhandle om Stænderinstitutionen, 
1836-40 var han kongevalgt og 1842-46 folkevalgt Medlem af den
jyske Stænderforsamling. Hans offentlige Virksomhed paaskjønnedes 
paa flere Maader, saaledes blev han 1815 Krigsraad, 1826 Justitsraad 
og 1857 Etatsraad.

Tidsskrift f. Landøk. 3. R. VII.
Landbrugsordbog II.
Erslew, Forf. Lex.

<i>H. Hertel.</i>

</chapter><chapter name="Fjord, Niels Johannes, 1825-91, landøkonomisk Forsøgsleder og Skolemand">

<b>Fjord, Niels Johannes,</b> 1825-91, landøkonomisk Forsøgsleder og Skolemand, 
blev født 27. April 1825 paa den lille Ø Holmsland 
i Ringkjøbing Fjord, hvor hans Fader, Jesper Nielsen F., var 
Kirkesanger og Skolelærer i det ene af Øens 2 Sogne; hans Moder hed
Maren Jørgensdatter. Faderen var en oplyst og stræbsom Mand, 
der af Landhusholdningsselskabet hædredes med et Sølvbæger for 
sine heldige Bestræbelser for at ophjælpe Holmsland, bl. a. ved at 
indføre Dyrkningen af Havesager i Marken. I det tarvelige, men 
ikke fattige Hjem voxede «den rare Johannes» -- som han kaldtes 
i Sognet -- op som en stille Dreng, langsom til det legemlige 
Arbejde, men hurtig til Bogen, indtil han som konfirmeret, 14 Aar 
gammel, begyndte sin Skolegjerning som Omgangslærer paa den lille 
Ø Stadilø nord for Holmsland. Denne Stilling byttede
han med en Huslærerplads paa en større Gaard nær
Ringkjøbing. Han var her 2 Aar og tog da hjem for
at forberede sig til Optagelse paa Seminariet. 18
Aar gammel kom han paa Lyngby Seminarium ved Grenaa,
hvorfra han efter 2 Aars Forløb blev dimitteret med
Karakteren «udmærket duelig» (1845). Skolegjerningen
fortsattes da, først 2 Aar i Varde, senere -- til
1855 -- i Aarhus. Virksomheden ved Borgerskolen her
afbrødes ved F.s Deltagelse i Krigen; han avancerede
til Kommandersergent, og Lysten vaagnede til at
komme ind paa Officersskolen for at fortsætte paa den
militære Løbebane. Men dette var mod Faderens Vilje,
og han vendte da tilbage til sin Skole i Aarhus.

Her var det nu, at F. traf den første af de to Mænd,
P. P. Freuchen og Tesdorpf, der faa den afgjørende
Betydning for hans Liv. Freuchen, den Gang
Overskoledirektør, blev opmærksom paa den dygtige
Lærer, der i sine Fritimer med Flid og Talent
dyrkede Naturvidenskaberne. Det lykkedes Freuchen
at overvinde F.s Betænkeligheder ved at læse videre:
hans Embede i Aarhus skulde staa aabent efter ham i 2
Aar, og der blev stillet ham i Udsigt en Lærerplads
ved den under Opførelse værende Landbohøjskole. Men
hvad der slog Hovedet paa Sømmet, var, at en yngre,
lovende Broder skulde forlade Latinskolen i Aarhus
for at studere i Kjøbenhavn. F. besluttede sig da til
at følge Broderen og Monrads Opfordring, han rejste
til Kjøbenhavn, hvor han 1856 tog Adgangsexamen til
Polyteknisk Læreanstalt og 1858 en partiel Examen
i Mathematik, Fysik, Kemi og Tegning. Strax efter
ansattes han ved den s. A. aabnede Landbohøjskole
som Lærer i Fysik og Mathematik.

Disse Aar, Slutningen af Halvtredserne, vare ogsaa
i andre Henseender bevægede Aar for F. Først ramte
Sorgen ham, Broderen døde (1857), og den seje Vestjyde
var ved at bukke under. Han skrev hjem: «Min Stolthed
og Glæde, for hvem jeg har levet og arbejdet nu i 8
Aar, ligger bleg og kold for mig; jeg vilde gjærne
arbejde 8 Gange 8 Aar til, naar jeg blot kunde faa
ham igjen.» Men hans sunde Natur og hans Arbejdslyst
hjalp ogsaa her, og 2 Aar efter, 12. Avg. 1859,
ægtede han Hansine Christine Magdalene Claudewitz,
en Datter af den kjøbenhavnske Sadelmagermester C.,
i hvis gamle, solide Hjem de 2 Brødre havde boet.

Som Docent i Fysik kom F. efterhaanden -- dels for at
klare Sygdomsfaren ved Trikiner, dels for at kunne
give Raad med Hensyn til en mere økonomisk Kogning
i Husholdningerne -- til at
beskæftige sig med Spørgsmaal som Kogning i Hø, Kogning i 
Dampkogekjedler og i store indmurede Kjedler. Derved ledtes 
han alt i 70ernes Begyndelse til at experimentere med Brugen af 
Damp med lav Spænding i Mælkerierne, særlig til Opbevaring af
Ostemælken, hvad der førte til Konstruktionen af «Docent F.s 
Dampgryde». Som Docent ledede F. ogsaa, indtil Meteorologisk 
Institut traadte i Virksomhed i. April 1873, de meteorologiske
Observationer paa Landbohøjskolen og paa de af Landhusholdningsselskabet 
i Sommeren T86o og senere oprettede Stationer omkring 
paa Landet. F.s første Forsøg tildroge sig strax en Del Opmærksomhed, 
og t. Ex. Dampgryden blev i faa Aar anskaffet til mange
Mælkerier. Endnu var hans Navn dog kun kjendt af en snævrere 
Kreds, og den Virksomhed, der skulde gjøre det anset langt ud 
over Danmarks Grænser, var ikke begyndt. Det var daværende 
Etatsraad Tesdorpf, der 1874 gav Stødet til den. Da Vand- og 
Ismælkerierne i 70ernes Begyndelse vandt Udbredelse, anmodede
han F. om at anstille Forsøg over Isens Indsamling og Opbevaring, 
og F. blev da herved ledet ind paa den Forsøgsrække, der har 
faaet stor Betydning for, nær sagt, ethvert Land, i hvilket 
Mælkeribruget har naaet nogen Udvikling. Det var altsaa med Opbevaring
af Is og Sne, at Forsøgene begyndte, men Led kjæder sig til Led 
i Forsøgsrækken, der ved F.s Død har naaet et Omfang, som ingen, 
heller ikke F. selv, anede ved dens Begyndelse. Efter Opbevaringen 
blev Isens økonomiske Anvendelse i Mælkerierne undersøgt, og der 
anstilledes (1876-77) sammenlignende Forsøg over langsommere og 
hurtigere Afkøling, Forsøg, der væsentlig have reduceret Forbruget 
af Mælk til hvert Pund Smør. Og da Centrifugerne kom frem, 
inddroges de under Forsøgene, de vigtigste Regler for deres 
Benyttelse fastsloges, og Sammenligninger foretoges mellem Renskumning 
og Smørudbytte ved de forskjellige Systemer: Centrifuge -- 
Is -- Vand -- Bøtter samt Kjærning af Mælk (1878-83). 
Forsøgene over Kontrol af Mælk i Fællesmælkerierne førte bl. a. til,
at den af F. konstruerede Kontrolcentrifuge fik en saadan Form, 
at den kunde benyttes i Fællesmælkerierne til Bestemmelse af 
Fedmen af den enkelte Leverandørs Mælk. Fra Produktionen gik 
Undersøgelserne over til at omfatte Forsendelsen af Smør med og 
uden Afkøling paa Jærnbaner og i Dampskibe. Og fra 1883-84 optoges
sammenlignende Forsøg angaaende vigtige fysiologiske 
Spørgsmaal i stor Stil ude i Praxis -- først var det Forsøg med 
centrifugeskummet Mælk som Foder for Kalve og Grise, dernæst 
Fodringsforsøg med Svin, navnlig over Forholdet mellem Foderværdi 
af skummet Mælk og Valle samt mellem Korn, Mælk og 
Valle, fremdeles Fodringsforsøg med Malkekøer for at bestemme 
Roernes Foderværdi i Sammenligning med Kraftfoder, atter Forsøg 
med Svin angaaende Foderværdien af Korn og Oljekager og med 
Svin af forskjellige Racer, og i 1889 og 1890 til Dels udvidede 
Gjentagelser baade for Svins og Køers Vedkommende. Endelig 
kommer hertil de i 1889 begyndte vexlende Smørudstillinger -- 
gjennem hvilke man vil søge tilvejebragt Klarhed over mange af 
de Forhold, der spille en saa stor Rolle med Hensyn til Smørrets 
Finhed og Holdbarhed -- samt de omfattende Kjærningsforsøg af 
pasteuriseret Mælk og Fløde, støttede til bakteriologiske Undersøgelser,
som paabegyndtes 1888. -- Efterhaanden som de mange Forsøgsrækker 
kunde betragtes som afsluttede, bleve Resultaterne offentliggjorte 
som «Beretninger», af hvilke der ved F.s Død forelaa 30; 
først fremkom de i Regelen som Foredrag i Landhusholdningsselskabet,
hvorefter de bragtes i Boghandelen.

F. var skikket som faa til at lede denne store Virksomhed. 
Det provinsielle Særpræg traadte stærkt frem hos ham, han bevarede 
Hjemstavnens karakteristiske, brede, aabne Maal Livet igjennem,
og Vestjydens Sejhed, Djærvhed og tørre Lune forlode ham aldrig. 
Med sit lyse Sind forbandt han en Vilje, der overvandt enhver 
Hindring. Det var, som om han fra sin første Virksomhed paa 
Marken og i den friske Luft medbragte et Fond for hele Livet af 
den jævne Mands sunde Fornuft. Han forstod i eminent Grad netop 
at tage fat paa det, der havde Interesse for Landmandens
Virksomhed, ædruelig at begrænse Opgaverne, at stille 
Spørgsmaalene koncist og klart og lægge de vundne Resultater frem 
saaledes, at de bleve Hvermands Eje. -- Hans Fremgangsmaade var 
i Virkeligheden ny og banebrydende, paa en hjemme som ude 
hidtil ukjendt Maade har han rykket Praxis og Theori, den daglige
Virksomhed og Videnskaben paa Livet af hinanden: den langt 
overvejende Mængde af Forsøgene ere anstillede ude i Praxis, i 
Landmændenes Ishuse, Mælkerier og Stalde, og derfor have de 
ogsaa hurtig kunnet finde direkte Anvendelse i Praxis. Det er i 
Regelen kun de videnskabelige Undersøgelser og Bedømmelserne af
Smør, Ost m. m., der ere foretagne i Kjøbenhavn. I Begyndelsen 
foretoges de fysiske Undersøgelser paa Landbohøjskolen og de 
kemiske Analyser i Professor Steins Laboratorium. Først i 
Finansaaret 1882-83 opførtes paa Landbohøjskolens Mark ved 
Rolighedsvej (for 122000 Kr.) «den kgl. Veterinær- og Landbohøjskoles 
Laboratorium for landøkonomiske Forsøg», der maa betragtes som 
Centralstation for det hele System af bevægelige Forsøgsstationer. F. 
var stadig den egentlige Leder af den hele kombinerede 
Forsøgsvirksomhed, og for at kunne anvende den mest mulige Tid derpaa 
fik han Bolig paa Laboratoriet og blev efterhaanden frigjort for 
sine Forpligtelser til at holde Forelæsninger over Fysik.

Ikke blot her hjemme, men ogsaa i Udlandet fulgte man F.s 
Forsøg med levende Interesse. Naar de danske Landbrugsblade i 
den ene Uge havde refereret de Fjordske Forsøgsresultater, læste 
man i den næstfølgende Uge Referaterne paa Norsk og Svensk,
paa Tysk, Fransk og Engelsk. At Forsøgene gave talrige og store 
Resultater, det skyldtes naturlig først F.s klare Blik paa de praktiske 
Forhold, men dernæst ogsaa hans enestaaende Evne til at faa Folk 
til at arbejde sammen. Over Landet fik han spændt et Forsøgsnet,
der omfattede Herregaarde, Slagterier, Fælles- og Andelsmælkerier, 
og ved de vexlende Smørudstillinger fik han t. Ex. Smørhandlerne 
og Mælkerikonsulenterne til at arbejde sammen med 400 
Mælkerier til gjensidig Belæren. Og ikke blot vidste han at faa 
hver enkelt til at udføre sin Del af Arbejdet, men han forstod 
ogsaa at knytte hver enkelt personlig til sig. Det at arbejde 
sammen med F. var ensbetydende med at komme til at holde af 
ham; uvilkaarlig maatte man beundre den Uegennyttighed og 
Djærvhed, den ligefremme Venlighed mod store og smaa, der aldrig 
forlod ham til Trods for, at han efterhaanden var bleven en «fin»
Mand.

F. bar nemlig ikke blot Kommandørkorset (siden 1888), men 
han var 1883 valgt, som Professor B. S. Jørgensens Efterfølger, til
Præsident i Landhusholdningsselskabet, med Lensgreve 
Danneskjold-Samsøe til sin ene Side og Gehejmekonferensraad Tesdorpf til sin 
anden. Som den af Præsidenterne, der var bosat i Hovedstaden,
fik F. et meget betydeligt Arbejde at udføre med Selskabets 
daglige Virksomhed, de løbende Forretninger, ligesom han i de senere 
Aar var den, der holdt de fleste Foredrag ved Selskabets Møder.

En Saarfeber, efter en Operation for Brokskade, endte 
pludselig det virksomme Liv 4. Jan. 1891.

N. J. Fjord, Bevægelige Forsøgsstationer i Danm., 1888. 
B. Bøggild, Mælkeribruget i Danm. S. 24. 80 ff. 
Ugeskr. f. Landmænd 1891, I, 15. 
Landmandsbl. 1891, S. 19. 
Vort Landbrug 1891, S. 33. 
Galschiøt, Landbrug og Landmænd i Danm. 1888. 
Nord. Convers. Lex., 3. Udg. 
Illustr. Tid. 1891, S. 187.

<i>H. Hertel.</i>
-- Uagtet Docent Fjord tidlig opgav sin Lærergjerning i 
<i>Folkeskolen</i>, vedblev han paa forskjellig Maade at staa i levende 
Forbindelse med denne og virke for dens Udvikling. Ved sit nære 
Forhold til Monrad, for hvem han gjennem hele sit Liv bevarede 
stor Pietet, blev han 1858 Inspektør for de af Ministeriet 2 Aar før
oprettede Kursus til Læreres videre Uddannelse («de Monradske 
Kursus») og tillige for de korte Kursus, som heraf udviklede sig, 
og som Aar efter Aar bleve benyttede i voxende Omfang. 
Ligeledes forestod han den Uddeling af Undervisningsmidler, som siden 
1873 staar i Forbindelse med disse Kursus. Herved kom F. i 
Berøring med en stor Mængde Lærere og fik betydelig Indflydelse 
paa deres fyldigere Uddannelse. I 20 Aar havde F. Sæde i 
Skolelærer-Examenskommissionen, som oprettedes 1857; men det var ham 
imod, at dennes Virksomhed 10 Aar efter udvidedes til Statsseminarierne. 
For disse ønskede han blot en Censurkommission, der 
bedømte Afgangsprøven, medens Lærerne beholdt Retten til 
at examinere. F. traadte ogsaa i Skranken til Forsvar for Statsseminarierne
under de stærke Angreb, der først i 60erne rettedes mod 
disse. Ved sit indgaaende Kjendskab til Forhold og Personer i 
Danmarks Skoleverden var han i praktiske Skolespørgsmaal en 
nyttig Raadgiver baade for Kultusministeriet og mange private. F. 
var Medlem af Frederiksberg Skolekommission 1869-86 og ledede 
i en Del af disse Aar som tilsynshavende ikke blot den Udvidelse 
af Kommunens Skolevæsen, som Frederiksbergs hurtige Tilvæxt 
krævede, men bragte det tillige paa væsentlige Punkter i Højde 
med Hovedstadens offentlige Skoler ved at gjennemføre en Række 
Reformer, af hvilke flere ere karakteristiske for F. som Skolemand,
bl. a. den frivillige Heldagsundervisning. Ogsaa paa Kjøbenhavns 
offentlige Skolevæsen fik F. Indflydelse som Medlem af den 1873 
nedsatte Reformkommission. Ved den samme naturlige Begavelse, 
som paa andre Omraader af F.s Virksomhed fremkaldte saa store 
Resultater, blev han i Stand til som praktisk Skolemand at udrette
betydeligt til den danske Folkeskoles Fremme. F. tog livlig Del i 
Skolemøder og ledede ofte Forhandlingerne ved disse, saaledes i en 
Aarrække ved Pinsemøderne i Roskilde. Han var en fortrinlig 
Ordstyrer og gjorde sig afholdt af Lærerne ved den Jovialitet,
hvormed han færdedes imellem dem. I Udvalget for Folkeoplysnings 
Fremme havde F. Sæde til sin Død. 

<i>Joakim Larsen.</i>
</chapter>
<chapter name="Flamand, Ludvig Joseph, 1800-79, Litterat">

<b>Flamand, Ludvig Joseph,</b> 1800-79, Litterat, 
fødtes 27. Juni 1800 i Kjøbenhavn af borgerlige Forældre, kom i Boghandlerlære 
og optraadte tidlig som Oversætter af engelsk og tysk underholdende 
Litteratur. F. udgav tillige en Række historiske Skrifter, 
saaledes «Det oldenborgske Kongehus» (1841), «Danmarks Historie
fra Christian I til Nutiden» (1848), «Slagene ved Fredericia og Isted» 
(1853), «Christian VII's Hof» (1854), «Frederik VI's Hof» (1855), alle 
ledsagede af Portrætter. Illustration af historiske Arbejder var den 
Gang noget nyt, og ved de smukt udførte Lithografier samt de 
indsamlede Oplysninger vandt F.s Bøger, uagtet Forfatterens 
overfladiske og upaalidelige Kundskaber, en ikke ringe Udbredelse og
tilfredsstillede ogsaa et vist Savn: F. døde 9. Marts 1879; han blev 
gift 1825 med Johanne Cecilie Hansen (d. 4. Marts 1874).

Erslew, Forf. Lex.

<i>Johannes C. H. R. Steenstrup.</i>

</chapter><chapter name="Fleischer, Adolf Frederik Hilarius, f. 1816, katholsk-apostolsk Tilsynsmand">

<b>Fleischer, Adolf Frederik Hilarius,</b> f. 1816, katholsk-apostolsk Tilsynsmand, 
er Søn af Overlærer ved Aarhus Kathedralskole Edv. 
Christie F. og Rachel Magdalene f. Ache. Han blev født i Aarhus 
12. Juni 1816 og 1836 dimitteret til Universitetet. Aaret efter
tog han 2. Examen, og derpaa studerede han Theologi, men Sygdom 
tvang ham til at opgive Studeringerne uden at have underkastet 
sig Embedsexamen. 1843 blev han Adjunkt paa Herlufsholm, 
men da han 1849 havde giftet sig, fik han sin Afsked fra 1. Maj 
1850; dog vedblev han endnu et Aars Tid at være knyttet til 
Herlufsholm som Timelærer, især i Mathematik. Efter sin Afskedigelse 
som Adjunkt tog han Bolig i Næstved, hvor han var sysselsat dels 
med Undervisning, dels -- efter 1850 at have taget Landmaalerexamen 
-- med Landmaaling. 1852 rejste han til Neapel for at 
hæve en stor Arv, der var tilfalden ham efter en Farbroder, og da 
han var kommen hjem, nedsatte han sig i Hillerød som Landmaaler. 
Efter nogen Tids Forløb kjøbte han Nybogaard ved Helsingør, og 
som Ejer af den blev han 1854 valgt til Folketingsmand for Svendborg 
Amts 4. Valgkreds. I de nærmest følgende Aar lærte han den 
irvingianske Forfatter Charles Böhms Skrifter at kjende, og for at 
træde i Forbindelse med de saakaldte katholsk-apostolske Menigheder 
gjorde han 1858 en Rejse til Berlin. Efter helt at have sluttet sig 
til den nye Profetis Tilhængere blev han 1861 ordineret til Forstander 
for den samtidig oprettede katholsk-apostolske Menighed i Kjøbenhavn, 
og senere blev han Tilsynsmand for de mindre katholsk-apostolske
Menigheder, der vare dannede paa Sjælland, Fyn, Laaland 
og Bornholm. 1863 søgte han ved et Skrift om
«Christi Tilkommelse og de forudgaaende Tegn» at
vække Opmærksomhed for sin ejendommelige kirkelige
Opfattelse. Hans første Hustru, Charlotte Emilie
f. Dorscheus, døde 1867; 1869 giftede han sig igjen
med Henriette Vilhelmine Dorscheus, f. Lithin (d. 1871).

Erslew, Forf. Lex.   
F. Barfod, Dansk Rigsdagskal. S. 278.
H. B. Melchior, Hist. Efterretn. om Herlufsholms Stiftelse, ved Leth, S. 298. 417.

<i>Fr. Nielsen.</i>

</chapter><chapter name="Fleischer, Christian, 1713-68, Deputeret i Søetaten, Forfatter">

<b>Fleischer, Christian,</b> 1713-68, Deputeret i Søetaten, Forfatter, 
var Søn af Kapitajn ved Marinerne
Herman Reinhold F. (d. 1712) og dennes anden Hustru,
Nille f. Winecke (d. 1770). Faderløs fra Fødselen
opvoxede han i meget trange Kaar. Som Student laa
han paa Valkendorfs Kollegium 1730-33. Han var
derefter Huslærer for den unge Grev Ulrik Adolf
Danneskjold-Samsøe (IV, 196), og Forbindelsen med
det Danneskjoldske Hus blev afgjørende for hele
hans Fremtid. 1742 blev han Admiralitetssekretær,
1743 Sekretær paa den under Grev Danneskjold
udrustede Plaade, 1748 Overavditør i Søetaten,
1754 Deputeret i det kombinerede Admiralitets-
og Generalkommissariats-Kollegium (han var
den eneste borgerlige i Kollegiet), 1763 tillagt
Etatsraads Karakter, 1767 virkelig Etatsraad og
Deputeret i Søetatens Generalkommissariat. Han
døde ugift 21. Marts 1768 i sit 56. Aar. -- Det
var 26 betydningsfulde Aar i den danske Flaades
Administration, i hvilke F. ved sin Dygtighed og
sin ubestikkelige, retskafne Vandel stadig vidste
at hævde sin Plads under alle Omskiftelser. Som
Flaadens Overavditør deltog han væsentlig i det
store Lovgivningsarbejde, som fandt sin Afslutning
ved Søkrigsartikelsbrevet af 28. Jan. 1752 og
Krigsartikelsbrevet for Landtjenesten i Søetaten
af 29. Juli 1756, det første med 979, det sidste med
782 Paragrafer. Straffebestemmelserne deri forekomme
vel den nærværende Slægt barbariske -- Side efter Side
kommer igjen den berømmelige gamle «Holmens Ret», 3
[X] 27 Slag Kat selv for forholdsvis mindre Forseelser
--, men Tidsforholdene krævede Strænghed. F. fik
Eneret i 20 Aar paa Udgivelsen i Trykken af disse
Lovarbejder. Men F. havde ogsaa Interesser ud over
sin Embedsstilling. Han studerede flittig Sprog og
Skjønlitteratur. I de saakaldte «Sorøske Samlinger»
(1765), som han udgav sammen med Gerstenberg og Kleen,
findes af ham bl. a. «Forsøg til Sprogets Forbedring
i Henseende til enstydige og ubestemte Ord». Han er
den første, som har brugt Benævnelsen «enstydig»; men
det uheldige i Forsøget er i øvrigt oftere paavist 
af Kritikken. Hans Bedømmelser sammesteds af flere af Jomfru 
Biehls Arbejder høre ogsaa nærmest under det sprogkritiske. Ogsaa 
i «Schleswiger Litteraturbriefe» (1766-67) havde han Andel. Men
tillige fortjener at fremhæves hans levende Interesse for Naturhistorien. 
Han nævnes blandt Tilhørerne ved Brünnichs Forelæsninger 
over Insektlæren m. m. 1762 paa Elers' Kollegium, og han blev fra 
den Tid en trofast Ven af Brünnich. Da F. besad en særdeles
talrig Samling af nordiske Fugle, udgav Brunnich en Beskrivelse af 
dem i sin «Ornithologia borealis» (1764), og Listen over danske 
Fugle i «Danske Atlas» I, 616 støtter sig ligeledes væsentlig paa 
F.s Samling. Denne kom efter hans Bestemmelse ved hans Død til England.

Garde, Efterr. om den danske og norske Søemagt, III og IV. 
Gosch, Danmarks zoolog. Lit. II, 330. 335 f. 
P. Döring, Der nordische Dichterkreis u. die Schleswiger Litteraturbriefe, 1880, S. 37 f. 
Nyerup, Lit. Lex. 

<i>A. Jantzen.</i>

</chapter><chapter name="Fleischer, Esaias, o.1586-1663, Apotheker">

<b>Fleischer, Esaias,</b> o.1586-1663, Apotheker, 
af en schlesisk Slægt, indvandrede til Danmark i Begyndelsen af det 17. 
Aarhundrede og nedsatte sig i Kjøbenhavn, hvor han nævnes som Apotheker 
allerede 1613. 1619 fik han Tilladelse til at oprette et Apothek i 
Bergen, men om denne Tilladelse blev benyttet, er tvivlsomt, siden 
han allerede næste Aar beskikkedes til at være en af de 2 
Apothekere, som Kjøbenhavn maatte have. Fra 1633 (udnævnt 1636) 
til 1639 var han tillige Hofapotheker. Han var en vel anset Mand, 
der hørte til Hovedstadens Patriciat, og han var en velhavende 
Mand, som foruden sit Apothek (det nuværende Løveapothek) 
havde flere Ejendomme i Byen; men han synes ogsaa at have taget 
sig sine Varer godt betalt. 1653 havde han over 10000 Rdl. til 
gode hos Kongen. Han døde 13. Jan. 1663 i sit 77. Aar og 
efterlod som Enke sin anden Hustru, Maren Hansdatter (d. 25. Jan. 1675),
Datter af Borgmester Hans Pedersen i Slangerup og Søster til den 
bekjendte kjøbenhavnske Borgmester Hans Nansens Hustru. Af deres 
Børn nævnes Sønnen Esaias i det følgende; en yngre Søn, Gregorius,
overtog Apotheket, i det Privilegiet 1650 var blevet gjort arveligt.

Hist. Tidsskr. 3. R. I, 248 ff. 
Ingerslev, Danmarks Læger og Lægevæsen I, 428.

<i>C. F. Bricka.</i>

</chapter><chapter name="Fleischer, Esaias, 1633-97, Præst">

<b>Fleischer, Esaias,</b> 1633-97, Præst, 
var født i Kjøbenhavn 25. Okt. 1633. Han var en Søn af den foregaaende. 
Efter, siden 1648, at have besøgt Sorø Skole og Akademi blev E. F. tillige med 
sin Broder Johan i Nov. 1652 immatrikuleret ved Kjøbenhavns 
Universitet. Begge Brødrene tillige med en Ven fra Sorø, Troels KnofF, 
kom under deres theologiske Studier i Forbindelse med Sværmeren 
Niels Svendsen Chronich (s. III, 585), hvis store Alvor og 
mystisk-idealistiske Retning gjorde et dybt Indtryk særlig paa E. F., der 
besad et fyrigt og energisk Sind, og som nu i sin Læremesters 
Aand og betegnende sig selv som Guds Sendebud tog sig for at 
gjennemhegle Kjøbenhavns Præster, fordi de formentlig ikke gjorde
deres Skyldighed. Dette var imidlertid nær kommet ham dyrt til 
at staa, thi paa Regeringens Foranstaltning blev der anlagt Sag 
imod ham for Konsistorium, hvor han (1655) blev dømt til at have 
sine akademiske Rettigheder fortabte. Den eneste Maade, hvorpaa 
han kunde tænke at vinde dem tilbage, var ved længere Tids 
flittige Studier i Udlandet. 1656 begav han sig derfor til Rostock, 
senere til Strasburg, Leiden og Oxford. Alle Vegne var det de mest 
ansete Theologer og dygtigste Sprogmænd, han søgte at komme i
Forbindelse med. I Oxford blev han i 3 1/2 Aar, særlig sysselsat 
med kirkehistoriske Studier under Barlows Vejledning. Siden 
færdedes han i Frankrig og Italien (et Stykke af hans «Iter Romanum» 
er endnu bevaret i Haandskrift), hvor han stiftede Bekjendtskab 
med flere af Tidens berømteste Lærere og Videnskabsmænd.

Endelig kom han over Tyskland hjem 1664. Nu havde Dommen 
om ham ganske forandret sig. Hans Ungdomssværmeri blev ikke 
mere fremdraget. Beslægtet med en saa indflydelsesrig Mand som 
Hans Nansen, «der var ham som en kjødelig Fader», var der 
intet til Hinder for hans Forfremmelse. Efter 1665 at have taget 
Magistergraden blev han s. A. Sognepræst ved Helligaandskirken i 
Kjøbenhavn. Dette Embede forestod han med megen Troskab og 
Dygtighed. Det blev hans Lod at ledsage Griffenfeld til Retterstedet, 
vistnok fordi denne selv havde begjæret ham. En vis djærv 
Sandhedskærlighed synes at have været F. egen, og den stak 
mærkelig af mod den i Tiden raadende servile Tone. J. Bircherod 
fortæller i sin Dagbog i Anledning af Takkefesten for Fredslutningen 
med Sverige 1679: «Ved denne Lejlighed kom Sognepræsten ved 
Helliggejstes Kirke, Mag. E. F., i temmelig Ulejlighed, fordi han 
som en passioneret Patriot gav i ovenmeldte Taksigelse hel lydelig 
sin og fleres Ufornøjelse til Kjende over Krigens slette Udgang paa 
vor Side paa Grund af de okkuperede Stæders Restitution etc., 
i det han kaldte den nys afsluttede Fred en skiden og skammelig 
Fred, med mere deslige. Hvorudover han af Bispen, Dr. Bagger, 
i Følge kgl. Befaling blev suspenderet fra sit
Embede. Og sprang der siden gode Penge for ham til
dem, der talte hans Sag i Lave.»

1667 havde F. ægtet Ellen, Datter af Raadmand Jacob
Andersen Riber i Kjøbenhavn. Hun døde 1684. Efter
flere Aars Svagelighed bortkaldtes han selv
5. Febr. 1697. Han havde ønsket den siden bekjendte
Morten Reenberg til sin Medhjælper og Efterfølger;
men det blev ham afslaaet. Af Skrifter har han kun
udgivet en Ligtale over Hans Nansen. Han skal have
udarbejdet adskilligt i Kirkehistorien; men det kom
ikke for Lyset og er nu tabt.

Programma funebre. 
Pontoppidan, Annales eccles. Dan. IV, 718. 
Kirkehist. Saml. 3. R. III.

<i>H. F. Rørdam.</i>


<b>Fleischer, Esaias,</b> 1732-1804, 
Amtmand, Landøkonom, naturhistorisk Forfatter, 
var født 19. Febr. 1732
i Egeslevmagle paa Sjælland, hvor hans Fader, Hans
F. (d. 1753), en Sønnesøn af den foregaaende, var 
Præst. Hans Moder var Cathrine Marie
f. Hoff. Efter at han havde gaaet i Roskilde Skole
blev han 1749 dimitteret til Universitetet. Samme
Aar tog han imod en Ansættelse som Vicehører ved den
Skole, hvorfra han nylig var bleven Student, kastede
sig over østerlandske Sprog, og med den Jærnflid,
der udmærkede ham hele Livet igjennem, formaaede han
tillige ved Siden deraf at fuldende et theologisk
Examensstudium, saa han kunde blive Kandidat 1751. Det
følgende Aar blev han udnævnt til virkelig Hører
i Roskilde. Han levede her i 13 Aar i smaa Kaar,
søgte en Mangfoldighed af Præstekald, uden at kunne
opnaa noget af dem, og blev efterhaanden led og kjed
af Skolegjerningen. Imidlertid havde han giftet sig
(1759) med en Datter af Præst Anders Hald (d. 1725),
hvad der ikke var til Forbedring for hans Kaar. Men
han var utrættelig i at arbejde. Snart studerede han
Kirkehistorie, og han fuldendte endog et Skrift i 3
Bind om Pavedømmet, som han fik udgivet (1757-60),
snart studerede han Jura; men dette hindrede ham ikke
i samtidig at blive en virksom, praktisk Landmand. Han
gav sig til selv at opdyrke en lille Jordlod, hvis
Indtægter vare en Del af hans Hørerløn, forpagtede
mere Jord til, og han var ikke bange for at tage
fat med paa Tærskeplejlen eller paa Ploven. Med den
Iver efter at udvide sine Kundskaber i forskjellige
Retninger, der var saa betegnende for ham, kastede
han sig ogsaa over Landbrugets Theori og læste alt,
hvad han kunde overkomme af Skrifter derom.

Omsider kom Tiden for ham til at svinge sig i Vejret. Det
lykkedes ham i Aaret 1764 at kjøbe et Regimentskvartermesterembede 
ved det sjællandske Dragonregiment i Næstved, og foruden at han her
fandt en Virksomhed, der tiltalte ham ulige mere end at terpe 
Lektier med Disciplene i Roskilde, kom han derved ogsaa i Forbindelse 
med den senere bekjendte General Eickstedt, der var Chef for 
Regimentet. Sammen med ham tog han Bolig i Kjøbenhavn, da 
de sjællandske Dragoner i Aaret 1771 bleve flyttede her hen, og i
den stærkt bevægede Tid, der gik nærmest forud for Struensees 
Fald, lagde han sin Iver for Kongehuset saa stærkt for Dagen, at 
han i høj Grad blev grata persona hos dem, der vandt Magten efter 
17. Jan. 1772. Han gjaldt stedse senere som Guldbergs og 
Arveprinsens fuldtro Mand. Derfor steg han ogsaa med dem og faldt
med dem.

Det var et Vidnesbyrd om Regeringens Tillid til ham, at han 
snart efter Januarbegivenhederne blev sendt til det vordingborgske 
Distrikt for at undersøge Udvisningen i Skovene der. Uheldigvis 
bragte dette ham i en heftig Pennefejde med Inspektøren der, 
Torkel Baden. Baade personlig Ophidselse og en stærk Forskjel i 
Opfattelsen af Landboforholdene forbitrede denne Strid. Efter at 
han havde taget sin Afsked fra Regimentet, blev han 2 Aar senere 
(1774) ansat som Inspektør paa Arveprinsens Gods Jægerspris, og 
den store Virksomhed, han udfoldede der, vakte saa stærkt 
Arveprinsens og Guldbergs Bifald, at Regeringen 1779 brugte ham til 
at faa undersøgt Skovforholdene paa Sorø Gods. Han blev ogsaa 
udnævnt til Overforstinspektør her (Jan. 1780), og Aaret efter fik 
han Stillingen som Amtmand i Korsør og Antvorskov Amter. 
Imidlertid var han ligeledes avanceret, hvad Titler angaar. Han fik 
Justitsraads Titel 1773, blev virkelig Justitsraad 1776, Etatsraad 1779,
og omtrent samtidig med at han fik Amtmandspladsen, blev han 
gjort til Konferensraad.

Intet Embede kunde være mere efter hans Hoved end et 
Amtmandskab. Hans Interesse for Landboforholdene og forskjellige 
praktiske Livsforhold kunde ret finde en Tilfredsstillelse der. Saa 
meget haardere var det for ham, da han allerede 17. Avg. 1785 
blev afskediget. Det var ikke Plaster nok paa Saaret, at han 
beholdt sin fulde Gage, thi den 53aarige, arbejdskraftige Mand følte 
Afskedigelsen som en Krænkelse. Regeringen berøvede sig herved 
utvivlsomt en dygtig Embedsmand, og al Sandsynlighed er for, at 
han blev fjærnet, fordi han, den Guldbergske Styrelses tro Mand, 
ikke var vel set af dem, der ved Regeringsforandringen 1784 kom 
til Roret, særlig ikke af Christian Ditlev Reventlow. Han var oven 
i Kjøbet som Amtmand tørnet stærkt sammen med Generalvejkommissionen, 
hvori Reventlow foruden en af Statsraadets Medlemmer, 
General Huth, havde Sæde. En vis Irritabilitet hos F., 
der ved flere Lejligheder viste sig, har sikkert bragt ham i Ry for 
at være vanskelig at arbejde sammen med. Hvor dybt krænket 
han følte sig, viste han ved snart efter (1785) at udgive sin «Liv- 
og Levnedsbeskrivelse», der aabenbart skulde være en Appel til 
Publikum over for det Fjendskab, han mente med urette at være 
bleven Gjenstand for.

F.s praktiske Virksomhed var fra nu af indskrænket til som 
en Slags Direktør at styre Førslev med tilliggende Gods for Familien 
Plessen. Han havde imidlertid skrevet om Landbrug og Havevæsen,
saaledes et Skrift i en halvt rhetorisk Stil: «Om et Lands Lyksalighed, 
i hvilket Agerdyrkning og Landvæsenet blomstrer», som han 
udgav i Anledning af Arveprinsens Fødselsdag 11. Okt. 1778, og, 
hvad der var vigtigere, en «Agerdyrknings-Katekismus» (1780, 2. Opl. 
1794). Særlig dette sidste Skrift gav mange nyttige Oplysninger og 
vakte en ikke ringe Opsigt. Det blev baade belønnet af 
Landhusholdningsselskabet med dets største Guldmedaille og oversat paa 
Svensk. I Forening med et Skrift, han udgav, «Forsøg til en
Undervisning i det danske og norske Skovvæsen» (1779), bevirkede 
det hans Optagelse i flere udenlandske Selskaber. Efter den 
theoretiske Uddannelse, F. havde vundet, og det Kjendskab til 
Landboforholdene, som han i sine forskjellige Livsstillinger havde opnaaet,
var det naturligt, at han tog Del i den varme Kamp om 
Landboreformerne, der udbrød her hjemme i de nærmeste Aar efter 1784. 
Ikke mindre forstaaeligt er det, at han med sin store Selvfølelse 
og sit meget pirrelige Temperament virkede med til at give Striden
det lidenskabelige Præg, den fik. Ingen kunde let have et mørkere 
Blik paa Landboforholdene og dermed ogsaa paa Bøndernes økonomiske 
Stilling end han. Men han var dog en af de hidsigste, 
ligesom han var en af de dygtigste Modstandere, som Forsvarerne 
for Landboreformerne fik at kæmpe med. Forbitrelsen over
Afskedigelsen fra Amtmandspladsen virkede rimeligvis med til at tirre 
ham. De vigtigste Skrifter, hvori han udtalte sine Meninger, vare 
«Breve angaaende den danske Proprietær og Bonde, med patriotisk
Frihed skrevne af Fædrelandets sande Ven» (1786) med et «Anhang», 
der udkom samme Aar, og «Tanker til nøjere Eftertanke om vor 
danske Bondesag i Anledning af Førslev Godses Administration osv.»
(1787). Medens F. var enig med Reformforkæmperne i, at Tilstanden 
var slet, mente han, at større Frihed for Bønderne kun vilde føre 
til deres fuldstændige Undergang, og at det vilde være en grov
Retskrænkelse at gjøre Indskrænkning i den Myndighed, Proprietærerne 
havde over Bønderne. Der var efter hans Mening ingen 
anden Vej at gaa for at forbedre Forholdene end at hjælpe baade 
Proprietærer og Bønder ved Nedsættelse af Skatterne og at 
formindske det trykkende Vejarbejde, der unægtelig i visse Dele af 
Landet var en sand Plage; endelig burde ogsaa Skolevæsenet 
forbedres. Tvang fra Proprietærernes Side imod Bønderne var efter 
hans Mening nødvendig, hvis der skulde komme noget ud af disses 
Arbejde; men naar først ved de af ham foreslaaede Forandringer
Velstand og Oplysning vare bragte til Veje, vilde de nødvendige 
Reformer komme af sig selv. Ogsaa paastod han, at hvis man 
vilde løsne de Baand, der knyttede Bonden til Herremanden, 
maatte man give denne en vis Ret til at sammenlægge mindre 
Fæstegaarde og ligeledes Ret til at udvise fra Godset «de svage, 
Krøblinger og uduelige, som ingen Sted vidste at gaa hen».

Den haardnakkede Kamp, F. her havde ført imod Landboreformerne, 
gjorde det umuligt for ham nogen Sinde igjen at komme 
i Statstjenesten. Sit ufrivillige Otium brugte han imidlertid paa en 
nyttig Maade ved at ofre Naturhistorien sin Tid og sine Kræfter. 
Samtidig forsøgte han sig ogsaa som religiøs Forfatter ved at 
udgive Skriftet «Jesu Christi Religions Sandhed» (1798-99). Han døde 
i Slagelse 6. Jan. 1804. Hans Ægteskab med Anna Sophie f. Hald 
var barnløst.

E. Fleischers Liv og Levnets-Beskr., 1785. 
Nyerup, Lit. Lex. 
Wegener, Abrahamstrup. 

<i>E. Holm.</i>

-- E. Fleischer var en meget alsidig Forfatter. Foruden 
historisk og forstlig litterær Virksomhed har han ydet omfangsrige 
Arbejder paa den rene og den anvendte <i>Naturhistories</i> Omraade. Hans 
Hovedværk: «Forsøg til en Naturhistorie» udkom i 1786-1804 i 10 
Dele, hver med sin specielle Titel. 1. Del giver en Kosmogoni, 
de følgende handle om Luften, Vandet, Stenriget, 6. om Planteriget, 
7.-9. om Dyreriget; 10. Del, der bestaar af 4 voluminøse Bind, er 
et vidtløftigt anthropologisk Arbejde. F.s «store Naturhistorie» blev
i sin Tid meget læst og benyttet; den har bidraget ikke lidet til 
Udbredelsen af den Tids Opfattelse af naturhistoriske Forhold blandt 
hans samtidige, ligesom hver af Delene, efterhaanden som de 
udkom, blev udførlig anmeldt i den periodiske Presse. Man sporer 
dog ikke i dette omfattende Værk, der udgjør o. 16000 Pagina, at 
F. var selvstændig Naturhistoriker, hvorimod det røber en meget
omfattende Læsning. Han maa som naturhistorisk Forfatter nærmest 
anses for en dygtig Kompilator, og visse Dele af det 
omhandlede Værk ere i det væsentlige et Uddrag af Buffons Arbejder, 
dog med en Mængde Tilføjelser efter omhyggelig angivne Kilder. 
R. Nyerup, som har skrevet Fortalen til sidste Bind, der udkom 
efter Forfatterens Død, siger om dette Værk, at det i Henseende 
til Omfang og almen Interesse ikke har sin Lige i vort Fædrelands 
Litteratur, men at hans religiøse Fordomme stundum hindrede ham 
i at se Tingen fra det rigtige Synspunkt; han kalder F. med rette 
en «dansk Plinius»; de havde Flid og Kundskabsmasse fælles, de 
benyttede en Mængde andre Forfattere, men de vare alt for 
vidtløftige i deres Fremstilling. -- F.s store Flid har ogsaa strakt sig 
til Behandling af Naturvidenskabens praktiske Anvendelser; han 
affattede saaledes i 1777 en «Udførlig Afhandling om Bier», i 1780 
en af Landhusholdningsselskabet udgiven «Agerdyrknings-Katekismus» 
og i 1782 en større «Dansk Havebog», om hvis Indhold han i 
Fortalen siger, at han har prøvet selv, hvad han har skrevet.

<i>E. Rostrup.</i>

-- E. Fleischer udgav 1779 sit «Forsøg til en Undervisning i 
det danske og norske Skovvæsen», indtil nu den eneste samlede 
udførlige Fremstilling af <i>Skovbrugslæren</i>, der er fremkommet her i 
Landet. Bogen er kun i ringe Grad et Førstehaandsarbejde og 
vidner om, at F. havde mere Kjendskab til Litteraturen end til det 
praktiske Skovbrug og Skovnaturen. Men han har forstaaet at 
lægge Stoffet godt til rette for Læseren, og skjønt den livlige 
Udvikling, der omkring Aar 1800 foregik paa de fleste forstlige 
Omraader, snart maatte forringe Skriftets Værdi, bliver det dog endnu 
i vore Dage læst og benyttet.

A. Oppermann, Bidrag t. d. danske Skovbrugs Hist. 1786-1886.

<i>A. Oppermann.</i>

</chapter><chapter name="Fleischer, Hans Astrup, 1785-1847, Borgmester">

<b>Fleischer, Hans Astrup,</b> 1785-1847, Borgmester. 
F., Søn af Proprietær Herman Reinhold F. og Marie Finde f. Astrup, blev 
født 27. Maj 1785 paa Lekvegaard i Voss Præstegjæld, Bergens 
Stift. Han dimitteredes 1802 fra Metropolitanskolen i Kjøbenhavn 
og tog 1807 juridisk Embedsexamen. 1810 udnævntes F. til Avditør
i Hæren og blev 1816 Overavditør. 2 Aar efter ansattes han som 
Byfoged og Borgmester i Aarhus, hvilken Stilling han
beklædte indtil sin Død, 31. Maj 1847. 1820 fik han
Titelen Justitsraad. F. havde som Repræsentant for
Kjøbstædernes Valgdistrikt Sæde i de jyske Stænders
i. Session 1836-41 og blev gjenvalgt ved dennes
Udløb. Han hyldede liberale Anskuelser og spillede
en temmelig fremtrædende Rolle. Hans Hustru var
C. C. Amalie f. Schiern.

<i>A. Thorsøe.</i>

</chapter><chapter name="Fleischer, Herman Reinhold Frederik, 1828-95, Justitiarius">

<b>Fleischer, Herman Reinhold Frederik,</b> 1828-95, Justitiarius. 
Han er en Søn af ovfr. nævnte
Borgmester Hans Astrup F., fødtes 31. Jan. 1828
i Aarhus, blev 1846 Student fra denne Bys lærde
Skole og 1853 juridisk Kandidat, var derefter i 3
Fjerdingaar Fuldmægtig hos Byfogden og Politimesteren
i Helsingør, blev 1854 Volontær i Justitsministeriet,
1857 Kancellist og 1863 Fuldmægtig sammesteds,
udnævntes 1864 til Byfoged og Politimester i
Helsingør, blev 1870 tillige By- og Raadstueskriver
sammesteds, overtog 1880 Stillingen som Formand
(Justitiarius) i Sø- og Handelsretten i Kjøbenhavn,
blev 1888 tillige extraordinær Assessor i Højesteret
og udnævntes 1891 til Justitiarius i Landsover- samt 
Hof- og Stadsretten. 1863 fik han Titel af
Kancellisekretær, 1864 af Kancelliraad. 31. Okt. 1866
ægtede han Fanny Ivarine Wiibroe (f. 26. Okt. 1845),
en Datter af Bryggeriejer i Helsingør, Agent Carl
W. og Christine Wilhelmine Magdalene f. Klentz.
-- d. 14. Dec. 1895.

<i>G. Kringelbach.</i>

</chapter><chapter name="Fleischer, Rasmus,</b> 1744-1804, Præst">

<b>Fleischer, Rasmus,</b> 1744-1804, Præst, 
var yngre Broder til ovenanførte Amtmand Esaias F. (d. 1804)
og blev født i Egeslevmagle 1. Febr. 1744. Han
deponerede fra Roskilde Skole 1761, blev 1765 Alumn
paa Borchs Kollegium, tog 1766 Attestats og 1768
Magistergraden. Som Dekan paa Kommunitetet udsendte
han et Par Lejlighedsskrifter om de akademiske
Examiner. Til den under Mærket «Philomusus» 1771
udkomne Piece om Universitetets Stiftelser og
Stipendier med Stræng Kritik af disses Bestyrelse
blev han almindelig nævnt som Forfatter; men
da det trak op til et Uvejr mod den unavngivne
Forfatter, og F. paa den Tid var begyndt at søge
Præsteembede, indrykkede han i «Adresseavisen»
en Erklæring, hvorved han fralagde sig al Andel i
Skriftet. Endelig opnaaede han gejstligt Embede,
i det han 1773 fik Skibtvet Sognekald i Christiania
Stift. 9 Aar efter (1782) blev han Sognepræst i
Kalundborg. Ved den store Doktorpromotion 1790 i
Anledning af Kronprinsens Formæling erhvervede han den
theologiske Doktorgrad. Ofte søgte han Forflyttelse
fra Kalundborg, og Byens og Omegnens 
Misstemning mod ham kunde ogsaa gjøre en saadan i høj Grad 
ønskelig; men først 1799 opnaaede han at blive kaldet til Ballerup 
ved Kjøbenhavn, og her døde han 6. Maj 1804. -- F. besad mange 
Kundskaber, men frugtbargjorde disse mere ved at kritisere andres 
Arbejder end ved selv at producere. Filologi var hans Yndlingsfag. 
I det i øvrigt ikke meget ansete Tidsskrift «Kritik og Antikritik», 
væsentlig fremkaldt som Opposition mod «Lærde Efterretninger»,
var han en af de flittigste Medarbejdere. Ogsaa i Tidens kirkelige 
Fejder deltog han. Biskop Balle paakaldte hans Hjælp mod 
Vantroen, og F. fulgte Opfordringen. Senere kom han dog ogsaa i 
Konflikt med Biskoppen selv i Anledning af dennes «Magasin for 
den nyere Kirkehistorie». Striden bredte sig og naaede sit Højdepunkt 
ved en offentlig Skriftvexel mellem F. og Nabopræsten J. A. 
Monrad i Refsnæs, i hvilken det fra begge Parter regnede ned med 
de plumpeste Skjældsord. Medens F. var Sognepræst i Kalundborg,
var H. G. Clausen, den senere Stiftsprovst, et Aars Tid resid. 
Kapellan sammesteds; men Forholdet til Kapellanen var ogsaa meget 
spændt. Som Prædikant nød F. kun ringe Anseelse. Han var gift 
med Anna Sophie f. Høhling (d. 13. Juni 1816, 70 Aar gammel).

Kalundborg Avis 1860, Nr. 45. 
Hundrup, Doctores theol. S. 64 f. 
Kirkehist. Saml. 3. R. I, 673. 
Nyerup, Lit Lex.

<i>A. Jantzen.</i>

</chapter><chapter name="Flemløse, Peder Jacobsen, o.1554-1599, Læge, Astronom">

<b>Flemløse, Peder Jacobsen,</b> o.1554-1599, Læge, Astronom, 
født i Flemløse i Fyn, studerede i sin Ungdom Medicin, kom til 
Tyge Brahe paa Hven, hvor hans første Observationer ere fra 1578. 
Frederik II gav ham Aaret efter Løfte om det første ledige Kanonikat
ved Roskilde Domkirke, mod at han skulde lade sig bruge af 
T. Brahe «in studiis mathematicis». Af T. Brahe var han meget 
afholdt, og denne benyttede ham saaledes til en Sendelse til 
Landgrev Vilhelm i Kassel. Landgreven havde observeret Kometen af 
1585 og ønskede i Anledning af disse Observationer og nogle andre 
astronomiske Spørgsmaal at høre T. Brahes Mening. T. Brahe sendte 
da P. F. med de ønskede Oplysninger og skrev i sit Brev, at F. 
var fuldstændig indviet i hans astronomiske og kemiske Sager og
derfor vilde kunne give enhver Forklaring, der maatte ønskes. 
Under sit Ophold paa Hven forfattede F. efter T. Brahes Befaling 
«En elementisk og jordisk Astrologia» (1591) med en Fortale af 
Longomontanus, en for den Tid særdeles god Samling Vejrregler. 
(Senere Udg. 1644, 1745, 1865.) Efter at have været over 10 Aar 
paa Hven blev han Læge hos Statholderen i Norge Axel 
Gyldenstjerne, indtil han 1590 fik det lovede Kanonikat. Han
opholdt sig senere nogle Aar i Kjøbenhavn for sine
Studiers Skyld og vilde rejse til Basel for at tage
Doktorgraden i Medicin der, da han pludselig døde
1599. -- 1574 havde han udgivet «Ecloga de ecclipsi
solari anno 1574 futura».

F. R. Friis' Fortale til P. J. F.s Elementiske og jordiske Astrologie, 1865.

<i>Aug. Svedstrup.</i>

</chapter><chapter name="Flemmer, Eduard,</b> 1824-83, arkæologisk Forfatter">

<b>Flemmer, Eduard,</b> 1824-83, arkæologisk Forfatter,
en Søn af ndfr. nævnte Hans Morten F., blev født
i Kjøbenhavn 17. Maj 1824. F. blev Student fra
Frederiksborg Skole 1842, filologisk Kandidat 1851,
Adjunkt i Roskilde 1852, Overlærer sammesteds 1862,
afskediget 1877. Han var en flittig Lærer, men hans
Interesse drejede sig dog navnlig om Oldtidslevninger
i Italien, hvorover han holdt en Række Foredrag,
belyste ved talrige, til Dels af ham selv omhyggelig
udførte Tegninger, samt om Skyttesagen, for hvilken
han virkede med utrættelig Iver. Blandt de Skrifter,
han har udgivet, bør nævnes: «Folkelige Foredrag,
1. Samling, Skildringer fra Italien» (1866). Efter at
han havde taget sin Afsked, levede han i Kjøbenhavn;
men nedtrykt af Sorger og Skuffelser hensank han
i en aandelig og legemlig svækket Tilstand og
døde 14. Dec. 1883. 1854 havde han ægtet Anna
Maria Bolette Sophie Hertz (f. 1834), Datter af
Konsistorialraad Hans Peter Boye H.

Erslew, Forf. Lex.

<i>S. B. Thrige.</i>

</chapter><chapter name="Flemmer, Hans Morten, 1797-1864, Rektor">

<b>Flemmer, Hans Morten,</b> 1797-1864, Rektor, 
blev født 26. Nov. 1797 i Vester Egede, hvor hans Fader, Carl
Gustav F., var Præst; hans Moder var Sara Martine
f. Hammer. Han blev Student fra Horsens Skole 1815,
tog 1819 theologisk, 1823 filologisk Embedsexamen, var
1821-26 Lærer ved Borgerdydskolen paa Christianshavn,
blev 1826 Overlærer i Slagelse, 1830 Rektor i Randers,
1836 i Frederiksborg, 1851 Etatsraad, tog sin Afsked
1864 og døde kort efter, 22. April s. A. F. var en
helstøbt Skolemand. Da han i sit 33. Aar blev kaldet
til Rektor i Randers, saa den kraftige og energiske
Mand, at her trængtes til en hel Omstøbning: de fleste
Lærerpladser bleve besatte med nye og yngre Kræfter,
og nyt Liv gjennemstrømmede Skolen. I Frederiksborg
tog han fat paa lignende Maade. F. var endnu i sine
ældre Aar en smuk Mand med regelmæssige Ansigtstræk,
brune Øjne, sorte Øjenbryn til de graa Haar. Hans
Fremtræden bar Præg af Strænghed, maaske endog
Barskhed; men han kunde godt lade Humor og spøgefulde
Indfald 
krydre sin Tale, endog i Undervisningstimerne, og mange af hans 
tidligere Disciple, særlig de, som han yndede, mindes ham med 
Taknemmelighed. Hans Hus var gjæstfrit og besøgtes jævnlig af 
Skolens Lærere, med hvilke han stod paa den bedste Fod. F. 
forsømte aldrig at bevæge sig i den frie Natur, han var en udmærket 
Fodgænger, og en Fodtur fra Frederiksborg til Kjøbenhavn og 
tilbage samme Dag, efter at have udrettet sine Ærender i Hovedstaden, 
var ingen Besværlighed for ham. Da Frederik VII boede 
paa Frederiksborg Slot, blev han en hyppig Gjæst paa Slottet, 
meget skattet af sin Konge, der i ham saa en trofast hengiven 
Ven, der aldrig misbrugte hans Naade og Fortrolighed. 1823 havde 
han ægtet Inger Margrethe Lund, f. 1797 (Datter af Bogholder
Jørgen Christensen L.), som endnu lever aandsfrisk i sin høje Alder. 
Blandt hans Skrifter bør nævnes hans Doktordisputats: «De itineribus 
et rebus gestis Hadriani imperatoris secundum numorum et inscriptionum 
testimonia» (1836).

Hundrup, Lærerstanden ved Slagelse lærde Skole, 1861.
Erslew, Forf. Lex.

<i>S. B. Thrige.</i>

</chapter><chapter name="Flensborg, Carl Julius, 1804-52, Officer">

<b>Flensborg, Carl Julius,</b> 1804-52, Officer,
er født i Kjøbenhavn 2. Juli 1804 og Søn af daværende Premierlieutenant i Flaaden, 
senere Kontreadmiral, Christian Peter F. (f. 1772 d. 1838) og Cathrine 
Marie Alexandrine f. d'Origny (f. 1776 d. 1855). Han begyndte sin 
militære Løbebane som Kadet i Artilleriinstituttet, blev Stykjunker
1819, Sekondlieutenant i Artillerikorpset 1822 (med Anciennitet fra 
1820) og Premierlieutenant 1832. 2 Aar i Forvejen var han indtraadt 
som Elev paa Højskolen og afgik her fra efter en fortrinlig Examen 
blandt det første Hold Generalstabsaspiranter 1834 som Adjoint i Generalkvartermesterstaben, hvor han 1839 blev Kapitajn og 
Divisionskvartermester. 25. Nov. 1836 havde han ægtet Hermanne Nicoline 
Birgitte Trock,  f. 24. Nov. 1806, en Datter af Kapitajn i asiatisk
Kompagnis Tjeneste Peter Hermann Gottlieb T. og Nicoline Jensine 
f. Schultz.

1843 blev F. ansat i Bureauet for Armeens Kommandosager 
som Medhjælper for Generaladjudanten, og ved Krigsministeriets 
Oprettelse i Marts 1848 udnævntes han, hvem der 1846 var reserveret
Anciennitet som Major i Generalstaben, til Chef for Ministeriets 
1. Afdeling, senere kaldet Direktionen for Armeens Personel. 
Denne under de nye Forhold og den begyndende Krig højst brydsomme 
Post bestyrede han med stor Samvittighedsfuldhed og Duelighed, og
Æren for den Orden, der i Løbet af det første Krigsaar 
bragtes til Veje i den militære Administration, tilkom i ikke ringe 
Grad ham. Anerkjendende udtaler ogsaa Tscherning: «Jeg fandt i 
F. en dygtig og villig Hjælper». I Slutningen af Aaret forfremmedes 
han til Oberstlieutenant. Ved Hærens Mobilisering det følgende
Aar indtraadte han i aktiv Tjeneste som Stabschef ved Flankekorpset 
under General F. R. H. Bülow (III, 284), og i April Maaned, 
da denne hans kjække Chef blev udnævnt til Overgeneral i Steden 
for General Krogh, afløste han selv Oberstlieutenant Læssøe som
Hærens Stabschef, hvilken Stilling han derpaa beklædte Resten af 
Felttoget ligesom under hele Felttoget 1850. Det var en egen Sag 
at skulle remplacere et saa anerkjendt militært Geni som hans 
Forgænger, og det var vel kun de færreste, der stillede ham et 
gunstigt Horoskop, navnlig efter det mindre heldige Udfald af hans 
Debut i Slaget ved Kolding 23. April. Men de følgende Begivenheder 
viste, at han var en talentfuld, tapper og koldblodig Soldat, 
der under alle Forhold var sin ansvarsfulde Post voxen, og naar 
man mindes de store Sejre ved Fredericia og Isted, der spredte 
Glans over Nationen, har han et fortjent Krav paa at nævnes som 
Feltherrernes trofaste og kyndige Raadgiver. Efter Slaget ved
Fredericia udnævntes han til Oberst i Generalstaben og Kommandør af 
Danebrog, efter Istedslaget paa Krigsministerens særdeles 
anerkjendende Indstilling til Generalmajor. Da Hæren i 1851 sattes 
paa Krigsfod, blev han Stabschef ved Generalkommandoen i Slesvig
og senere paa Aaret (18. Okt.) Krigsminister, men fratraadte denne 
Stilling, for hvilken han utvivlsomt i flere Henseender var særlig 
egnet, ved Systemforandringen i Jan. 1852 og overtog derpaa Posten 
som Chef for Generalstaben. Her kom han dog knap i Virksomhed, 
før hans Livsbane var afsluttet. Han havde i flere Aar lidt 
af en Hjærtesygdom, som Krigens Spænding vel foreløbig havde
trængt tilbage, men næppe mildnet, og 23. Juli 1852 døde han i 
Kjøbenhavn. Paa den over ham paa Garnisons Kirkegaard rejste 
Mindestøtte ses hans veltrufne Portræt.

<i>S. A. Sørensen.</i>

</chapter><chapter name="Flensborg, Christian, 1728-76, Forfatter">

<b>Flensborg, Christian,</b> 1728-76, Forfatter, 
blev født, da Ildsluerne rasede i Kjøbenhavn 20. Okt. 1728, og var Søn af 
Schoutbynacht Christian Peter F. (d. 1767) og dennes første Hustru, Else 
Margrethe f. Søbøtker (d. 1732). Han blev Student 1746 og tog 
Attestats 1750. Embedsbanen kom han dog aldrig til at betræde,
men maatte lade sig nøje med den beskedne Stilling som «Numerant 
i Banken». Hans Navn er bevaret ved Udgivelsen af 
Maanedsbladet «Den danske Mercurius, efter Bordings Maade», som holdt 
sig gjennem 5 Aargange (1766-70), og hvori han aldeles som Bording 
beskrev de vigtigste Tildragelser i Ind- og Udland i rimede 
Vers. I den af M. Frydensberg bekostede Rimkrønnike, «Det danske
oldenborgske Kongehus i Vers og Kobber», skyldes en Del af 
Rimenerne F. Han var tillige almindelig bekjendt i Hovedstaden 
i sin Tid som humoristisk Lejlighedspoet. Han døde 1. Juni 1776. 
I Aaret 1768 blev han gift med den 18aarige Charlotte Margrethe
Leth, og deres eneste Søn var Kontreadmiral Christian Peter F.
(d. 1838).

Stamtavle af Lengnick. 
Rahbek og Nyerup, Udsigt ov. Digtekunsten und. Fred. V S. 190 f.

<i>A. Jantzen.</i>

</chapter><chapter name="Flensborg, Christian Alexis, 1802-72, Birkedommer og Politiker">

<b>Flensborg, Christian Alexis,</b> 1802-72, Birkedommer og Politiker, 
blev født i Kjøbenhavn 1. Okt. 1802 og var en Broder 
til den ovfr. nævnte Generalmajor Carl Julius F. Han dimitteredes 
i 1822 fra Metropolitanskolen, blev juridisk Kandidat 1826, ansattes 
1828 som Kopist under Direktionen for Universitetet og de lærde 
Skoler, blev i 1831 Avditør (1836 Overavditør), 1838 Assessor i 
Landsover- samt Hof- og Stadsretten og opholdt sig 1848-49 et
halvt Aar i Vestindien som Medlem af den angaaende Generalgouvernør 
Scholtens og andre Embedsmænds Færd nedsatte Undersøgelseskommission. 
F., som hørte til det national-liberale Parti, 
uden dog i dette at indtage nogen fremragende Plads, stillede sig
i Maj 1850 ved et Suppleringsvalg i Holbæk Amts 4. Kreds (Kalundborg 
og Samsø) til Folketinget, men faldt igjennem; s. A. valgtes 
han imidlertid til Landstinget (gjenvalgt 1855, sad der indtil 1859), 
og han havde Sæde i Rigsretten, da denne i 1856 paadømte 
Anklagen imod Medlemmerne af det Ørstedske Ministerium. Samme 
Aar blev han Birkedommer i Kjøbenhavns nordre Birk, et 
omfattende og besværligt Embede, hvis praktiske Opgaver og vanskelige 
Politi laa mindre godt for hans særlige Evner og Temperament 
end den administrative og dømmende Virksomhed. Hans utrættelige 
Arbejdsomhed raadede dog Bod herpaa, og hans strænge Retfærdighedsfølelse 
og humane Sind gjorde ham baade agtet og afholdt. 
Han døde 27. Maj 1872 i Kjøbenhavn. 1852 havde han faaet Titel 
af Justitsraad. I 1830 havde han ægtet Christine Brygmann Boserup, 
f. 4. Jan. 1807 d. 22. Avg. 1883.

F. Barfod, Rigsdagskal.
Erslew,  Forf. Lex.

<i>C. St. A. Bille</i>
</chapter>
<chapter name="Flinch, Alfred Carl Johannes, f 1840, Forfatter">

<b>Flinch, Alfred Carl Johannes,</b> f 1840, Forfatter. 
Han er født i Kjøbenhavn 7. Marts 1840 og er en Søn af nedennævnte 
Xylograf Andr. Chr. Ferd. F. Han blev Student fra Borgerdydskolen 
paa Christianshavn 1859 og tog det følgende Aar Examen 
philos., men ophørte derpaa med sine Studier for at blive Skuespiller. 
Han debuterede paa det kgl. Theater 14. Nov. 1861, men
forlod Scenen efter et Par Sæsoners Forløb. 1867 ægtede han 
Frederikke Anna Antoinette f. Boje (Datter af Sukkervarefabrikant 
Frederik Severin B.), f. 30. Sept. 1842. F. er dels optraadt som
selvstændig Forfatter (Tragedien «Kroisos, Lydiens sidste Konge», 
1864, og «Minder fra Østerland», 1870), dels som Oversætter 
(Moliéres «Tartuffe», Boccaccios «Dekameron»). Fra 1881 har han 
opholdt sig i Udlandet og er nu bosat i New-York. 

<i>Sophus Bauditz.</i>

</chapter><chapter name="Flinch, Andreas Christian Ferdinand, 1813-72, Xylograf">

<b>Flinch, Andreas Christian Ferdinand,</b> 1813-72, Xylograf, 
var født i Kjøbenhavn 3. Febr. 1813. Hans Forældre vare 
Klejnsmeddemester Johan F. og Marie Elisabeth f. Rostrup. Han var 
først i Guldsmeddelære hos J. B. Dalhoff, men da han følte sig dragen 
til Kunsten og lagde sig efter at gravere, overlod Faderen ham 
ganske til sig selv. Han besøgte Kunstakademiet (1832-38), og 
støttet af en Del samtidige unge Kunstnere (Lundbye, Skovgaard 
og Frølich) lagde han sig efter Træskærerkunsten. Efter med den 
Reiersenske Fonds Understøttelse at have været udenlands (1837-38)
nedsatte han sig 1840 som Xylograf i Kjøbenhavn og fremmede nu 
som den første i sin Kunst Interessen for denne ved Udgivelsen 
af en Række mindre Bøger, udstyrede med Træsnit. Særlig udgav 
han fra 1842 til sin Død (1842-46 sammen med F. Frølund) en 
Almanak, «Flinchs Almanak», der fik en endog meget betydelig 
Udbredelse og til sidst blev trykt i et Oplag af henved 100000 
Exemplarer (1863 endog 114000). F. spiller en Rolle i Bevægelsen 
her hjemme hen imod Frembringelsen af billige Illustrationer; det af 
ham udviklede Træsnit fortrængte det tidligere almindelig brugte 
Kobberstik, og igjennem sine Elever (Bigandt, Dahl, Henneberg, 
Kittendorff, Rothweiler m. fl.) skabte han en Række dygtige 
Xylografer. Han døde 16. Avg. 1872. -- 1838 havde han ægtet Marie
Sophie Kaufmann, Datter af Urtekræmmer Peter K. og Anna Johanne 
Marie f. Hammerich, f. 15. Febr. 1811 d. 25. Dec. 1887.

Erslew, Forf. Lex.
Weilbach, Konstnerlex.

<i>C. Nyrop.</i>

</chapter><chapter name="Flindt (eller Flint), Andreas, o.1768-1824, Kobberstikker">

<b>Flindt</b> (eller Flint), </b>Andreas,</b> o.1768-1824, Kobberstikker, 
var Søn af Kobberstikker ved Søetaten Ole Nielsen F. (f. 1740 
d. 8. Jan. 1808) og Anna f. Thomsen (f. 1742 d. 1801), og som hans 
Fødselsaar nævnes 1766, skjønt det efter Aldersangivelsen ved hans 
Død bør sættes til 1768 eller 1769. Han gjennemgik Kunstakademiet
og vandt derefter 1792 den mindre og 1794 den store 
Guldmedaille som Kobberstikker, den sidste for «Abels Død» efter 
L. Giordano. Fra 1796-1802 havde han en aarlig Understøttelse paa 
100 Rdl. d. K. af Akademiets Kasse; det kan ikke ses, om han 
har været udenlands, hvorvel de nævnte 100 Rdl. fra 1800 bevilgedes
ham til en Udenlandsrejse for 3 Aar. Det er dog sandsynligt, da 
han i 1808 søgte at blive agreeret, hvilket blot nægtedes ham, fordi 
han havde indsendt ældre Arbejder som Prøver. Han kastede sig 
derpaa over Aquatintamaneren, som den Gang var i Yndest. Mest
bekjendt er han for sine talrige (o. 150) Portrætstik, saaledes den 
oldenborgske Kongestamme. Han ægtede 19. Juli 1803 Ulrika Charlotte 
Linnerhjelm (f. 1768), Datter af Assessor i Göta Hofret Jonas 
L., og døde 19. Sept. 1824 «i sit 56. Aar» af Nervefeber, efterladende 
Enke og 2 uforsørgede Børn.

Thaarup, Fædrenelandsk Nekrolog 1821-26 S. 284. 
Weilbach, Konstnerlex.

<i>Ph. Weilbach.</i>

</chapter><chapter name="Flindt, Carl Ludvig Henrik, 1792-1856, Officer">

<b>Flindt, Carl Ludvig Henrik,</b> 1792-1856, 
Officer, er født i Ottensen 28. Maj 1792 og en Søn af daværende Ritmester, 
senere Oberst, Kavalleriinspektør og Kammerherre, Henrik August F. (f. 1756 
d. 1826) og dennes 1. Hustru, Charlotte Amalie f. Baronesse Knuth 
(f. 1761 d. 1824). Han blev Frikorporal ved Husarregimentet 1805, 
Kornet 1808 efter ved Danske Militærinstitut at have taget en 
glimrende Examen, for hvilken Frederik VI tildelte ham Sølvmedaillen,
Sekondlieutenant 1809, Premierlieutenant 1813. Indtraadt i Geleddet 
hævdede F. det Ry, han havde vundet paa Uddannelsesskolen. 
Ved Stormen paa Stralsund i 1809 og senere under Felttoget i 1813 
viste han sig som en fremtrædende dygtig og kjæk Rytterofficer, 
og i sit 21. Aar var han hædret saa vel med Danebrogsordenens 
Ridderkors som med Sølvkorset -- et vist enestaaende Særsyn. 
1816 blev han Ritmester ved Prins Ferdinands Dragoner og var fra 
1819-33 Forstander for Regimentets Exercerskole. I denne Stilling 
satte han vel med nogen Ensidighed, men tillige med stor Dygtighed
alt ind paa Enkeltmandsuddannelsen, paa at gjøre den enkelte 
Rytter saa fortrolig med sit Vaaben og sin Hest som muligt, og da 
hans Ideer godkjendtes ved Kavalleriinstruktionen af 1829, der efter 
Kongens Befaling væsentlig var udarbejdet af ham, fik hans 
Virksomhed en stor og blivende Betydning for det danske Rytteri, hvis 
høje Standpunkt i den omhandlede Retning i Forvejen turde være 
uomtvistelig. 1834 blev F. Major, 1842 Oberstlieutenant og Chef for 
4. Dragonregiment, men 1844 forsat i samme Egenskab til 2. Dragonregiment 
i Itzeho, 1847 Kommandør af Danebrog, 1848 Oberst. Ved 
Oprørets Udbrud blev han fængslet, da han ikke vilde udstede 
Revers om ikke at kæmpe imod Insurgenterne, og blev holdt i 
Fangenskab til hen paa Efteraaret, men ved Krigens Begyndelse i 
1849 blev der givet ham en Kavalleribrigade i Ryes Korps; senere 
førte han dets Avantgarde, og da Rye gik til Fredericia, overtog
F, Kommandoen over Korpset. Han gjorde god Fyldest i disse 
Stillinger, og da han i Slutningen af Aaret indstilles til Generalmajor, 
fremhæver Ministeren ham for Kongen som «en udmærket 
Kavalleriofficer, der maa anses fortrinlig skikket til i paakommende 
Tilfælde at kommandere hele Kavalleriet». Denne overordnede 
Post overdroges ham ogsaa under Felttoget 1850, men han skuffede 
her Forventningerne, og den lidet virksomme Rolle, som det under 
hans direkte Befaling staaende Reservekavalleri spillede i Slaget ved 
Isted, blev i Regelen anført som Bevis for, at han ikke evnede
at føre større Rytterstyrker. Efter Krigen blev han Kommandant 
i Sydslesvig og derefter Kommandør for 2. Kavalleribrigade og 
Pladskommandant i Slesvig.

F. var en høj og imponerende Skikkelse, noget stiv og afmaalt 
i sine Bevægelser, Stræng i sine Fordringer til sig selv som til andre, 
men mild og overbærende i sin Dom og afholdt af alle, 
der kjendte ham nøjere. En dyb Melankoli formørkede hans sidste Leveaar. 
Han ægtede 9. Jan. 1820 sin Kusine Anna Sophie Caroline Flindt, 
f. 23. Okt. 1797 d. 3. Sept. 1854, Datter af efternævnte 
Generallieutenant Jacob F. Han døde i Slesvig 3. Marts 1856.

Minde om Generalmajor v. Flindt, Slesvig  1856.

<i>S. A. Sørensen.</i>

</chapter><chapter name="Flindt, Frederik, 1686-1751, Præst">

<b>Flindt, Frederik,</b> 1686-1751, Præst, 
blev født i Nykjøbing paa Falster 8. Nov. 1686. Hans Forældre vare Kjøbmand og 
Raadmand Henrik F. og Anna Bergeshagen. 1704 deponerede han fra 
Nykjøbing Skole og tog Attestats 1710. Magistergraden fik han
1712. Men Aaret i Forvejen var han bleven Feltpræst og derefter 
1716 Sognepræst i Skjelskør. Her fra forflyttedes han 1720 til sin 
Fødeby som Slots- og Sognepræst, hvormed han fra 1729 forbandt 
Embedet som Provst. Han døde 21. Avg. 1751. Han har ikke 
efterladt Skrifter, men var i sin Tid bekjendt sorn fremragende
Prædikant baade i det danske og tyske Sprog og stod i stor Gunst 
hos Hoffet. Hans Hustru var Charlotte Sophie f. Mandix
(d. 1747), Datter af Amtsforvalter Thomas M. paa
Antvorskov, og han efterlod en talrig Slægt.

I. Barfod, Den falsterske Gejstligheds Personalhist. I, 19 ff.

<i>A. Jantzen.</i>

</chapter><chapter name="Flindt, Henry August, 1822-1901, Gartner">

<b>Flindt, Henry August,</b> 1822-1901, Gartner. 
Han er født i Aarhus 24. April 1822; Faderen var ovfr. omtalte
Brigadegeneral C. L. H. F. (d. 1856). Sin første
gartneriske Uddannelse erholdt F. i Fredensborg og
Rosenborg Slotshaver i Aarene 1839-44. Efter at han
1844 havde underkastet sig almindelig Gartnerexamen,
blev han ansat som Undergartner i Bregentved
Have. 1846 tiltraadte han en Uddannelsesrejse til
Hamborg, Skotland og England, hvorfra han vendte
tilbage 1851. Under hans Ophold i Fredensborg
Slotshave, hvor Etatsraad R. Rothe den Gang var
Slotsgartner, blev der bibragt F. en levende Interesse
for landskabsgartnerisk Virksomhed, og da han vendte
tilbage fra sin Udenlandsrejse, kastede han sig
særlig over denne Side af Gartneriet. Han har paa
dette Omraade udfoldet en meget rig Virksomhed og
har ved Anlægget af mangfoldige private Haver og
offentlige Anlæg sat sig et Minde, der vil bevare
hans Navn som en betydelig Landskabsgartner. 1871
tilkaldtes han af Komiteen for Universitetets
botaniske Haves Flytning til at assistere ved den nye
Haves Anlæg. End videre har han anlagt Ørstedsparken
og Parken omkring Helmers Bastion. Blandt Arbejder
uden for Kjøbenhavn, som særlig fortjene at
fremdrages, kan nævnes Charlottenlund Slotspark,
Rosenfeld ved Vordingborg, end videre Haverne ved
Egeskov, Glorup, Ravnholt og Juelsberg paa Fyn,
Valdemarsslot paa Taasinge, Næsbyholm, Häckeberga,
Bellingaryd og Ronneby Brøndanstalt i Sverige samt
Haseldorf i Holsten. 1884 indtraadte F. i den af
Finansministeriet nedsatte Kommission til Forelæggelse
af en Plan til Behandlingen af Jægersborg Dyrehave
og Charlottenlund Skov for de følgende 20 Aar. I
Aarene 1872-89 var han et virksomt Medlem af det
kongl. danske Haveselskabs Bestyrelse og indlagde
sig særlig Fortjeneste ved Flytningen af Selskabets
Have og Anlægget af den nye Have i Frederiksbergs
Slots gamle Driverihave. 1877 blev F. ansat som
Inspektør over de kongelige Lysthaver, i hvilken
Stilling han har haft rig Lejlighed til at udnytte
sin ualmindelige Begavelse og mangeaarige Erfaring paa
Landskabsgartneriets Omraade. F. ægtede 9. Jan. 1861
en Datter af Lieutenant Holm i Marinen, Oligra Petrine
Constance H. -- d. 19. Jan. 1901.

<i>L. Helweg.</i>
</chapter>
<chapter name="Flindt, Jacob, 1768-1842, Officer">

<b>Flindt, Jacob,</b> 1768-1842, Officer, 
er født paa Laaland 19. April 1768 og en Søn af Landsdommer, Konferensraad
Henrik F. til Nielstrup (f. 1718, adlet 1768, d. 1790) og dennes anden Hustru, 
Frederikke Christiane f. Komtesse Holck (f. 1725 d. 1784). Han blev 
i sit 11. Aar Page hos Arveprinsesse Sophie Frederikke, Student 
1786, Hofjunker 1787 og Kammerjunker 1792. Han havde tillige 
1789 erholdt Patent som Sekondlieutenant i Hestgarden, 1792 som 
Premierlieutenant, og da hans Velynderske, Arveprinsessen, døde 1794, 
og Udsigterne til godt Avancement i Hoftjenesten, til hvilken hans 
Hu egentlig stod, dermed svandt, valgte han at gaa Militærvejen. 
F. forblev tjenstgjørende i Hestgarden, hvor han 1797 udnævntes til 
Ritmester, 1806 til Premiermajor, 1811 til Oberstlieutenant, indtil 
1814, da han blev forsat som Kommandør for Prins Ferdinands 
Dragoner,  hvilket Regiment hørte til Troppekorpset, der under 
Frederik af Hessen drog til Frankrig. Her døde i Byen Equerchin 
i Juli Maaned 1818 hans Hustru Louise f. Elphinston, hvem han 
havde ægtet 9. Jan. 1795. 1823 udnævntes han til Chef for 
slesvigske Kyrasserer, der havde Standkvarter i Horsens, 1831 til 
Generalmajor, 1841 til Generallieutenant. Han var 1810 bleven
Kammerherre, 1834 Kommandør af Danebrog og fik Storkorset ved 
sit 50aarige Officersjubilæum, ved hvilken Lejlighed han tillige blev 
optaget som Æresborger af Horsens By. Her døde han 12. Maj 1842.

Taler ved F.s Jordefærd i Horsens.

<i>S. A. Sørensen.</i>

</chapter><chapter name="Flindt, Johan Thomas, 1740-1805, Politimester">

<b>Flindt, Johan Thomas,</b> 1740-1805, Politimester,
Søn af Major Henrik F. og Vilhelmine Charlotte f. Merckel, tog 1763 juridisk 
Examen, blev 1768 Byfoged i Rudkjøbing og Herredsfoged i Langelands
Herred og fik 1769 Titel af Generalavditør. 1788 udnævntes 
han til Politimester i Kjøbenhavn og 1793 tillige til Borgmester, 
efter at han 1790 havde faaet Titel af Etatsraad. Det var en 
urolig Tid, i hvilken han var Politimester, og han var ikke sin 
vanskelige Post voxen. Hans Optræden imod P. A. Heiberg 1790
i Anledning af Visen om Indtoget vakte almindelig Misfornøjelse, 
og i «Posthusfejden» 1793 bleve Vinduerne slaaede ind baade paa 
Politikammeret og i hans egen Bolig paa Hjørnet af Raadhusstræde
og Farvergade. Endnu værre Malkonduite viste han under 
Tømmersvendenes Skrue 1794, der ikke alene fremkaldte Arbejdsnedlæggelse 
i flere andre Lav, men voldsomme Gadespektakler, saa man frygtede 
for Oprør. Da Urolighederne vare standsede, efter at 125 
Tømmersvende vare blevne sendte ud af Landet, og en Kommission 
var bleven nedsat, indgav F. sin Ansøgning om Afsked 12. Avg., 
som han begrundede med at have erfaret «under den gemene Mand 
og Pøbelen en Tilsidesættelse af den Agtelse, de skylde min Charge, 
en Tilsidesættelse, de ikke kan have anden Grund til end Fordomme 
og vrange Meninger om mine Handlinger». Hans Afskedigelse 
bevilgedes Dagen efter. F. døde i Kjøbenhavn i Nov. 1805. Han 
blev 1769 gift med Birgitte Cathrine Trane, der døde 1797.

Personalhist. Tidsskr. I, 295 f. 
C. Nyrop, Kjøbenhavns Tømmerlav, 1887, S. 165 ff.

<i>O. Nielsen.</i>

</chapter><chapter name="Flindt, Nicolai, f. 1843, Læge">

<b>Flindt, Nicolai,</b> f. 1843, Læge. 
Han er en Søn af Sognepræst for Askø Sigvardus Theodorus Decimus F. og Petrea Maria f. Winding og fødtes i Nørre Sundby 3. Maj 1843, dimitteredes fra Aalborg 
1864 og tog Lægeexamen 1871. Efter en kort Tid at have været
Læge paa Christiansø praktiserede han i Nimtofte ved Grenaa, var 
dernæst Kandidat paa Kommunehospitalet og ansattes som Distriktslæge 
1876 paa Samsø, 1884 i Holbæk. 1878 tog han Doktorgraden 
ved en Afhandling om den kongenite Syfilis. Hans øvrige litterære 
Arbejder beskæftige sig navnlig med Infektionssygdomme og andre 
epidemiologiske Forhold. Hans Hustru er Anna Elisabeth f. Dehlholm, 
Datter af Møller i Nimtofte Hans Chr. D.

Smith og Bladt, Den danske Lægestand, 5. Udg.

<i>Jul. Petersen.</i>
</chapter>

<b>Flint, Andreas,</b> s. Flindt.

<chapter name="Flor, Christian, 1792-1875, Lektor">

<b>Flor, Christian,</b> 1792-1875, Lektor, 
Søn af norsk fødte Forældre, Regimentskvartermester, senere Bankrevisor, Christian Holm F. (d. 1808) og Anna Cathrine f. Hesselberg (d. 1837), fødtes i Kjøbenhavn
1. Jan. 1792. Han blev Student 1809, var derpaa Huslærer 
paa Fyn, fra 1815 Lærer ved Borgerdydskolen i Kjøbenhavn under 
Professor Michael Nielsen; 1816 theologisk Kandidat. Med sin 
livlige, om end ikke store Begavelse deltog F. tidlig i alt, hvad der
bevægede det offentlige Liv i Hovedstaden; alt som næppe 16 Aars 
Skoledreng vilde han have deltaget i Kjøbenhavns Forsvar 1807; 
i Jan. 1814 meldte han sig til frivillig Krigstjeneste i den forventede 
Kamp for Norge, og i den litterære Fejde mellem Baggesen og 
Oehlenschläger stillede han sig med Begejstring paa den sidstes 
Side og hørte til den «Tylvt», der udæskede Baggesen til en latinsk 
Disputats. I Foraaret 1822 kaldtes F., efter Indstilling af Ejeren af 
Tølløsegaard, Etatsraad Zeuthen, til Sognepræst for Tølløse og 
Aagerup Sogne, mellem Roskilde og Holbæk. Da han imidlertid 
nogen Tid efter her blev forlovet med Godsejerens Datter 
Vilhelmine Frederikke (hvem han ægtede 1827), ønskede Etatsraaden 
ikke at se hende som Præstekone i sin umiddelbare Nærhed, og 
man saa sig derfor om efter en anden Virkekreds. En saadan 
tilbød sig, da Digteren J. L. Heiberg 1825 opgav Stillingen som 
Lektor i Dansk ved Kiels Universitet; F. skrev skyndsomst en
Disputats om de latinske Substantivers Bøjning og blev Doctor 
philos., derefter i det følgende Aar Lektor ved det holstenske 
Universitet med Titel af Professor.

I Kiel aabnede der sig en ny og rig Virksomhed for F. Som 
hans Kald bød det, lagde han sig nu især efter dansk Litteraturkundskab 
og nordisk Sprogkyndighed og førtes derved dels til en 
levende Bevidsthed om de nordiske Folks aandelige Slægtskab og 
Fællesskab, dels til at fæste sin Opmærksomhed ved det danske
Sprogs Kaar i Sønderjylland. 1831 udgav han en «Dansk Læsebog 
til Brug i de lærde Skoler», i senere Oplag kaldet «Haandbog i 
den danske Litteratur», den første Skolebog, som søgte at føre 
Modersmaalet frem i sin historiske Udvikling lige fra Oldtiden og
gjennem alle dets fremragende Forfattere, ligesom svenske 
Læsestykker her for første Gang førtes ind i de danske Skoler. Denne 
Haandbog har holdt sig i Brug til Nutiden og er udkommen i 9 Oplag. 
Han udgav ligeledes en meget benyttet Vejledning i dansk Sprog
for tyske Læsere (1833). I sine Forelæsninger søgte han at hævde 
ikke blot de nordiske Sprogs Skjønhed og Rigdom, men ogsaa det 
danske Aandslivs selvstændige Betydning. Selv paavirkedes han 
fra denne Tid af især af Grundtvig, hvis Mythologi og Verdenshistorie
(1832-36) gjorde et dybt Indtryk paa ham, saa han fra 
nu af kunde henregnes til «Grundtvigianerne» i videre Forstand. 
Denne Retning skærpede hans Sans for den danske Folkeligheds 
betrængte Stilling i Nordslesvig og hans Evne til at træde i 
umiddelbar Forbindelse med Bønderne og deres Talsmænd.

Samme Aar som F. var Flensborgeren Chr. Paulsen bleven 
ansat i Kiel som Professor i Lovkyndighed; han havde gjort det 
til sin Livsopgave at fremdrage sit Hjemlands gamle danske 
Lovgivning og hele danske Fortid. Hos ham kunde F. hente Kundskab 
baade om de historiske og Samtidens nationale Forhold i 
Sønderjylland, og allerede 1827 henledede han under et Ophold i 
Kjøbenhavn Kongens Opmærksomhed paa Nødvendigheden af at 
komme Befolkningens danske Modersmaal til Hjælp i Skolen og i 
det offentlige Liv. Dette frugtede dog intet, og efter 
Stænderinstitutionens Indførelse 1831 skred tvært imod Fortyskningen og 
Tilsløringen af Slesvigs statsretlige Forhold frem med Kæmpeskridt; 
de to Venner maatte derfor prøve paa at vække selve den dansktalende 
Befolkning til Forstaaelse af og Kamp for sin Ret. Paulsen 
havde udgivet et fortrinligt Skrift om Slesvigs Folkelighed og 
Statsret, og med dette som Udgangspunkt traadte F. nu i 
Forbindelse med den Stænderdeputerede Nis Lorenzen fra Lilholt, som 
han fik til at stille Forslag om Indførelsen af dansk Retssprog 
overalt, hvor det endnu var Kirke- og Skolesprog (1836), medens 
han støttede P. Chr. Koch i Haderslev i hans Bestræbelser for at 
faa oprettet et dansk Blad. Efter gjentagne Afslag lykkedes det 
1838 ved Tronfølgeren Prins Christians Fortale at opnaa Tilladelse 
hertil, og «Danevirke», som Bladet kaldtes, blev fra nu af en 
Hovedstøtte for Modstanden mod Tyskeriet. Aaret efter kom hertil 
«Flensburger Zeitung», redigeret af Lægen Dr. Manicus i Ekernførde, 
og «Aabenraa Ugeblad», udgivet af Urmager Frederik Fischer. F. 
stod i stadig Forbindelse med disse og mange andre Mænd, baade 
ved Breve og ved jævnlige Besøg; paa sin lille norske Skimmel 
færdedes han mellem Folk af alle Stænder i det danske Sønderjylland, 
drev paa Oprettelsen af danske Bogsamlinger og sørgede 
for, at Befolkningens Ønsker og Krav fik deres Udtryk i Adresser 
til Kongen og Stænderne. Det var F.s økonomiske Uafhængighed 
og livlige Temperament, som saaledes gjorde ham til Fødselshjælper 
ved den store danske Folkevækkelse i Nordslesvig; selve de ledende 
Ideer for dens Maal og Midler hidrørte, hvad end Tyskerne have 
paastaaet i modsat Retning («dänische Propaganda»), fra indfødte 
Mænd, Paulsen og Koch, senere Hjort Lorenzen og «den slesvigske
Forenings» Bestyrelse. Fra en anden Kreds, den af den grundtvigske 
Bevægelse paavirkede Vesteregn, udgik Tanken om at 
oprette en «Folkehøjskole»; ogsaa den greb F. med stor Iver og 
bidrog til at faa den sat i Værk. I Begyndelsen af 1844 kjøbte 
Foreningen en Gaard i Rødding, og 7. Nov. s. A. aabnedes Skolen
med F. som Formand for Bestyrelsen. Et Par Maaneder efter opgav 
imidlertid Forstanderen, Joh. Wegener, sin Stilling for at søge 
Præstekald, og F. nedlagde nu sit Embede i Kiel, der var blevet ham 
forbitret ved stadige Rivninger med de derværende Professorer og
Studenter, for selv at flytte ind i Højskolegaarden i Rødding. Her 
forblev han i 2 Aar, samlede talrige Elever og begyndte at holde 
oplysende Foredrag for Omegnens Befolkning. Efter Oprørets 
Udbrud standsede Skolens Virksomhed, der efter F.s Afgang var bleven
ledet af Fred. Helveg. 
Med Begivenhederne i 1848 afsluttedes i det væsentlige F.s 
Virksomhed for den nationale Sag. Kong Frederik VII viste ham 
sin Paaskjønnelse for Fortiden ved at udnævne ham til Etatsraad 
(1848), men han kunde ikke gjøre sig gjældende under de nye 
Forhold, hverken i den grundlovgivende Rigsforsamling eller senere 
i Rigsraadet, hvortil Mindretallet i den slesvigske Stænderforsamling 
valgte ham. Ej heller fik han Indflydelse paa Ordningen af de 
kirkelige og Skoleforholdene efter Krigen. Derimod lykkedes det
ham at faa Folkehøjskolen i Rødding gjenoprettet og at føre den 
sejerrig gjennem de følgende Aars Anfægtelser, da den lærde 
Dannelse jo alt den Gang saa skjævt til en Oplysning, som ikke 
bar dens eget Præg. Tiden efter 1864 har godtgjort, at F. ikke 
tog fejl, da han holdt Skolen i det en Gang angivne Spor under 
den i Rødding fødte Sofus Høgsbros Ledelse (1850-62), i det mange 
af Danskhedens ihærdigste Forkæmpere have modtaget deres første 
nationale Vækkelse gjennem dennes Undervisning. Da den anden
slesvigske Krig medførte Skolens endelige Lukning, skaffede F. med 
sin vante Energi Midlerne til Veje til at oprette en ny nord for 
Grænsen, i Askov, hvor den sidste Forstander for Rødding, L. Schrøder,
derefter fortsatte den afbrudte Gjerning.

F. havde i Aarene 1851-53 opholdt sig i Sydevropa, hvorefter 
han boede i Fredensborg, senere som Enkemand i Kjøbenhavn. 
Til sin eneste Søn kjøbte han Haddebo Jærnbrug i Nerike. Han 
opholdt sig i senere Aar jævnlig hos denne eller paa Rejser 
omkring i Landet, men beholdt dog sit Hjem i Kjøbenhavn. Her 
døde han 31. Marts 1875. Hans Navn findes paa Skamlingstøtten
blandt dem, der have kæmpet for Modersmaalets Ret i Sønderjylland.

Fædrelandet 1875, Nr. 235 ff. 
Dansk Folketidende 1875, Nr. 18. 24 ff. 
Erslew, Forf. Lex.

<i>A D. Jørgensen.</i>

</chapter><chapter name="Flor, Lars, 1789-1826, Søofficer">

<b>Flor, Lars,</b> 1789-1826, Søofficer, 
fødtes i Kjøbenhavn 9. Sept. 1789 og var en Broder til den foregaaende. F. blev Sekondlieutenant i Marinen 1807, Premierlieutenant 1815, Kapitajnlieutenant 
1821. -- Strax efter sin Udnævnelse til Officer kom F. paa Togt 
med Linjeskibet «Valdemar», men overgik fra dette til Blokskibet 
«Mars» (Kapitajn Wleugel), som var det nordligste Skib af den 
flydende Defension, der ved Englændernes Ankomst udlagdes paa 
Reden til Kjøbenhavns Forsvar. Fra dette Skib deltog han 23. Avg. 
i en Kamp mod den engelske lette Eskadre, som forsøgte at trænge 
frem for at beskyde Hovedstaden mod Nord, men hvis Angreb blev 
afslaaet. Efter at Flaaden var bleven udleveret til Englænderne, 
ansattes F. som næstkommanderende paa Stykprammen «Lindormen». 
Aaret efter var han Adjudant hos Chefen for de ved Kjøbenhavn 
stationerede Kanonbaade (Kommandørkapitajn J. C. Krieger), der ved 
forskjellige Lejligheder bestode Træfninger med engelske Orlogsmænd; 
ved en af disse bemestrede han sig et engelsk Koffardiskib, som 
var strandet paa Saltholm; senere ansattes han som Adjudant hos 
Chefen for Batteriet Prøvesten, Kontreadmiral Herbst, men fik ud 
paa Efteraaret s. A. Ordre at begive sig til Antwerpen for at 
tiltræde Tjeneste ved Scheldeflaaden paa Linjeskibet «Pultusk», 
Kommandørkapitajn van Dockum. 1813 hjemkaldtes han og ansattes 
ved et Kompagni Søfolk (Kapitajn Holsten), som under l'Allemands 
Kommando opererede i Holsten. Han deltog i Slaget ved 
Sehested og sendtes strax derefter med Depecher til Fæstningen
Frederiksort. Ved sin Ankomst her til erfarede han imidlertid, 
at Kommandanten havde kapituleret; men det lykkedes ham dog at 
fornagle en Del Kanoner og efter en æventyrlig Rejse at slippe 
helskindet hjem. Han ansattes nu 1814 som næstkommanderende 
paa Fregatten «Bornholm», Kapitajn Kaas. Aaret efter sendtes 
han til Norge, men blev kort derpaa sat uden for Nummer for at 
gaa i Koffardifart. 1817 var han med Fregatten «Minerva» i 
Middelhavet og Vestindien og efter sin Hjemkomst paa ny i Kofifardifart. 
I denne Virksomhed døde han 1826 paa Surabaya i Java.

Thaarup, Fædrenelandsk Nekrolog  1821-26 S. 458 ff.

<i>C. With.</i>

</chapter><chapter name="Flor, Martin Richard, 1772-1820, Botaniker">

<b>Flor, Martin Richard,</b> 1772-1820, Botaniker,
blev født paa Taasinge, hvor hans Fader, Johan Georg F., var Præst; 
Moderen var Anna Elisabeth Lorentsdatter. Student fra Odense 1790. Ved
Universitetet lagde han sig efter Naturvidenskaberne, og 1800 blev 
han ansat som Lærer i Naturhistorie ved Christiania Kathedralskole; 
da Undervisning i dette Fag først indførtes nævnte Aar, blev det 
saaledes hans «lykkelige Lod at have den Ære at være den første, som 
foredrog hele Naturhistorien i en lærd Skole i Norge». Han blev 
snart Overlærer (1801) og Sekretær ved Skolen og fra 1802-17 
tillige Naturhistorielærer ved det norske Landkadetkorps. Med 
megen Iver og Alvor har han drevet sin Gjerning; han anlagde et 
Herbarium og andre naturhistoriske Samlinger samt fik en lille
botanisk Have indrettet til Brug ved Undervisningen; Haven 
forsynedes ved Hornemanns Velvilje stadig med Frø fra Kjøbenhavns. 
Han gjorde Exkursioner med Disciplene og desuden
selv længere Ture for at botanisere, ved hvilke
han «fik Norges stolte Natur saa kjær, at kun et
højere Bud kunde skille ham fra den». Han deltog i
Stiftelsen af en Søndagsskole i Christiania og af et
Forberedelsesinstitut. 1817 blev han ansat som Lektor
ved det nye norske Universitets botaniske Have paa
Tøjen. Han døde ugift i Christiania 24. Febr. 1820.

Hans Forfattervirksomhed gaar navnlig i en dobbelt
Retning, dels pædagogisk, dels økonomisk. Han har
skrevet en Del Skoleprogrammer, ved hvilke han, som
han selv siger, bestræbte sig for «at vælge et Æmne,
der kunde give Hjælpemiddel til Naturvidenskabens
Udbredelse»; de indeholde Fortegnelse over norske
Fossilier, over norske Bjærgarter, over vildtvoxende
Planter i Christianias Omegn med en kort Karakteristik
af Arterne, og i et af dem giver han en kort
historisk Oversigt over Naturvidenskabens Fremskridt
i Norge. -- Den anden Side af hans Forfattervirksomhed
gaar ud paa at lære Mennesket at benytte Naturens
Frembringelser; saaledes skrev han om Fødemidler,
om Salt af Søvand og af Tang, om Tobaksdyrkning,
om Faarerøgt osv. og om «Naturvidenskabens Hjælp for
Norge i den fodertrange Sommer 1808», i hvilket Aar
han af en Regeringskommission blev sendt ud for at
lære Bønderne at benytte forskjellige Fødemidler;
særlig begejstret var han for islandsk Mos; men
Bønderne kaldte ham «Mosprædikanten» og brøde sig
ikke om hans Raad, der vel vare mere velmente end
praktiske.

Erslew, Forf. Lex.
Halvorsen, Norsk Forf. Lex.

<i>Eug. Warming.</i>

</chapter><chapter name="Fløystrup, Carl Gustav, 1818-1904, Gartner">

<b>Fløystrup, Carl Gustav,</b> 1818-1904, Gartner. 
Han er født 14. Febr. 1818 paa Søllestedgaard paa Laaland,
hvor hans Fader, Jens J. F., var Gartner. Efter at
han i 1839 havde taget Gartnerexamen, nedsatte han
sig s. A. som Handelsgartner i Horsens. Han begyndte
med 1 Td. Land lejet Jord, men allerede i 1855 havde
han tjent saa meget, at han kunde kjøbe en mindre
Landejendom i Nærheden af Horsens, hvor han drev
Gartneri ved Siden af Landbrug. I 1859 kjøbte han en
Ejendom paa Nørrebro i Kjøbenhavn, og fra Begyndelsen
af Treserne lagde han stadig mere og mere Vind
paa Plantedekoration, som den Gang var noget ganske
ukjendt her hjemme. Han lærte hurtig det kjøbenhavnske
Publikum at sætte Pris paa større Plantedekorationer
ved festlige Lejligheder. 14. Febr. 1851 ægtede
han Skræddermester Rudkjøbings Datter Rasmine.
-- d. 30. Okt. 1904.

<i>L. Helweg.</i>
</chapter>
<chapter name="Foersom, Christen Martin, 1794-1850, Skuespiller">

<b>Foersom, Christen Martin,</b> 1794-1850, Skuespiller,
var født 7. Avg. 1794 i Odense og Søn af ndfr. nævnte Organist P. F. I 
en ung Alder kom han paa Amtmandens Kontor, men røbede tidlig 
sin Lyst og sine Evner til at spille Komedie, og gamle Iversen i 
Odense anbefalede ham da saa varmt til daværende Prins Christian, 
at denne skaffede den unge Mand Tilladelse til at optræde paa det 
kgl. Theater. F. debuterede 7. Dec. 1821 som Ducoutis i «Fanchon» 
og gjorde strax megen Lykke. Af Naturen var han overordentlig 
blond, men det var ham ikke til nogen Skade, fordi han saa godt 
som aldrig spillede med sit eget Ansigt, men altid stærkt maskeret, 
en Kunst, hvori han havde usædvanlig stor Færdighed; og som han 
vidste at forvandle sit Ansigt, forstod han ogsaa at forandre sin 
slanke Figur, hvilken han kunde faa til at antage næsten alle mulige 
Skikkelser. Han var i Besiddelse  af en usædvanlig dyb og kraftfuld 
Basstemme, der imidlertid lystrede ham i et og alt, saa at det 
endog var ham muligt i lavkomiske Roller at tale en hel Aften 
igjennem i et langt højere Register. I Syngestykket og Operaen 
kom denne kraftfulde Stemme ham ogsaa til Nytte, men da Klangfarven 
i den ikke var egentlig smuk, blev han dog for det meste 
kun anvendt i komiske Syngeroller, hvor han imidlertid som oftest 
gjorde fortrinlig Fyldest. Nogen stærkt skabende Fantasi var F. 
som Skuespiller ikke i Besiddelse af; næsten hver Gang der blev 
tildelt ham en Hovedrolle i et Skuespil, tog han varsomt og 
forlegen paa den og formaaede saa at sige aldrig at fylde Figuren 
helt ud. Et Exempel herpaa er Herman von Bremen i «Den politiske 
Kandestøber», en Rolle, han spillede i 1833. Til Gjengjæld 
havde han et usædvanlig skarpt Blik for Folks Ejendommeligheder
og Særheder og kunde aflure dem de mindste og fineste Smaatræk, 
hvilke han da forstod at gjengive med et rigt Lune og med en 
Smag, der saa godt som aldrig fik ham til at overskride Skjønhedsgrænsen. 
Jo fjærnere en Rolle laa hans eget Naturel, desto
fortræffeligere var han i den, og allerbedst var han i de Roller, der 
kun vare ganske løst skitserede fra Digterens Haand. Her kom 
F. s Opfindsomhed i livlig Bevægelse og erstattede, hvad der manglede 
ham i rig Fantasi. Han, der var født i en Provinsby og 
aldrig helt aflagde sin Dialekt, staar maaske uovertruffen i 
Gjengivelsen af den kjøbenhavnske Spidsborger. Han kunde «Filisteren» 
paa sine Fingre og varierede denne Figur i det uendelige. 
Hørkræmmer Tommerup i «Debatten i Politivennen», Brændevinsbrænder 
Dram i «Destillatøren», Skaarup i «Sparekassen», Kakadue i 
«Capriciosa» og Borgeren i 1. Scene af «Gjenboerne» ere fremragende 
Exempler herpaa. Som naturligt var, blev det derfor ogsaa 
Lystspillet, særlig det danske Lystspil, og Vaudevillen, der vare 
hans fornemste Virkefelt, men paa disse Omraader har han ogsaa 
med al sin Umiddelbarhed -- thi som Kunstner kunde F. nok
kaldes Empiriker -- skabt noget meget fremragende, og Digtere 
som Heiberg, Hertz og Overskou stode i stor Gjæld til ham. Lige 
saa paapasselig og flittig han var i Tjenesten, lige saa smagfuld 
var han som burlesk Komiker, og det var kun sjælden, at han 
greb fejl med Hensyn til Anvendelsen af sine kunstneriske Midler. 
Hans Repertoire omfattede henved 300 Roller, blandt hvilke man 
kan fremhæve: 1822 Jesper Oldfux i «Jacob von Thybo», 1825 
Kommandanten i «Don Juan», Jørgen Wadt i «Kong Salomon og 
Jørgen Hattemager», 1826 Ledermann i «Recensenten og Dyret», 
Mac-Irton i «Den hvide Dame», 1827 Smedden i «Murmesteren»,
Buurman i «De uadskillelige», 1828 Jesper i «Kjærlighed uden 
Strømper», Krigsraad Olmerdug i «Flyttedagen», Mogens i «Elverhøj», 
Mikkel Stolpe i «Østergade og Vestergade», 1834 Munken i
«Tempelherren og Jødinden», 1836 Jacob von Thybo, 1841 Geronte 
i «Scapins Skalkestykker», 1843 Ephraim Golz i «Østergade og Vestergade», 
1844 Salomon Goldkalb i «Kong Salomon og Jørgen Hattemager»,
1848 Kammerraad Krans i «Æventyr paa Fodrejsen», 1849 
Fra Severino i «Tonietta». Han optraadte sidste Gang 11. Nov. 
1850 som Mac-Irton i «Den hvide Dame» og døde ugift efter et 
kortvarigt Sygeleje 2. Dec. s. A.

<i>Edgar Collin.</i>

</chapter><chapter name="Foersom, Peter, 1769-1856, Organist">

<b>Foersom, Peter,</b> 1769-1856, Organist, 
var en Søn af Urmager Christen F. og Johanne f Brun og fødtes i Ribe 28. Jan. 1769. 
I 1790 ansattes han som Organist ved St. Knuds Kirke i Odense, 
ligesom han fra 1814-43 var Sanglærer ved Odense Kathedralskole. 
Han virkede meget til Musikkens Fremme i Odense, har uddannet
flere Hundrede Elever, komponerede Kantater til adskillige festlige 
Lejligheder og blev ved sit Organistjubilæum 18. Okt. 1840 almindelig 
hædret af sine Medborgere. Af hans Kompositioner ere kun faa 
trykte, derimod findes en Del i Manuskript i Fyns Stiftsbibliothek. 
Omtr. 1794 ægtede han Edel Cathrine Bang. Han døde i Odense 
7. Avg. 1856. -- Af hans mange Børn blev Sønnen <i>Frederik F.,</i> 
f. i Odense 13. Juni 1805, d. sammesteds 4. Maj 1854, Organist ved 
Frue Kirke i Odense 1836 og i 1843 Faderens Medhjælper (Vicarius) 
ved Kathedralskolen, virkede ligeledes som Lærer meget til Sangens 
Fremme i Odense og har skrevet en Del Kompositioner.

<i>G. St. Bricka.</i>

</chapter><chapter name="Foersom, Peter Thun, 1777-1817, Skuespiller, Oversætter">

<b>Foersom, Peter Thun,</b> 1777-1817, Skuespiller, Oversætter. 
F. blev født 20. Febr. 1777 i Øster Lindet, Ribe Stift, hvor Faderen, 
Christian F., var Sognepræst. Moderens Navn var Ellen Sophie
f. Thun. Han blev Student fra Ribe Skole 1793, tog Examen philol. 
s. A,, filos. Examen 1795 og fik Plads hos Hofboghandler Poulsen, 
hvem han dog forlod for i et Aars Tid at ernære sig som Lærer,
hovedsagelig i Engelsk. Af Kjærlighed til Kunsten gik han til 
Scenen og debuterede 18. Okt. 1798 paa det kgl. Theater som Jacob 
i «Gamle og nye Sæder». Han havde et smukt Hoved med et 
prægtigt Haar og et Par usædvanlig intelligente, drømmende, noget 
melankolske Øjne; men hans Figur var temmelig uheldig, hans 
Stemme hverken stærk eller tydelig. Ved Jærnflid og Agtpaagivenhed 
paa sig selv lagde han dog efterhaanden meget af sin Kejtethed af, 
skjønt der var visse Særheder og Manerer, han aldrig helt kunde 
blive kvit, og Organet skolede han saaledes, at han i Aarenes Løb 
var i Stand til at give de mest skiftende Følelser et varmt og inderligt 
Udtryk og at deklamere med en Fuldendthed som ingen anden 
af hans samtidige. Det var Elskerfaget, for hvilket han først 
bestemte sig, og inden for dette Fag var det igjen de umiddelbare 
Naturmennesker, der lykkedes ham bedst, og med hvilke hans 
noget aparte Væsen i Miner og Lader bedst harmonerede. Man 
anerkjendte strax, at der boede Talent hos den unge Mand, men
man stødtes af det abrupte i hans Bevægelser, af det kejtede i 
hans Manerer, og der hengik Tid, inden det lykkedes ham at 
sætte sig fast i Publikums Gunst. Det var egentlig først som 
Philip i «Johanne Montfaucon», at han i 1802 slog igjennem, men 
da han en Gang havde faaet Fodfæste, svang han sig snart op til 
at blive en betydelig Kraft ved Theatret. Hertil bidrog ogsaa den 
Aandsoverlegenhed, han var i Besiddelse af. Han dyrkede Studiet 
af Engelsk med stor Flid, var en ikke uheldig lyrisk Digter og 
virkede med Utrættelighed for at bringe Shakspeare, af hvis Sørgespil 
han oversatte 4 Bind (1807-16) med fremragende Dygtighed, 
paa den danske Scene. Samtidig var han en betydelig dramatisk
Kunstner, ikke blot som Elsker, men tillige i Helte- og Karakterfaget. 
Nogen nordisk Helt blev han aldrig helt ud; vel var der meget 
smukt og dygtigt i hans Axel, Hagbarth og Olaf Trygvesen, 
men den friske, frejdige nordiske Heltekraft
skortede det paa; langt bedre lykkedes for ham i det
Oehlenschlägerske Repertoire Roller som Correggio,
hvor alt det drømmende i hans Natur kunde komme
til Orde, og som Angantyr i «Stærkodder», hvor han
ved sin stærke Fantasi gjorde et dybt Indtryk paa
Tilskuerne. Endelig lykkedes det F. i 1813 at faa
sit kjæreste Ønske opfyldt: at spille Hamlet, og i
denne Rolle naaede han maaske Kulminationspunktet af
sit Talent. Legemlig svag, som han var, forstod han
alligevel at skildre Hamlets Mistro, List, filosofiske
Grublen over Menneskelivet og melankolske Humor med en
saadan Sandhed og Kraft, at han med rette forbavsede
og henrev Publikum. I de nærmest paafølgende Aar
blev der givet ham Lejlighed til endnu nogle Gange i
større Shakspearske Roller at vise, hvilken betydelig
Karakterskuespiller han var, men hans Helbred var
allerede da saa nedbrudt, at det hver Gang gjorde
ham Fremstillingen yderst vanskelig. Han betraadte
Scenen sidste Gang 8. Jan. 1817 som Eraste i «Den
vægelsindede» og døde den 24. s. M. Blandt hans
Roller kunne følgende fremhæves: Svend og Palnatoke i
«Palnatoke», Knud Gyldenstjerne i «Dyveke», Lieutenant
King i «Søofficererne», Vandby i «Gulddaasen», Grev
Gert i «Niels Ebbesen», Fletscher i «Heckingborn»,
Edgard i «Kong Lear», Carl Moor i «Røverne», Clavigo
i «Clavigo», Appiani og Prinsen i «Emilie Galotti»,
Charles i «Bagtalelsens Skole», Anton i «Jægerne»
og Herman i «Herman v. Unna».

Foruden Digte, der efter hans Død udgaves i 2 Bind
(1818), har F. udgivet forskjellige Nytaarsgaver for
Skuespilyndere, samlet danske Landskabsord og oversat
en Del dramatiske Arbejder. Han var den, der i 1808
først indførte de senere saa gængse Deklamatorier
paa Theatret og stiftede det kgl. Theaters Enke- og
Børneforsørgelseskasse, af hvilken hans Enke var den
første, som nød godt. Han ægtede 1799 Skuespillerinden
Johanne Cathrine Ebbesen, der debuterede paa det
kgl. Theater 18. Jan. 1798 som Louise i «Den værdige
Fader» og døde i Aarhus 9. Marts 1850, 70 Aar gammel.

Erslew, Forf. Lex.

<i>Edgar Collin.</i>

</chapter><chapter name="Fog, Bruun Juul, 1819-96, Biskop">

<b>Fog, Bruun Juul,</b> 1819-96, Biskop, 
er Søn af pensioneret Kapitajn Laurits F. og Christiane Bothilde
Birgitte f. Munthe af Morgenstjerne. Han blev født
11. Marts 1819 i Stege, hvor hans Fader den Gang
dyrkede en lille Ejendoms Jorder. Da Kapitajn F. 1824 
blev Stadsvejermester i Kjøbenhavn, kom hans Søn med der til, og 
efter at denne først havde besøgt et Par mindre Skoler, blev han, 
10 Aar gammel, indsat i Metropolitanskolen, hvor han til Klassekammerater
blandt andre havde C. Hostrup, C. L. N. Mynster og 
K. Mantzius. 1837 blev han dimitteret til Universitetet, hvor først 
Sibbern og siden Martensen havde stor Indflydelse paa ham. Under 
Martensens Paavirkning valgte han det theologiske Studium, og efter 
en kort pessimistisk Periode, i hvilken Heine havde været hans 
Yndlingslæsning, blev han paavirket af den Hegelske Spekulation, 
som da havde sin korte Blomstringstid her hjemme. Allerede i 
Skolen havde daværende Overlærer B. Borgen vakt hans Interesse
for Klassikerne; under sit theologiske Studium kom han i nøje 
Forhold til Filosofien, og denne dobbelte Paavirkning har i høj 
Grad præget hans aandelige Personlighed og bestemt Retningen 
af hans Studier.

1843 underkastede han sig den theologiske Embedsexamen, og 
derpaa var han et Par Aar Lærer ved kjøbenhavnske Skoler, blandt 
andre ved Efterslægtselskabets Realskole; en kort Tid var han ogsaa 
Huslærer hos Overskjænken, Grev Danneskjold-Samsøe. 1845 blev 
han Adjunkt i Roskilde, og s. A. ægtede han sin Moders Søsterdatter 
Petra Emmerenze Høegh-Guldberg (f. 1804 d. 1870), Datter
af Generallieutenant i Kavalleriet C. H.-G. Efter 2 Aars 
Lærervirksomhed i Roskilde blev han paa Grev Danneskjolds Forslag 
udnævnt til Præst i Nestelsø og Mogenstrup, og der tilbragte han 
omtrent 10 Aar, sysselsat dels med sin Præstegjerning, dels med
Studiet af Filosofien og Klassikerne; og af og til havde han i sin 
Præstegaard unge Mennesker, som han forberedte til Artium. Under 
Opholdet i Nestelsø skrev  han en Afhandling om Cartesius, den 
nyere Filosofis Fader, som han 1856 forsvarede for den filosofiske
Doktorgrad.

Allerede paa en Visitats i Nestelsø 1849 havde Biskop Mynster 
ladet nogle Ord falde om, at den saa alsidig uddannede Landsbypræst 
egentlig «hørte hjemme i Hovedstaden»; rnen først 1857 blev 
F. kaldet til Kjøbenhavn som 1. resid. Kapellan ved Holmens Kirke. 
I Begyndelsen havde han Vanskelighed ved at trænge igjennem, 
men i Aarenes Løb samlede han sig en stor Menighed, og han 
maa uden Tvivl regnes for en af de betydeligste danske Prædikanter. 
I formel Henseende hører han til samme Skole som Martensen,
men han repræsenterer en anden Type inden for Skolen. Medens 
man i Martensens Prædikener stadig sporer Virkningerne af 
FordybeLsen i Spekulationen og Mystikken, mærker man hos F., at 
han har drukket dybt af det Væld, der er udgaaet fra Plato og 
Augustin. Der er i hans Prædikener den samme Tankens Klarhed 
som hos Martensen, men der er mere Farve over hans Stil og større 
Rigdom paa Billeder. Texten til hans Lejlighedstaler er ofte valgt 
med en lykkelig Haand, og han kan paa en overraskende og slaaende 
Maade bruge Skriftens Ord til Belysning af den Tanke, han vil 
udvikle. Derved faa hans Prædikener tit en ejendommelig vækkende 
Kraft, og som Taler til «de dannede blandt Religionens Foragtere» 
har han haft stor Betydning. Hans bredkirkelige, lidet konfessionelle, 
dogmatiske Standpunkt har i fortrinlig Grad gjort ham skikket 
til at være Apologet; det logiske i hans Tale, hans Fortrolighed 
med Nutidens Tænkning og Digtning og hans harmoniske, aandfulde
Foredrag sikrede ham i mange Aar en fremskudt Stilling som 
Prædikant for den intelligente Del af Hovedstadens Befolkning. 
«Saaledes bør der prædikes for en syg og forpint, dog ikke 
ødelagt Tid», skrev V. C. S. Topsøe en Gang til ham efter en 
Prædiken, han havde hørt i Holmens Kirke («Dagbladet» 18. Juli 1881). 

I de første Aar af sin kjøbenhavnske Præstevirksomhed (1859-61)
holdt han ogsaa, med Ministeriets Understøttelse, Forelæsninger 
ved Universitetet over Filosofiens Historie med særligt Hensyn til 
Religionsfilosofien, over Læren om Kirken, det theologiske Studium og
Augustins Theologi, og denne Virksomhed har sat en blivende Frugt 
i den smukke og tankerige Bog «Om det theologiske Studium», 
som han udgav 1861. 1865 blev han knyttet til Pastoralseminariet 
som Leder af de homiletiske og en kort Tid tillige af de
kateketiske Øvelser, og mange af de studerende, der om Søndagen 
samledes om hans Prædikestol, fik derved Lejlighed til at gjøre 
Indblik i hans homiletiske Esse og til at høre ham udvikle sine 
Tanker om den Kunst at prædike. 1867 blev han ved B. Münters 
Død Holmens Provst, og i de Aar, som fulgte, stod han paa Højdepunktet 
af sin Indflydelse i Hovedstaden. Ikke sjælden gav han 
sit Ord med i Laget, som da der forhandledes om Indførelsen af 
tvungent borgerligt Ægteskab og om Kristendommens Forhold til 
Kulturen; og Bevægelsen mod den lovordnede Prostitution har i 
ham haft en af sine tidligste og ihærdigste Forkæmpere. Flere 
Udenlandsrejser, gjentagne Gange til England, skærpede hans Blik 
for de store religiøse og kirkelige Modsætninger, der brydes i vor 
Tid, og fortsat Fordybelse i Klassikerne og i den moderne
theologiske, filosofiske, historiske og æsthetiske Litteraturs Hovedværker 
satte ham i Stand til med sikker Forstaaelse at følge
de forskjellige Faser i Udviklingen af Forholdet
mellem Kristendommen og Kulturen.

Da han 1881 ved Brammers Tilbagetrædelse blev udnævnt
til Biskop over Aarhus Stift, forlod han Kjøbenhavn,
og han slog hurtig Rod i den jyske Jordbund. Men
allerede 1884 vendte han tilbage til Hovedstaden som
Martensens Efterfølger paa Sjællands Bispestol. I
denne Stilling ventede der ham nye og vanskelige
Opgaver. Det tilfaldt ham som Formand at lede det
nys oprettede kirkelige Raad, for hvis Domstol der
blev indskudt mange Spørgsmaal, om hvis rette Løsning
Meningerne vare vidt forskjellige. Hvad Biskop F. i
denne Retning og i det hele paa Styrelsens Omraade
har udrettet, er for nyt til at være hjemfaldet til
Historien. Derfor maa det være nok her at sige,
at han væsentlig er gaaet i Martensens Spor, men
uden at være uvillig til at gjøre Indrømmelser over
for modsatte Synspunkter, hvor Folkekirkens Ordning
efter hans Opfattelse kunde bære det. Og ogsaa som
Sjællands Biskop har han ved Udgivelsen af et Par
Prædikensamlinger givet Bidrag til Litteraturen.

Efter sin første Hustrus Død ægtede han (1878) Jacobe
Francisca Münter (f. 1835), Datter af Provst B. M. I
April 1888 blev han udnævnt til Ordensbiskop, og i
Nov. s. A. modtog han Storkorset af Danebrog. Ved
Jubelfesten 1879 hædrede det theologiske Fakultet
ham ved at meddele ham den theologiske Doktorgrad.
-- d. 22. Febr. 1896.

Universitetsprogrammet for Reformationsfesten 1856. 
Levnedsbeskr. af de ved Kbhvns Universitets Firehundredaarsfest
promov. Doktorer S. 136 f. 
Illustr. Tid. 1872, Nr. 661. 
Erslew, Forf. Lex. 
Elvius, Danmarks Præstehist. 1869-84 S. 15.

<i>Fr. Nielsen.</i>

</chapter><chapter name="Fog, Georg, 1780-1817, Søofficer">

<b>Fog, Georg,</b> 1780-1817, Søofficer, 
Søn af Provst Jørgen F., Sognepræst til Humble paa Langeland
(f. 1734 d. 1799) og Cæcilie f. Leth, fødtes 10. Maj
1780, blev 1803 Sekondlieutenant i Marinen, 1809
Premierlieutenant og 1815 Kapitajnlieutenant. Efter
sin Udnævnelse til Officer ansattes han strax som
Chef for en Kanonjolle, som i Kalvebodstrand deltog
i Hovedstadens Forsvar. I Krigen mod Englænderne var
F. stadig ansat paa Kanonbaadene og førte hæderlige
Træfninger mod disse. Allerede 1809, medens han med
nogle armerede Smaafartøjer konvoierede Koffardiskibe
i Norge, erholdt han Ilddaaben i en Kamp mod en
engelsk Korvet og en Kutter. For at give Konvoien Tid
til at frelse sig vedblev han Kampen, skjønt haardt
saaret, men maatte til sidst overgive sig. Følgerne af
sine Saar forvandt han aldrig. 1811 var han Chef for
en Deling Kanonbaade og underlagt Premierlieutenant
Falsen; under 
denne deltog han i det uheldige Angreb paa Anholt,
men undslap dog lykkelig. Hen paa Sommeren var han
atter med Falsen i en Træfning mod Englænderne for at
udskære Koffardiskibe af en Konvoi, et Forsøg, der
mislykkedes (s. ovfr. S. 71), men F. undslap. Aaret
efter deltog han paa ny med Falsen i en sejerrig
Træfning ved Samsø og senere i Erobringen af en
engelsk Orlogsbrig. 1815 gik F. uden for Nummer paa
Grund af sit svækkede Helbred og ansattes i det da
oprettede Raketkorps. 16, April 1808 giftede han
sig med Christiane Lindberg, der overlevede ham;
Ægteskabet var barnløst. Han døde i Avg. 1817.

<i>C. With.</i>

</chapter><chapter name="Fog, Ludolph Erasmi, 1825-97, Officer">

<b>Fog, Ludolph Erasmi,</b> 1825-97, Officer. 
F. er født 10. Okt. 1825 i Kjøbenhavn; hans Forældre vare
Toldforvalter, Kammerraad Henrik Georg F. og
Johanne Diderikke f. Rønne. Han kom i 1838 paa
Landkadetakademiet og ansattes, efter at have
taget Officersexamen i 1843, ved 14. Bataillon som
Sekondlieutenant med Aldersorden fra 1842. I 1846
traadte han ind paa den kgl. militære Højskole, men
blev ved Krigens Udbrud 1848 ansat ved 4. Bataillon;
med denne deltog han i Kampen ved Bov og i Slaget
ved Slesvig, hvornæst han i Maj s. A. blev Adjudant
ved 4. Infanteribrigade, i hvilken Stilling han
deltog i Kampene ved Nybøl og Dybbøl. Kort efter
forfremmedes han til Premierlieutenant, medens han
s. A. kom til Tjeneste ved Artilleriet, saaledes at
han som ansat ved Halvbatteriet de Jonquiéres deltog
i Slaget ved Fredericia. Om Vinteren 1849-50 var han
Lærer ved Artilleriets forskjellige Skoler og blev
om Foraaret ansat som Adjudant ved Nørrejyllands
Artillerikommando og senere ved 1. Divisions
Artillerikommando, i hvilken Stilling han deltog
i Kampen ved Helligbæk og i Slaget ved Isted. Fra
1851-53 gjennemgik han Stabsafdelingen og kom derefter
til Generalstabens topografiske Sektion, i det han
dog tillige gjennemgik Skolerne ved Ingeniørkorpset
og ved Rytteriet. 28. April 1852 indtraadte han i
Ægteskab med Julie Fanny Holbøll, Datter af Inspektør
i Sydgrønland, Kapitajnlieutenant Carl Peter H. I
1855 udnævntes F. til Kapitajn af Generalstaben og
var nu først virksom ved den topografiske og fra
1860-63 ved den taktiske Sektion; fra 1859 blev han
tillige ansat som Lærer i Krigskunst ved Højskolen,
i hvilken Stilling han udgav «Krigskunstens Theori»
(1861). Alt i 1855 havde han sammen med daværende
Major Abrahamson udgivet en militær Lommebog for den
danske Hær. 
Ved Hærens Mobilisering i 1863 blev Kapitajn F. ansat
ved Infanterireserven som Stabschef og i Marts 1864 i
samme Egenskab ved 3. Division. Efter endt Felttog kom
han tilbage til Generalstabens taktiske Sektion, hvis
Chef han blev i 1865. Ved Gjennemførelsen af Hærloven
af 1867 blev han Oberst af Generalstaben og Stabschef
ved 1. Generalkommando, men ansattes allerede Aaret
efter i Krigsministeriet, først som Departementschef
og fra 1873 som dettes Direktør. I 1878 blev han
Chef for Officersskolen og tillige Kommandør af
Danebrogsordenens 1. Grad samt Aaret efter General og
Chef for Generalstaben. Som saadan søgte han at skaffe
denne en større Indflydelse paa Hærvæsenets Ledelse
end hidtil. Han lod med Krigsministeriets Bemyndigelse
udarbejde Udkast til en fuldstændig Mobiliseringsplan
for Hæren og til Planer for dens Anvendelse i Tilfælde
af Krig, ligesom ogsaa til flere nye Reglementer. I
1887 udnævntes han til Chef for 1. sjællandske
Brigade, og som designeret til at efterfølge den
kommanderende General i 2. General-kommandodistrikt,
Generallieutenant Ankjær, der i Forsommeren 1888 var
bleven syg, ledede han Divisionsøvelsen i Jylland
s. A., hvorefter han om Efteraaret udnævntes til
Generallieutenant og kommanderende General. I 1889
benaadedes han med Storkorset af Danebrog.

F. har i sin Tjenestetid haft flere specielle
Hverv; foruden at han i Aarenes Løb har været
Medlem af flere Kommissioner, var han Stabschef
ved Lejrdivisionen i 1873, ledede i 1885 de større
Øvelser i Kjøbenhavns Omegn, sendtes i 1861 til
Frankrig, i 1870 til Schweits samt i Foraaret 1871
til Frankrig og Schweits. I 1867 var han attacheret
Storfyrsttronfølgeren af Rusland, og endelig
beordredes han i 1882 til Rusland for at overvære
Lejrøvelserne ved Krasnoe-Sélo.

d. 14. Febr. 1897.

Erslew, Forf. Lex.

<i>P. N. Nieuwenhuis.</i>

</chapter><chapter name="Fog, Ludolph Frederik, 1778-1855, Departementschef">

<b>Fog, Ludolph Frederik,</b> 1778-1855, Departementschef,
en Broder til ovfr. nævnte Kapitajnlieutenant
Georg F., fødtes i. April 1778, blev 1796 Student
fra Odense lærde Skole, begyndte paa det juridiske
Studium, men opgav det, efter at han i Aaret 1800
havde faaet Ansættelse i Kontoret for de aktive og
passive Fordringer, hvor han 1801 blev Kopist. 1802
overgik han til Aktivkontoret, blev 1804 Fuldmægtig i
Statsgjældskontoret, 1808 Chef for samme Kontor, 1810
tillige Medlem af Administrationen for den synkende
Fond, 1818 tillige Assessor i Statsgjældsdirektionen,
1821 Medlem 
af den nævnte Direktion, 1831 tillige Medlem af Direktionen for 
den i Aaret 1800 oprettede Tontine, 1848 Departementschef i 
Finansministeriet, i hvilken Stilling han forblev til sin Død, 15. Maj 1855 
i Kjøbenhavn. 1813 blev han Kammerraad, 1818 Justitsraad, 1822 
Etatsraad, 1836 Konferensraad, 1845 Kommandør og 1850 Storkors 
af Danebrog. Ligesom det paa hans gamle Dage vidnedes om 
ham, at han i hele sin lange Embedstid havde arbejdet med en 
utrættet Iver og Nidkjærhed, saaledes fremhævedes det særlig, at 
det væsentlig maatte tilskrives hans nøje Kjendskab til 
Forretningerne, hans Flid og Redelighed, at det vanskelige Fag, der var 
ham anbetroet, blev holdt i den punktligste Orden i de for Finanserne 
kritiske Aar 1807-14. -- Han blev 8. Sept. 1847 gift med 
Marie Henriette Holte (f. i Kjøbenhavn 1. April 1794, d. 17. April 
1880), en Datter af Koffardimatros Lars Madsen H. og Hustru Anna 
Marie Ivarsdatter.

<i>G. Kringelbach.</i>

</chapter><chapter name="Fogh, Carl Johan, 1824-79, Skolemand og naturvidenskabelig Forfatter">

<b>Fogh, Carl Johan,</b> 1824-79, Skolemand og naturvidenskabelig Forfatter, 
er født i Aalborg 8. Dec. 1824 og Søn af Adjunkt, senere 
Sognepræst, Hector Frederik Janson F. og Frederikke Marie Louise 
f. Kall. F. blev Student 1842 fra Nykjøbing Kathedralskole, lagde 
sig efter Naturvidenskaberne og blev ved et Ophold paa Møen som 
Huslærer hendraget til Studiet af Mineralogi og Geognosi. Han 
fortsatte dette som Amanuensis ved det mineralogiske Musæum (1850) 
under Forchhammers Vejledning og vandt s. A. Universitetets 
Guldmedaille for en geognostisk Prisopgave. I 1850 tog han ogsaa 
Magisterkonferens i Naturhistorie, underviste en kort Tid i dette Fag 
i kjøbenhavnske Privatskoler og var derefter fra Juli 1851 i 2 Aar 
Huslærer hos en dansk Familie, Grosserer og Konsul Bech i 
Poughkeepsie i Staten New-York. De frie og store Forhold i Amerika 
havde megen Indflydelse paa hans aandelige Udvikling. Tillige
førtes han nu ind paa det praktiske Skolevæsens Omraade og 
udgav 1854 «Et Par Ord om Friskolen i Amerika og den danske 
Folkeskole». Bogens Æmne og Forfatterens Anskuelser vakte 
Opmærksomhed, og med offentlig Understøttelse blev han s. A. sendt 
til den internationale Skoleudstilling i London for at give 
Oplysninger om de fra Kjøbenhavns offentlige Skolevæsen udstillede Sager 
og tillige gjøre sig bekjendt med Folkeundervisningen i England og 
Irland. Denne beskrev han i tvende Skrifter 1855. F. blev 1854 
Timelærer, 1856 Adjunkt og 1860 Overlærer ved Metropolitanskolen 
med Naturhistorie som Undervisningsfag. Desuden var han 1858-69 
Docent i Jordbundslære ved Landbohøjskolen. Han døde ugift 
16. Jan. 1879 og oplevede saaledes ikke sin Promotion til 
Æresdoktor, hvilken skulde have fundet Sted ved Universitetets 
Firehundredaarsfest s. A. Venner og fordums Elever oprettede et Legat
ved Metropolitanskolen til Minde om ham.

Som Lærer var F. afholdt for sin Elskværdighed og smukke 
Form og anset for sin klare Tanke og anskuelige Fremstilling. Som 
pædagogisk Forfatter søgte han -- ud fra den Anskuelse, at den 
frie Forfatning kun kan blive til Velsignelse, naar Folkets Opdragelse 
er Statens Hovedformaal -- at paavise, hvad vor Folkeskole kunde 
lære af et praktisk og sundttænkende Folk som Amerikanerne og til 
Dels af Englænderne. F. anbefalede derfor at ansætte særlige Tilsynsmænd, 
oprette «Smaaskoler», indføre Sløjd og Havedyrkning som 
Skolefag samt Mathematik og Naturvidenskab, især i deres Anvendelser 
paa det praktiske Liv, derimod at henlægge Religionsundervisningen 
til Kirken og Hjemmet. Han vilde have en mere praktisk Seminarieundervisning, 
bedre Skolelokaler og Inventar og et Folkebibliothek 
ved hver Skole. Ogsaa den lærde Skole ønskede han reformeret 
og udtalte sig i Metropolitanskolens Programmer og i flere Piecer
mod Undervisningens abstrakt-videnskabelige Tendens, hvis mest 
forkastelige Udtryk han fandt i Madvigs Grammatik. Desuden vilde 
han have Folkeskolen og den lærde Skole satte i organisk 
Forbindelse. Nogle af F.s Ønsker ere begyndte at blive virkeliggjorte,
andre ere Fremtidstanker, der endnu ikke ere indgaaede i den 
almindelige pædagogiske Bevidsthed.

Erslew, Forf. Lex.
Nord. Convers. Lex., 3. Udg.

<i>Joakim  Larsen.</i>


-- C. J. Foghs <i>Betydning for Naturvidenskaben</i> beror navnlig 
paa den Virksomhed, han udfoldede som Lærer i Naturfagene ved 
Metropolitanskolen og Docent i Jordbundslære ved Landbohøjskolen. 
Indholdet af hans paa Landbohøjskolen holdte Forelæsninger har
han i alt væsentligt gjengivet i den populære Lærebog «Geologiens 
Hovedsætninger» (1874). I øvrigt haves kun 2 selvstændige 
geologiske Arbejder fra hans Haand, nemlig «Nogle Grafitlokaliteter i 
Staten New-York» i «Naturhist. Foren. Meddel.» for 1854 og 
«Geognostiske Skitser fra Møen» i et Program fra Metropolitanskolen
(1857). Denne Afhandling indeholder nogle Afsnit af F.s i 1850 
med Universitetets Guldmedaille prisbelønnede Afhandling. Den vil 
altid bevare sin Betydning som en klar og smuk Fremstilling af de 
omhandlede positive Forhold -- uanset, at de fremsatte Theorier
for længst ere forældede --, da den indeholder flere interessante 
originale Iagttagelser og har taget en Del gamle historiske 
Efterretninger med. Som populær naturvidenskabelig Forfatter har F. 
udfoldet en fortjenstfuld Virksomhed. Han oversatte og bearbejdede
Cottas «Geologiske Billeder» (1859) og var Medredaktør af 2. Udg. 
af «Nord. Konversations-Lexikon» (1869-78) og «Tidsskrift for 
populære Fremstillinger af Naturvidenskaben» (1854-79). 

<i>K. Rørdam.</i>

</chapter><chapter name="Fogh, Enevold Herregaard, 1732-1800, Justitiarius">

<b>Fogh, Enevold Herregaard,</b> 1732-1800, Justitiarius,
en Søn af daværende Raadmand i Kjøbenhavn Hans F. og Anne Søe f. Lugge, 
fødtes sammesteds 23. Okt. 1732, blev 1750 privat dimitteret til 
Universitetet, 1753 juridisk Kandidat, 1755 Assessor i Hofretten, 1765 
tillige Søkrigsprokurør, 1771 Assessor i Kjøbenhavns Hof- og Stadsret, 
1774 Justitsraad, 1789 Justitiarius i sidstnævnte Ret, 1790 Etatsraad,
1792 Medlem af Justitsdirektionen for Tallotteriet i Kjøbenhavn, 
entledigedes efter eget Ønske paa Grund af svækket Helbred 1797 som 
Justitiarius med Bevarelse af sin fulde Gage som Pension, men vedblev 
at fungere som Justitsdirektør for Lotteriet til sin Død, 18. Marts 
1800 i Kjøbenhavn.

<i>G. Kringelbach.</i>

</chapter><chapter name="Fogh, Jørgen,</b> o.1631-1685, Borgmester">

<b>Fogh, Jørgen,</b> o.1631-1685, Borgmester, 
er Søn af Kjøbmand Lars F. i Aarhus og Anne Jørgensdatter. 1652 blev han Student og var 1658 i Huset hos Hr. Tage Thott paa Børringekloster, studerede 1661 
i Leiden og tog den juridiske Doktorgrad i Udlandet. 1667 blev han 
Raadmand og Aaret efter Borgmester i Kjøbenhavn, 1675 tillige 
Stadsoberst. Han var ogsaa Medlem af Lovrevisions-Kommissionen. 
Som gift med Griffenfelds Søster Cathrine Schumacher (f. 1644 d. 1699) 
kom han i stor Anseelse, og man antog formodentlig, at han havde 
større Indflydelse paa Svogeren, end han i Virkeligheden besad. 
Han har sikkert oftere været Gjenstand for Bestikkelse; under et 
Forhør i Griffenfelds Sag vidnedes der, at «F. havde sine Hænder 
i Griffenfelds Sager, naar noget var at fortjene». Nogle Timer før 
Svogeren blev han om Natten 11. Marts 1676 i Stilhed fængslet i 
sin Gaard i Skindergade og ført til Blaataarn. Uagtet der ingen 
Sag var anlagt imod ham, blev der allerede 9. Maj udnævnt en 
anden Borgmester i hans Sted, og først da Griffenfeld var domfældt, 
lod Kongen Sagen imod F. foretage paa Bytinget. Naar Griffenfeld 
har kunnet dømmes efter de foreliggende Indicier, have de 
Vidnesbyrd om «Underslæb», hvorfor F. blev dømt, og som det 
synes efter hans egen Tilstaaelse, næppe haft meget at betyde, men 
hans Domfældelse maatte staa i Forhold til Svogerens, og derfor 
dømtes han paa Bytinget til at miste to Fingre, staa et Kvarter i 
Halsjærnet, føres ud af Byen af Bøddelen og evig forvises af Riget. 
Denne haarde Straf formildedes dog til Forvisning til Aarhus, hvor 
han døde 1685, som det siges, «af Græmmelse». Hans Søn Peder F. 
(s. ndfr.) mente, at Grunden til, at han selv havde nydt saa mange 
Begunstigelser af sin Regering, var, at den vilde gjøre godt igjen,
hvad en tidligere havde forbrudt imod hans Fader.

O. Nielsen, Kjøbenhavns Hist. og Beskr. V, 424 ff.

<i> O. Nielsen.</i>

</chapter><chapter name="Fogh, Peder, 1675-1753, Godsejer">

<b>Fogh, Peder,</b> 1675-1753, Godsejer, 
Søn af den foregaaende, er født i Kjøbenhavn 31. Avg. 1675, blev Student 1691 og 
1696 Hører ved Aarhus Latinskole; efter 10 Aars Forløb opgav han 
imidlertid denne ringe Bestilling, da et rigt Giftermaal befriede ham 
for at tjene for Brødet; han ægtede nemlig Ejerinden af Ryomgaard, 
den 15 Aar ældre Magdalene Bording (f. 6. Avg. 1660, d. Natten til 
22. Juli 1720), Datter af Mag. Laurids B. til Ryomgaard. 1707 lod 
F. sig nobilitere, 1724 blev han Justitsraad og Højesteretsassessor, 
1735 Etatsraad og døde 7. April 1753 efter længere Tids Svagelighed,
siddende i sin Lænestol. Efter sin første Hustrus Død havde 
han ægtet Edel Elisabeth Schwanewedel (Datter af Generalmajor 
Herman Frants S. og Enke efter Major Hannibal Henrik S.), 
d. 8. Marts 1731, og derefter Helene Byssing (Datter af Kjøbmand 
Claus B. i Kjøbenhavn og Stifdatter af Historikeren Slange; Enke 
efter Præsten Claus Reenberg og Kancelliraad, Borgmester Christen 
Giørup), f. 11. Dec. 1685 d. 1. Maj 1749. F. var en videnskabelig 
dannet Mand med mange litterære Interesser, især for Fædrelandets
Historie; sit Otium anvendte han til Læsning og Studier, der vel 
ikke satte Frugt i lærde Skrifter, men dog ikke ere uden Vidnesbyrd 
i den Brevvexling, han førte med mange af Datidens lærde; 
i hans Breve fremtræder jævnlig et Stænk af Humor. Som et Træk
af hans Beskedenhed anføres, at han ikke fandt sig selv værdig til 
at modtage Kaldelsen som Medlem af det kongl. danske Selskab, 
som han paa flere Maader betænkte med Gaver, bl. a. Biskop 
Bircherods kostelige Dagbøger, der ellers næppe vare blevne 
bevarede for Eftertiden. Af sine Midler stiftede F. flere Legater til 
bedste for Skoler og fattige. 

Hofman, Fundationer III, 163 ff. 
Bruun, Falsteriana S. 35 ff. 
Kirkehist. Saml. 3. R. VI, 589 ff. 
Giessing, Jubel-Lærere I, 271. III, 344 Tab. II. 
Worm, Lex. ov. lærde Mænd. 

<i>G. L. Wad.</i>
</chapter>
<chapter name="Fogtman, Laurids, 1748-1821, Jurist">

<b>Fogtman, Laurids,</b> 1748-1821, Jurist, 
født i Fol ved Ribe 3. Jan. 1748, var en Søn af Skrædder og Fæstehusmand Evert 
Lauridsen og Anna Kirstine Vodders; hans Efternavn er dannet efter 
en mødrene Slægtnings Navn. I sin Ungdom var han Skriver paa 
Ribe Bispekontor, men virkede i sit øvrige Liv i Varde, hvor han 
først var Hospitalsforstander og Kirkeværge, 1781 blev Byskriver 
efter s. A. at have taget juridisk Examen for ustuderede og 1787 
blev Byfoged og i Forbindelse dermed Herredsfoged i Nørre-, Øster- 
og Vesterherreder, hvor han 1781 og 1782 var blevet Retsskriver. F. 
blev Kancelliraad 1805 og Justitsraad ved sin Afskedigelse 1814. 
Han var gift med Catharine Steenbeck f. Brorson (f. 1753 d. 5. Sept. 
1836), yngste Datter af Biskop i Ribe H. A. B. Med utrættelig Flid 
og Omhu har F. udarbejdet flere Samlinger af Retsbestemmelser, af 
hvilke den vigtigste er Samlingen af kgl. Reskripter, Resolutioner 
og Kollegialbreve, udtogsvis og i kronologisk Orden, for Tiden fra 
1660 til 1812, udgiven af F. fra 1786 til hans Død, der indtraadte 
2. Okt. 1821. Denne Samling, der senere er fortsat af F. Algreen-Ussing 
o. fl. og endnu stadig benyttes som Hovedkilde («Reskriptsamlingen»), 
er i det hele meget forstandig extraheret og ordnet 
og maa i alt væsentligt anses for paalidelig, uagtet F.s Ophold i 
en fjærn Provinsby kun for en mindre Del tillod ham personlig at 
tilvejebringe Materialet.

Erslew, Forf. Lex.

<i>Deuntzer.</i>

</chapter><chapter name="Fogtmann, Nikolai, 1788-1851, Biskop">

<b>Fogtmann, Nikolai,</b> 1788-1851, Biskop, 
er født 16. Nov. 1788 i Sønder Bork i Ribe Stift, hvor Faderen, Hans Bertram F. (d. 1814), var Præst; Moderen hed Agathe f. Borch (d. 1841). Han 
dimitteredes fra Ribe Skole 1808, blev theolog. Kandidat 1814, var et
Aar Lærer ved Borgerdyd- og ved Metropolitanskolen, hvorefter han 
1815 blev Adjunkt og 1820 Overlærer ved Herlufsholm. Efter 1821 
at være bleven Lic. theol. udnævntes han 1822 til Lektor i Moral
ved Sorø Akademi. Her vandt han den meget formaaende Amtmand, 
siden Kancellipræsident, Stemanns Velvilje, der bidrog til, 
at han, efter 1826 at have disputeret for den theologiske Doktorgrad, 
1830 blev Professor theologiæ ved Universitetet, 1831 Biskop 
over Ribe Stift og 1833 forflyttet til Aalborg. 1845 blev han
Kommandør af Danebrog og døde 13. Sept. 1851. -- Han ægtede 1837 
Frida Hesselaida Dons (f. 1805), Datter af Etatsraad Simon Andersen 
D., Ejer af Frederiksdal paa Laaland. Hun døde allerede 1840.

F.s Forfattervirksomhed har kun  været ubetydelig; den 
indskrænker sig til mindre Afhandlinger, dels lærde, dels i forskjellige 
Tidsskrifter om Dagens Spørgsmaal eller litterære Æmner. Dog 
skrev han i Sorø en Lærebog i Religion for Latinskolerne (1823), 
der opnaaede 3 Oplag og vistnok de fleste Steder afløste Krog
Meyers. Uagtet Forfatteren har en ærlig Vilje til at fremstille 
Kirkens Lære, er han dog stærkt berørt af sin Tids Theologi. 
Allerede hans egen Samtid fandt det betænkeligt, at han afveg fra 
Balles Lærebog, f. Ex. ved at betragte Fortællingen om Syndefaldet 
som en billedlig Fremstilling. Han hørte i øvrigt til de Theologer, 
som fulgte godt med i den Udvikling, der foregik i hans Tid. 
Hans Kollega ved Universitetet H. N. Clausen siger om ham: «Der 
var noget pikant ved F.s Personlighed, som i Grunden skyldtes 
smaa og simple Midler, en vis Naivitet i Opfattelse, Tankesæt og 
Udtryksmaade. Ved Begivenheder, Personer, ved andres Frembringelser 
i Skrift og Tale var det alle Haande enkelte Smaatræk, 
saadanne, som almindelig blive oversete eller lidet ænsede, der 
uvilkaarlig tildrog sig hans Opmærksomhed og fæstede sig i
Hukommelsen.» Men han føjer til, at ved Siden heraf var der en 
fremtrædende Mangel paa større aandeligt Omsyn og Overblik, og 
at F. som Biskop levede et lidet bemærket Liv. Denne 
Karakteristik er vistnok overmaade træffende; naar vi støde paa Ytringer 
af F., er der ofte noget mærkeligt friskt og originalt ved dem;
det er øjensynligt, at det er en Mand, der ser med sine egne Øjne 
og er uafhængig af de Partihensyn, der bandt saa mange af hans 
samtidige. Da Grundtvig udgav sit «Frisprog mod Biskop Mynsters 
Alterbogsforslag» (1839), fældte F. den træffende Dom over dette,
at han vel havde Ret i nogle «Poster», men Uret i alle «Maader». 
Han manglede heller ikke Forstaaelse af den Betydning, der laa i 
Grundtvigs Fremhæven af Trosbekjendelsen; da Mynster havde 
udtalt, at «man ikke kunde nægte en Kirke Navn af kristelig, som 
opstillede en anden Trosbekjendelse», nedlagde F. Indsigelse herimod, 
for saa vidt derved tænktes paa nogen Forandring af 
Trosbekjendelsens Indhold.

Naar han afgav Erklæring over de forskjellige Reformforslag, 
som den Gang forhandledes, var han al Tid den liberaleste af 
Biskopperne. Han var ikke bange for at gaa ind paa Sognebaandsløsningen,
som han mente kun vilde blive brugt, hvor dens Brug 
var en Samvittighedssag. For mange Præster vilde det være en 
gavnlig Spore eller Tømme, naar de vidste, at man ikke var 
uopløselig bundet til deres Kirke, og mange Lægfolk vilde heller holde 
sig til deres egen Præst og Kirke, naar de vidste, at det ikke var 
dem forment at søge en anden. Da han skulde erklære sig over 
Mynsters Alterbogsforslag, stemte han afgjort imod den bekjendte 
Forandring ved Barnedaaben, at Barnet ikke direkte skulde spørges 
om sin Tro; der var, siger han, intet væsentligt vundet derved, og 
han forudsagde med god Grund, at ingen af de foreslaaede 
Forandringer vilde vække saa megen Uvilje som denne. Mærkeligst 
er det, at han endog 1842 foreslog, at der skulde gives Baptisterne
Religionsfrihed paa de Vilkaar, de selv havde opstillet. Han antog, 
at den religiøse og moralske Rigorisme, der herskede hos Baptisterne, 
kunde blive en gavnlig Modvægt mod den Slaphed, der ofte fandtes 
i Statskirken; i de smaa sekteriske Samfund, siger han, kan der 
findes «en højere Religiøsitet og en større Moralitet, end der 
kan ventes blandt Statskirkens Medlemmer i det hele». Derfor bør 
Statens Love ikke lægge Hindringer i Vejen for dem.

Men naar F. saaledes enten i private Breve eller i Embedserklæringer 
havde sagt sin Mening, lod han det blive derved; han 
gjorde intet Forsøg paa, ja synes næppe at have brudt sig om, at 
gjennemføre sine Anskuelser praktisk. Mænd af den Art skulle 
nok komme til at føre et lidet bemærket Liv, og det Spor, de 
have traadt, bliver hurtig udvisket. 

Erslew, Forf. Lex. 
H. N. Clausen, Mit Levneds og min Tids Hist. S. 159. 
P. Hjorts Breve, 1867. 
Helveg, Den danske Kirkes Hist. eft. Reform., 2. Udg., II, 614. 
L. Koch, Den danske Kirkes Hist. 1817-54.

<i>L. Koch.</i>

</chapter><chapter name="Folckersam (Følckersam), Frants Vilhelm, 1649-17I3, Officer">

<b>Folckersam</b> (Følckersam), <b>Frants Vilhelm,</b> 1649-17I3, Officer, 
var Søn af Gotthard Friedrich v. F. til Lautzensee i Kurland 
og Sophie v. Sieberg. Han kom til Norge som Forvalter ved 
Ejdsvold Jærnværk, hvis Ejer var hans Landsherre, Hertug Jacob, 
men traadte senere ind i den norske Hær. 1676 blev han Kapitajn
for en Skiløber- og Fyrrørerafdeling og erhvervede sig under 
Gyldenløvefejden Navn af «en tapper Partigænger, dog efter al 
Krigsanstændighed». Under den paafølgende Fredsperiode tjente 
han ved de norske nationale Dragoner (det senere 2. søndenfjældske
Dragonregiment), hvor han 1681 steg til Major og 1686 til 
Oberstlieutenant. 1693 blev han Oberst for smaalenske Infanteriregiment, 
men byttede 1698 dette med det førnævnte Dragonregiment, som 
han, der 1708 forfremmedes til Brigadér, 1710 til Generalmajor,
kommanderede indtil April 1711. I Avg. s. A. gjorde Løvendal 
Indfald i Baahus Len, og i Tillid til F.s Ry som Partigænger gav 
han denne Kommando over 2500 Mand, som ved Kongsvinger
skulde forhindre Svenskerne i at trænge ind i Norge
ad Magnorbro-Vejen. F. viste sig imidlertid ikke denne
Opgave voxen. Han var bleven gammel og uskikket til at
agere paa egen Haand -- i det mindste efter Løvendals
Opfattelse. Den norske Almue derimod bevarede sin
Sympathi for F., thi senere, da man «syntes, at det
gik for langsomt med Landets Forsvar, siden F. for
Alder havde taget Afsked, besang gemen Mand hans Ære
og Landets Savn i en liden Vise». Han døde 5. Juni
1713.

F. besad flere norske Ejendomme. Christian V skal have
skjænket ham Skøjen i Spydeberg Sogn, som han dyrkede
vel, og hvor han anlagde en Frugthave. Herregaardene
Evje ved Moss og Tøndelgaard i det throndhjemske fik
han med sin i. Hustru, Edel Marie Sybille Marschalck,
f. 1663 d. 1694, Datter af Norges Kansler, Gehejmeraad
Joh. Fred. M. og Margrethe Bielke. 2. Gang ægtede
F. Else Kaas (d. 1729), Datter af Erik K. til
Bremersvold og Beate Reedtz. -- F. efterlod ikke
Sønner; derimod blev en Brodersøn af ham, <i>Frederik
Valdemar F.</i> f. 1678 d. 1744, dansk Generalmajor,
Kommandant i Glückstadt og hvid Ridder.

L. N. Wilse, Beskr. af Spydeberg Præstegield S. 547. 554. 
Nicolaysen, Norske Stiftelser III, 947.

<i>H. W. Harbou.</i>

</chapter><chapter name="Foltmar, Christoffer, 1718-59, Maler">

<b>Foltmar, Christoffer,</b> 1718-59, Maler, var Søn
af en Musiker, Johan F., og født i Kjøbenhavn
17. Okt. 1718. Først lagde han sig efter Musik og
nød Vejledning af ndfr. nævnte Jacob Fosie, senere
efter Miniaturmaleri i Vandfarve og Emaille. I 1739
blev han Organist ved Waisenhuskirken, hvis Orgel
han og hans Broder, Tapetvirkeren Chr. Ulrik F. --
der tillige var Miniatur- og Emaillemaler (d. 1794)
-- siges at have bygget. Det var kun et lille Embede;
F. fik vel Exspectance paa Organistembedet ved Holmens
Kirke efter Jacob Fosie, men opnaaede det aldrig,
da han døde før Fosie. Derimod blev F. Tegnemester
for Søkadetterne og -- sammen med Pilo -- for Frederik
V's Børn samt (allerede i 1749) Hofminiaturmaler. Som
saadan leverede han et stort Antal Miniaturbilleder
i Emaille til Kongefamiliens Snusdaaser, Braceletter
og Ringe, men fik kun sit Arbejde slet betalt. For at
bøde lidt paa den kummerlige Betaling ydedes der ham
i 1753 af Kongens Kasse 100 Rdl. «til Indretning af
et Emailleværk», skjønt F. allerede 3 Aar tidligere
havde begyndt at gjøre Emaillebilleder for Hoffet. I
1749 havde han ægtet 
Frederikke Otzen, med hvem han fik en Hoben Børn,
og som overlevede ham i adskillige Aar. F. døde 4. April 1759.

Danske Saml. IV, 87. 
Weinwich, Kunstens Hist. i Danmark og Norge S. 133. 165. 
Weilbach, Konstnerlex. 
Meier, Fredensborg S. 120. 178 f.

<i>F. J. Meier.</i>

</chapter><chapter name="Fonnesbech, Christen Andreas, 1817-80, Godsejer, Politiker">

<b>Fonnesbech, Christen Andreas,</b> 1817-80, Godsejer, Politiker, 
blev født i Kjøbenhavn 7. Juli 1817 af
Forældrene Silke- og Klædekræmmer Anders Christensen
F. og Cathrine Marie f. Rørvig. Familien stammer fra
Gaarden Fonnesbæk i Ikast Sogn (ved Herning). Fra
«Efterslægten» gik F. over til den kjøbenhavnske
Borgerdydskole under Rektor Michael Nielsen,
blev dimitteret 1835 og juridisk Kandidat i
1840. Han agtede først at gaa Embedsvejen, var
nogle Aar Fuldmægtig paa Byfoged- og Birkekontoret
i Frederiksborg, søgte Ansættelse i Kancelliet og
tænkte paa at søge Embede i Sønderjylland, men da
Faderen døde og efterlod ham en efter Datidens Forhold
betydelig Arv, valgte han en anden Vej og kjøbte i
1843 Vesterbygaard (vest for Tis Sø i Holbæk Amt) med
Saltofte Vænger samt i 1845 2 Bøndergaarde med Ret til
at nedlægge dem, hvorefter han af disse og Vængerne
dannede Saltoftegaard; de 2 Gaarde tilsammen have
nu 240 Tdr. Hartk., hvoraf 87 drives under dem. Han
blev hurtig Medlem af Sogneforstanderskabet og dets
Formand; allerede i 1848 valgtes han til Holbæk
Amtsraad, og ved Siden af sin Virksomhed som Landmand
overtog han efterhaanden en stor Mængde offentlige
Hverv, var i det hele en af de lovende unge Kræfter,
paa hvilke Almenhedens Opmærksomhed rettedes, og for
hvilke der under det paa alle Omraader frembrydende
friske Liv var rigeligt Brug; navnlig var han en af de
ledende Mænd i Amtets økonomiske Selskab, var i mange
Aar Bestyrelsesmedlem og derefter indtil Maaneden
før sin Død Formand for Selskabets Sparekasse, som
raader over betydelige Midler. Det var saaledes
ganske naturligt, at han ogsaa søgtes vundet for
det politiske Liv, og 14. Juni 1858 valgtes han (som
1854 var bleven Jægermester) til Folketingsmand for
Sorø Amts 3. Kreds (Slagelse), hvor hans Modstander
var «Journalist» N. Hansen, Broder til J. A. H. og
den Gang endnu en ivrig Tilhænger af Bondevennernes
Parti.

Rigsdagens lovgivende og bevilgende Myndighed var
paa dette Tidspunkt indskrænket til Kongerigets
særlige Anliggender. Monarkiets fælles Sager henhørte
under det ved Forfatningen af 2. Okt. 1855 skabte
Rigsraad. De store politiske Spørgsmaal, som knyttede
sig til Striden med Tyskland, stillede ganske naturlig
Kongerigets 
Rigsdag i Skygge, men der foregik dog paa dennes indskrænkede 
Omraade en meget betydelig og frugtbar Virksomhed, hvorom 
Lovsamlingerne for hine Aar tilstrækkelig bære Vidne. F., der med 
en udstrakt praktisk Erfaring forbandt baade Lyst og Evne til at 
arbejde og gode Talegaver, deltog strax med Iver i denne og vandt 
i kort Tid Anseelse som et dygtigt Medlem af Tinget. I hans 
politiske Holdning foregik der temmelig hurtig en Svingning. Han 
var bleven valgt i Slagelse imod en menigmandig Kandidat og 
havde da taget Position som en Modstander af Bondevennepartiet, 
det daværende Venstre, men der fandt snart en Tilnærmelse Sted, 
og denne blev stærkt kjendelig, efter at han hverken havde fundet 
Plads i det kortvarige Ministerium Rotwitt-Blixen-Finecke eller i det 
rekonstruerede Ministerium Hall, som vendte tilbage i Febr. 1860. 
I Folketinget dannede der sig et eget Mellemparti, som kaldte sig 
«de uafhængige», og skjønt F. ikke officielt traadte frem som dets 
Fører, stod han det dog meget nær og accepterede dets Program. 
Det var dette Parti, som i Forening med Bondevennerne gjorde 
ham til Ordfører for Finansudvalget, hvilken Post han derefter, 
indtil han blev Minister, beklædte med ubestridelig Flid og
Dygtighed, og den samme Alliance skyldte han, at han i Efteraaret 1861 
valgtes (med 52 Stemmer imod 48, som faldt paa E. Rosenørn) af 
Folketinget til en af dettes Pladser i det dansk-slesvigske Rigsraad. 
Han traadte ikke op med nogen aaben eller principiel Opposition 
imod Regeringen, men det vidstes, at han hørte til de misfornøjede, 
som kun ventede paa en Lejlighed til at tone Flag.

Et Bevis paa den Anseelse, F. havde vundet i den offentlige 
Mening, var hans Valg til Præsident for den 9. danske Landmandsforsamling, 
som i Sommeren 1863 samledes i Odense. Landet havde 
haft en glimrende Høst, og Priserne vare saa høje, at Agerbruget
havde en Indtægt som næppe nogen Sinde tidligere; Sammenkomsten 
var derfor i høj Grad livlig, egentlig den sidste glade Landefest 
før de store Ulykker, som kort efter skulde hjemsøge os. 
Deltagelsen var betydelig, og det er ret ejendommeligt nu, da
Jærnbanen gjennem Fyn allerede (7. Sept. 1890) har holdt Jubilæum, at 
læse om alle de Vanskeligheder, som det havde at befordre de 
mange rejsende til Odense, hvorledes Diligencerne fra Middelfart og 
Nyborg vare ledsagede af Snese af Bivogne, medens mange maatte
tage til Takke med Bønderbefordringer. F. skilte sig godt ved 
Ledelsen af den store Forsamling og vandt megen Paaskjønnelse 
for sin til alle Sider velvillige Optræden.

Da efter Krigen Ministeriet Bluhme-David maatte
opgive Hvervet at sammensmelte de to bestaaende
Forfatninger til én, og da Grev Frijs-Frijsenborg, som
i Forvejen ved Forhandlinger med J. A. Hansen havde
sikret sig Tilslutning til sit Forfatningsprogram,
i Nov. 1865 dannede sit Kabinet, valgte han i dette
F. til Finansminister. Skjønt Ministeriet Frijs,
Udtrykket for Alliancen mellem «de store og de smaa
Bønder», væsentlig var udgaaet fra Landstinget
-- ogsaa F. havde Sæde i Rigsraadets Landsting,
samtidig med at han var Folketingsmand i Rigsdagen --
og her skulde have sin væsentlige Støtte, nærmede
det sig dog efterhaanden i sin hele Optræden mere
og mere til Folketinget, og Repræsentanten for
denne Tilnærmelse var væsentlig F., som endog gik
meget vidt i Hævdelsen af Folketingets overvejende
Indflydelse paa Finansloven, altsaa tog dets Parti
i det Stridsspørgsmaal, der er Kjærnen i hele den
lange politiske Strid imellem Højre og Venstre. Der
foregik nogen Forandring i denne hans Holdning, da
han i Maj 1870 efter Grev Frijs' Demission gik over i
Ministeriet Holstein-Holsteinborg, hvor han overtog
Indenrigsministeriet, medens Finansportefeuillen
betroedes til Fenger. I denne sin nye Stilling
kom F. i et mindre godt Forhold til de store
Hartkornsbesiddere i Landstinget ved Loven af 9. Marts
1872 om Fæstevæsenet, der var et Kompromis mellem
et af Regeringen forelagt Lovudkast og et Forslag
af J. A. Hansen. Han gav i 1871 Koncessionen til den
nordvestsjællandske Jærnbane (Roskilde-Kalundborg) og
var som Indenrigsminister tilstede ved dens Aabning;
ogsaa Lovene om den laaland-falsterske Bane, om Broen
over Limfjorden, om Vemb-Lemvig, Odense-Svendborg,
Randers-Grenaa, Silkeborg-Herning, Skive-Glyngøre
og den østsjællandske Bane udfærdigedes under hans
Navn. I 1872 opgav han sin Valgkreds i Slagelse,
hvor Tauber blev hans Efterfølger, og i 1874 blev
han valgt sammen med Zytphen-Adeler som 
Landstingsmand for 2. Kreds.

Da Ministeriet Holstein i Juni 1874 efter Kriegers
Afskedsbegjæring indgav sin Demission, ikke af
Hensyn til Oppositionen fra det forenede Venstre i
Folketinget, hvis Doktriner om Parlamentarismen det
netop ansaa det for Pligt at bekæmpe, men væsentlig
fordi det ikke i Landstinget havde fundet den kraftige
Tilslutning, som maatte være Betingelsen for denne
Kamps heldige Gjennemførelse, indtraadte der en
længere Ministerkrisis. Estrup, der havde afvist
tidligere Opfordringer til at indtræde i Holsteins
Kabinet, med eller uden denne som Chef, vægrede sig
bestemt ved
at danne en ny Regering, og til sidst overdroges
Hvervet til F., der af sine tidligere Kolleger 
fulgtes af Klein, Rosenørn-Lehn og Ravn og som nu paa 
ny overtog Finanserne,
medens Tobiesen blev Indenrigsminister. Den politiske
Situation var imidlertid væsentlig forværret. Det
forenede Venstre, som i 1872 havde faaet Flertallet i
Folketinget og sat «det folkelige Selvstyre» i Spidsen
for sit Program, var optændt af Kamplyst og lod
sig ikke længere formilde ved nogen Medgjørlighed;
Landstinget viste endnu større Lunkenhed imod
F. end imod hans Forgænger og lagde ikke Skjul paa
sin Misstemning. Ministeriet, der ikke var stærkt
fra sin Fødsel, blev stadig svagere, og det blev
drevet ind i Konflikter, som ikke kunde besejres ved
Antydninger af heroiske Midler, medens paa den anden
Side Tiden endnu ikke var moden til at lade Handling
følge paa Ordene. I Juni 1875 enedes Landstingets
og Folketingets Repræsentanter i Fællesudvalget
om at kjøbe en Finanslov ved at ofre Ministeriet,
og F. indgav 11. Juni Kabinettets Demission, som
modtoges og strax efterfulgtes af Ministeriet Estrups
Dannelse.

F., som allerede tidligere (1868) var bleven
Kammerherre, som i 1870 ved Ministerskiftet
havde faaet Storkorset og i 1874, efter at have
været Præsident for den danske Kommission ved
Verdensudstillingen i Wien, Fortjenstmedaillen i Guld,
blev Aaret efter sin Afgang Excellence. Han vedblev
at deltage i det politiske Liv som Landstingsmand,
men hans Helbred var stærkt svækket, det forværredes
ved forskjellige tilstødende Omstændigheder, og han
døde 17. Maj 1880 i Kjøbenhavn. -- Siden 10. Juni
1843 havde han været gift med Karen Sophie f. Hauberg,
f. 28. Sept. 1820, som overlever ham; Ægteskabet,
i hvilket der fødtes en Datter, som døde i sin spæde
Alder, var siden barnløst.

F. var ikke nogen Statsmand, han stod ikke paa noget
Omraade som Repræsentanten for en klar og sikker
Overbevisning, paa hvilken han vilde sætte sin Person
og sin Stilling ind. Han vilde helst lempe sig frem,
tage Hensyn til alle Sider, men i det han med en for
øvrigt ganske klog Beregning skiftevis støttede sig
til modsatte Partier og Strømninger, opnaaede han,
at ingen nærede fuld Tillid til ham. Topsøe har i en
Karakteristik af ham, der er skarp, men dog ikke kan
kaldes helt uretfærdig, bebrejdet ham, at han aldrig
vilde eller kunde indtage en bestemt Position, og
har brugt det Billede om ham, at det til alle Tider
laa bedst for ham «ved en Hyrdefløjtes blide Toner
at lede en skikkelig Hjord paa en solbeskinnet Eng,
forende den med hyggelige Jærnbaner og smaa
Havneanlæg». Det var Omstændighederne mere end hans personlige 
Egenskaber eller hans Karakters Styrke, som bragte ham frem 
i første Række. Alligevel maa det siges, at han passede godt til 
den ejendommelige Opgave, som en vis Periode af vort politiske 
Liv stillede, at han var baade en dygtig Mand og en velvillig Mand, 
og at hans Svagheder vare parrede med gode Egenskaber.

Illustr. Tid. Nr. 198. 
Søndagsposten Nr. 311. 
V. Topsøe, Polit. Portrætstudier. 

<i>C. St A. Bille.</i>

</chapter><chapter name="da Fonseca, Ida Henriette, 1802-58, Sangerinde">

<b>da Fonseca, Ida Henriette,</b> 1802-58, Sangerinde. 
Jomfru F. var født i Kjøbenhavn og en Datter af Mægler Abraham da F. og 
Marie Sophie f. Kiærskov. Han var indvandret fra Portugal, hvor 
hans Fader i sin Tid var bleven adlet. Jomfru F. uddannedes til 
Sangerinde af Siboni og betraadte første Gang Scenen 8. Dec. 1827
i Titelrollen i «Tancredo». Det var særlig den italienske Opera, 
der laa for hende, i det hendes meget kraftfulde Altstemme, som 
var af en ualmindelig skjøn Klangfarve og stor Bøjelighed, tillige 
var uddannet indtil Virtuositet, hvad Koloraturer angik, og hun, 
hvis Sceneudvortes i og for sig var fortræffeligt, kunde være bleven 
en stor Gevinst for Skuepladsen, saafremt der ikke havde været 
noget vist mandhaftigt ved hele hendes Holdning og Gang, en stor
Mangel paa Liv og Varme hos hende. Og da det ikke var mange 
Partier, som laa egentlig godt for hende, blev hendes Repertoire 
kun ringe i Forhold til hendes Evner som Sangerinde. I de 12 
Aar, i hvilke hun gjorde Tjeneste ved Theatret, udførte hun ikke 
flere end 9 Roller, af hvilke de vigtigste ere: Malcolm i «Pigen
ved Søen», Rosina i «Barberen i Sevilla», Madame Voltisubito i 
«Recensenten og Dyret» samt Pamela i «Fra Diavolo». Hun 
afskedigedes fra Theatret 1. Juli 1840, fik 1841 Titel af kongl. 
Kammersangerinde og døde ugift i Kjøbenhavn i Juli 1858. 

<i>Edgar Collin.</i>

</chapter><chapter name="Fontana, Augustinus, --1647--, Musiker">

<b>Fontana, Augustinus,</b> --1647--, Musiker, 
blev i 1638 ansat som Sanger (Altist) ved det danske Hof, hvor italiensk 
Kammermusik da var begyndt at komme i Mode. 1647 udnævntes han til 
Kapelmester, og han vedblev at beklæde dette Embede efter 
Christian IV's Død, men, som det synes, kun en kort Tid.

<i>V. C. Ravn.</i>

</chapter><chapter name="(le Sage) de Fontenay, Anton Nicolaus, 1725-87, Søofficer">

<b>(le Sage) de Fontenay, Anton Nicolaus,</b> 1725-87, Søofficer, 
Søn af ndfr. nævnte Admiral Gasp. F. (le S.) de F., fødtes 3. Jan. 1725 
i Kjøbenhavn, blev Sekondlieutenant i Marinen 1741, Premierlieutenant 
1746, Kapitajnlieutenant 1753, Kapitajn 1755, Kommandørkapitajn 1763, 
Kommandør 1769 og Kontreadmiral 1776 (med Anciennitet 
fra 1770). -- Efter nogle kortere Sørejser gik han 1744 sammen 
med 12 andre Officerer en Tid lang i udenrigsk Tjeneste. 1751 
udkommanderedes han som næstkommanderende med Fregatten 
«Bornholm», Kapitajn Sievers, til de ostindiske Kolonier paa
Koromandelkysten og var borte i 2 Aar. Da Chefen døde paa Togtet, 
blev det F., som hjemførte Fregatten. 1754 var han Kommitteret 
i Konstruktionskommissionen, Aaret efter som Chef for Fregatten 
«Christiansborg» i Vestindien, hvor Danmark overtog sine da 
erhvervede Kolonier; fra dette Togt vendte han først tilbage 1756. 
2. Maj 1758 giftede han sig med Susanna Marie v. Hemert (f. 30. Juni 
1738 d. 30. Jan. 1819),  Datter af Etatsraad Joost v. H., Direktør 
for det afrikanske Kompagni, og Petronella Elisabeth Behagen,
f. Mestecker. 1757, 59, 61 og 62 førte F. forskjellige Fregatter og 
Linjeskibe i de udrustede Eskadrer under Admiralerne Rømeling, 
G. F. de Fontenay (hans Fader) og Danneskjold-Laurwigen. 1766 
var han Besejlingskommissær med det nye Linjeskib «Prins Frederik», 
1768 og 69 paa ny Linjeskibschef i Grev Danneskjold-Laurwigens 
Eskadre samt Medlem af Kommissionen til Anlægget af Batteriet 
Lunetten. Under Kommandørkapitajn Reiersens Suspension fra 
Embedet som Holmens Overekvipagemester 1771-72 i Anledning
af nogle Uordner med Mandskabet afløste F. ham paa denne 
vigtige Post. I Admiral Kaas' Eskadre 1773 var F. Chef for 
Linjeskibet «Prins Frederik». Aaret efter opsendtes han til Norge for 
at studere Anlægget af en Flaadestation ved Christianssand, hvilken 
Plan dog ikke kom til Udførelse af Mangel paa Penge. Efter i 
1775 at have faaet Division medvirkede han i forskjellige Kommissioner 
og indtraadte endelig 1781 som Deputeret i Admiralitetskollegiet, 
hvor han fungerede som Referent, i hvilken Stilling han 
forblev til sin Død, der indtraf 19. Jan. 1787. F., der i 1778 
var bleven naturaliseret som dansk Adelsmand, blev 1782 hvid Ridder. 
Han ligger begravet i den fransk-reformerte Kirke i Kjøbenhavn, 
til hvis Menighed han hørte.

Nachrichten üb. die drei Dänisch-Norwegischen Admirale le Sage de Fontenay, Kiel 1885. Danmarks Adels Aarbog 1889, S. 268.

<i>C. With.</i>

</chapter><chapter name="(le Sage) de Fontenay, Carl Frederik, 1723-99, Søofficer">

<b>(le Sage) de Fontenay, Carl Frederik,</b> 1723-99, Søofficer, 
ældste Søn af efternævnte Admiral Gasp. F. (le S.) de F., fødtes 
26. Dec. 1723, blev 1740 Sekondlieutenant, 1741 Premierlieutenant, 
1746 Kapitajnlieutenant, 1753 Kapitajn, 1758 Kommandørkapitajn, 1766 
Kommandør, 1770 Schoutbynacht, 1776 Viceadmiral og 1790 Admiral. 
1776 dekoreredes han med Ridderkorset af Danebrog. -- Kort efter
sin Udnævnelse til Officer gik F. i udenlandsk Orlogstjeneste, hvor 
han forblev nogle Aar. Ved sin Hjemkomst kom han strax i 
Virksomhed, i det han paa Grund af sin Dannelse og Dygtighed 
ansattes ved Kadetkompagniet som Lærer. 1752 var han Chef for 
Fregatten «Blaahejren» i Middelhavet for at understøtte Planen om 
et Anlæg af en Handelskoloni paa Afrikas Nordkyst, ved 
hvilken Lejlighed Danmark fik afsluttet Traktater med Tunis, Tripolis 
og (Aaret efter) Marokko. Efter et Togt i 1754 som Chef for
Kadetskibet gik han næste Aar paa ny til Middelhavet som Chef 
for Linjeskibet «Slesvig» med Gaver til Bejen af Algier; paa Grund 
af svævende Stridigheder med England angaaende Salutforpligtelser 
maatte han lægge Hjemvejen norden om Skotland. Efter endnu et
Togt til Middelhavet med «Slesvig» 1757 ansattes han Aaret efter 
som Chef for Søkadetkompagniet og forblev i denne Stilling til 
1770, den samme som hans Fader tidligere havde beklædt. 28. Febr. 
1759 giftede han sig med sin Kusine Ulrikke Margrethe (le S.) de F. 
(f. 26. Sept. 1741 d. 8. Maj 1801), Datter af Kommandør Benjamin 
(le S.) de F. og Marie f. Tigh, og havde i dette Ægteskab 15 Børn. 
Efter forskjellige Eskadretogter 1761 og 1762 fik han i 1771 Division
og indtraadte 1776 i Sødefensionskommissionen. 1779 erholdt han 
Kommando over en Eskadre paa 10 Linjeskibe og 6 Fregatter paa 
Kjøbenhavns Red og 2 Aar senere over en lignende, med hvilken 
han krydsede i Nordsøen for at forebygge Fjendtligheder. 1782 var 
han paa ny Eskadrechef, denne Gang for en mindre Styrke, som 
foretog kortere Rejser til Nevtralitetens Beskyttelse. Under de 
spændte Forhold, hvori Danmark 1784 var kommet til Sverige, fik 
F. atter Kommandoen over en Eskadre, som dog ikke kom til at
spille nogen synderlig aktiv Rolle. Samme Aar bleve Admiralitets- 
og Kommissariatskollegierne forenede under ét; i dette nye 
Kollegium indtraadte F. 1788, først som 3. Militærdeputeret, men 
fritoges efter Ansøgning s. A. for Hvervet, indtil han længere hen paa 
Aaret atter indtraadte som 1. Deputeret; i denne Stilling forblev 
han til 7. Dec. 1796. Dette Kollegiums Bygning nedbrændte ved 
den store Ildebrand paa Holmen 5. Juni 1795, ved hvilken 
Lejlighed en stor Del af Hovedstaden lagdes i Aske. F. var en Tid 
lang Ejer af Gammel Vartov paa Strandvejen, hvilken Ejendom han 
senere solgte til Staten, som der oprettede et Krudttørringsmagasin. 
Ligesom sin ovfr. nævnte Broder optoges han 1778 i den danske 
Adelstand, og ligesom denne tilhørte han den fransk-reformerte 
Menighed, i hvilken han fra 1771-84 og paa ny fra 1792 fungerede 
som Menighedsældste. Han døde 18. Jan. 1799.

Nachrichten üb. die drei Dänisch-Norwegischen Admirale le Sage de Fontenay, Kiel 1885.
Danmarks Adels Aarbog 1889, S. 263 f.

<i>C. With.</i>

</chapter><chapter name="le Sage de Fontenay, Christian Otto Michael, 1801-79, Retskyndig">

<b>le Sage de Fontenay, Christian Otto Michael,</i> 1801-79, Retskyndig, 
er født 13. Sept. 1801 i Tønder, hvor Faderen, Anton 
Nicolai le S. de F. (en Søn af foregaaende), var Embedsmand;
Moderen hed Hedvig Christiane f. Lawätz. Han studerede Jura i 
Kiel og Berlin, tog juridisk Embedsexamen 1825 i Slesvig, blev 1834 
Medlem af den slesvigske Overret og gik 1847 over til den
slesvig-holsten-lauenborgske Overappellationsret. I 1850-51 var han 
interimistisk Departementschef under Statholderskabet, og fra Marts 1864 
til Sept. 1865 var han konstitueret Amtmand for Tønder Amt. Ved
den nævnte Overappellationsrets Opløsning 1867 blev han efter 
Ansøgning afskediget. Skjønt hans litterære Bagage indskrænker 
sig til et Par mindre Afhandlinger, blev han 1876 kreeret til Dr. juris 
hon. i Kiel, i hvilken By han døde 5. Dec. 1879.

Alberti, Schlesw.-Holst.-Lauenb. Schriftsteller-Lex. 
Danmarks Adels Aarbog 1889, S. 265.

<i>Deuntzer.</i>

</chapter><chapter name="(le Sage) de Fontenay, Gaspard Frédéric, 1693-1769, Søofficer">

<b>(le Sage) de Fontenay, Gaspard Frédéric,</b> 1693-1769, Søofficer, 
stammer fra en fransk adelig Familie, som efter Ophævelsen 
af det nantiske Edikt 1685 bosatte sig i Danmark. Hans Fader var 
Infanterikapitajn Antoine (le S.) de F., Moderen f. Drelincourt. F. 
er født 13. Nov. 1693 i Kjøbenhavn, blev Sekondlieutenant i 
Marinen 1714, Premierlieutenant 1719, Kapitajnlieutenant 1722, Kapitajn 
1728, Kommandørkapitajn 1732, Kommandør 1744, Schoutbynacht 
1751, Viceadmiral 1754 og Admiral 1759. Han erholdt 1760 Ridderkorset 
af Danebrog. -- Allerede Aaret efter sin Udnævnelse til
Officer tjente han som Chef for Snaven «Sødragonen» under 
Admiralerne Sehested og Raben ved Pommern; af førstnævnte blev han 
for Mod og Konduite fremfor mange andre indstillet til Forfremmelse. 
1716-18 havde han Kommandoen over Fregatten «Gravensten», 
med hvilken han konvoierede. 1722 sendtes han med Snaven
«Hummeren» til Reval for at rekognoscere Russerne og udførte 
dette Hverv med ualmindelig god Konduite; 3 Aar senere rejste 
han over Land i en særlig Mission til St. Petersborg. 1728 
udnævntes F. til Chef for Søkadetkompagniet, hvis Uddannelse han 
i høj Grad forbedrede; i denne Stilling forblev han
indtil 1751. Han gjorde sig i dette Tidsrum bemærket
ved at udgive et fra Fransk oversat Værk om Søtaktik
(1743), ligesom han ogsaa reviderede den i Flaaden
brugte Signalbog. Ved Dronning Juliane Maries Ankomst
her til Landet 1752 fik han det Hverv at føre hende
over Bælterne. Ved sin Udnævnelse til Viceadmiral
indtraadte F. 1754 i Admiralitetskollegiet, men
overtog 1759 Kommandoen over en Eskadre, som dog ikke

kom uden for Sundet. En lignende Kommando havde han
1761. Under de truende Forhold 1762 blev en Flaade
paa 14 Linjeskibe og 8 Fregatter udrustet; som den
mest ansete Admiral fik F. Kommandoen over denne
Styrke, med hvilken han krydsede under Bornholm. Da
Kejser Peter III imidlertid i Juli s. A. blev myrdet
i St. Petersborg, trak Uvejrsskyen atter bort, og
Flaaden kom saaledes ikke til at optræde i Kamp.

30. Juli 1723 ægtede F. Marie Madeleine Formont de
la Foret (døbt 7. Maj 1701 d. 10. Juni 1739), Datter
af Infanterikapitajn Nicolas F. de la F. F., som
tilhørte den fransk-reformerte Menighed, har spillet
en væsentlig Rolle i dette Samfund, hvis Ældste han
var fra 1746. Han døde 9. Maj 1769 i Kjøbenhavn.

Nachrichten üb. die drei Dänisch-Norwegischen Admirale 
le Sage de Fontenay, Kiel 1885. 
Danmarks Adels Aarbog 1889, S. 263.

<i>C. With.</i>

</chapter><chapter name="le Sage de Fontenay, Just Peter, 1809-1902, Departementschef">

<b>le Sage de Fontenay, Just Peter,</b> 1809-1902, Departementschef. 
Han er en Søn af Konsumtionsinspektør i Hillerød Gaspard Frédéric le
S. de F. (f. 9. April 1766 d. 23. Juli 1829) og Karen
Margrethe f. Hansen (f. 3. Okt. 1779 d. 11. Jan. 1846)
og Sønnesøn af ovfr. nævnte Kontreadmiral
Ant. Nic. (le S.) de F., fødtes i Hillerød 5. April
1809, blev 1828 Student fra Frederiksborg lærde
Skole, 1833 juridisk Kandidat, 1841 Kopist i
1. danske Toldrevisionskontor, 1844 Fuldmægtig og
1847 Kontorchef sammesteds, overgik 1848 som Chef

for 1. Revisionskontor under Finansministeriets
Generaldecisorat for det indirekte Skattevæsen og
blev 1876 Chef for 2. Revisionsdepartement. 1847
udnævntes han til Kammerraad, 1854 til Justitsraad,
1869 til Etatsraad, 1881 til Kommandør af 2. Grad og
1885 til Kommandør af 1. Grad af Danebrog. 30. April
1842 blev han gift med Juliane Rotwitt (f. i Hillerød
22. Avg. 1815, d. i Kjøbenhavn 11. Okt. 1887), en
Datter af Konsumtionskasserer i Hillerød, Kammerraad
Johan Otto R. (f. 1766 d. 1836) og Elisabeth f. Brock
(f. 1778 d. 1834). F. døde 30. Juli 1902.

<i>G. Kringelbach.</i>
</chapter>
<chapter name="Forchhammer, August Friedrich Wilhelm, 1797-1870, Jurist, historisk Forfatter">

<b>Forchhammer, August Friedrich Wilhelm,</b> 1797-1870, Jurist, historisk Forfatter, 
er Broder til den følgende og fødtes i Husum 
18. Dec. 1797. Han studerede Lovkyndighed i Kiel, hvor han 1823 
nedsatte sig som Sagfører, fra 1838 Over- og Landretsadvokat,
1848-62 «Obersachwalter». Foruden et Par juridiske Smaaskrifter 
skrev han en Afhandling om Slesvigs Stadsret (1823) og en 
Hertugdømmernes Historie efter Reformationen, i 2 Bind, til 1712 (1834). 
Han fremdrager heri stærkt den indre Udvikling, især Stændernes 
Historie, men viser i øvrigt de danske Konger og deres Politik fuld 
Retfærdighed. F. fik 1854 Titel af Justitsraad, blev 1869 Æresdoktor
i Retsvidenskab ved Kiels Universitet og døde 16. Febr. 1870.

Alberti, Schlesw.-Holst.-Lauenb. Schriftsteller-Lex.

<i>A. D. Jørgensen.</i>

</chapter><chapter name="Forchhammer, Johan Georg, 1794-1865, Kemiker og Geognost">

<b>Forchhammer, Johan Georg,</b> 1794-1865, Kemiker og Geognost. 
Han er Broder til den foregaaende og fødtes 26. Juli 1794 
i Husum, hvor Faderen, Johan Ludolph F., var Lærer ved 
Borgerskolen (flyttede 1803 til Tønder, hvor han var udnævnt til Rektor 
ved Skolen og første Lærer ved Skolelærerseminariet); Moderen var 
Margrethe Elisabeth f. Wiggers, begge af sønderjysk Slægt. F. nød 
Undervisning i Borgerskolen i Husum, siden i Tønder, indtil Faderen 
døde 1810, og det skyldes væsentligst denne, at Sønnens Interesse
tidlig blev vakt for Naturen i Almindelighed. Hvad der ganske 
særlig tiltrak sig hans Opmærksomhed var Havets baade nedbrydende 
og opbyggende Virksomhed ved Slesvigs Vestkyst, hvilken Virksomhed 
han ogsaa har behandlet med en vis Forkjærlighed i flere af sine
Arbejder. Fra 1810-15 var han Discipel paa Apotheket i Husum, 
begav sig derefter til Universitetet i Kiel, hvor han blev indskreven 
som Stud. chem. & pharm., hørte Forelæsninger over Fysik, Kemi 
og Farmaci hos Pfaff og blev ansat hos denne som Assistent. Ved
Siden af de nævnte Fag beskæftigede han sig især med Mathematik 
og Mineralogi og følte tidlig en levende Trang til at uddanne sig 
i det sidstnævnte Fag ved Rejser i Udlandet.

I 1818, efter at han altsaa i 3 Aar havde studeret i Kiel, 
indtraf der en uventet Begivenhed, der fik en væsentlig Indflydelse 
paa hele hans Fremtid, i det nemlig Dronningens Livlæge Brandis, 
med hvem han havde stiftet Bekjendtskab under et Ophold i Kiel,
interesserede sig meget for at faa anlagt et Gasværk i Kjøbenhavn, 
hvis Ledelse han tænkte overdraget til F. Samtidig skal ogsaa 
Frederik VI have givet ham et Løfte om et Rejsestipendium, 
sandsynligvis for at han kunde gjøre sig bekjendt med den nylig 
indførte Gasbelysning i London. Fuld af glade Forventninger drog 
han i Begyndelsen af 1818 til Kjøbenhavn, men Projektet blev ikke 
realiseret, og som Følge deraf blev der heller intet af Rejsen til
Udlandet. Mærkelig nok skulde F. dog faa en væsentlig Andel i, 
at Kjøbenhavn senere fik Gasbelysning, rigtignok først i Aaret 1857.

Ved denne Kaldelse til Kjøbenhavn kom F. i en mislig Stilling. 
At han ikke var Sproget mægtig, havde dog mindre at betyde, da 
Omgangssproget i mangfoldige dannede Kredse den Gang var tysk; 
men værre var det, at der ikke syntes at aabne sig Udsigt for 
ham som fremmed og uden at have bestaaet nogen Examen til her
at kunne opnaa en Virksomhed, der svarede til hans Tilbøjelighed 
og Evner. Hvad der hjalp ham, var hans ejendommelige Evne til 
at vinde alle, med hvem han kom i Berøring, og at man trods 
hans Ungdom fattede ubetinget Tillid til ham paa Grund af den 
Dygtighed og Samvittighedsfuldhed, hvormed han udførte de Hverv, 
der overdroges ham. Foruden Livlægen Brandis var han nemlig 
kommen i Forbindelse med Gehejmeraad (Statsminister) Schimmelmann, 
der søgte at holde paa ham, nærmest dog for at drage Nytte 
af hans Kundskaber med flere paatænkte tekniske Foretagender. 
Dette gav ham meget Arbejde, men uden at han fik noget Vederlag
derfor, saa at han følte sig meget trykket i økonomisk 
Henseende og ogsaa flere Gange tænkte paa at udvandre til Tyskland.

Af langt større Betydning var derimod Bekjendtskabet til H. C. 
Ørsted, der foredrog Fysik og Kemi ved Universitetet. Det var et 
heldigt Træf for F., at det i Følge kongelig Befaling blev 
overdraget Ørsted og Justitsraad Esmarch i Slutningen af 1818 at undersøge
Bornholm, nærmest for at lære de derværende Kul- og Jærnlag 
at kjende, og de formaaede «Studiosus» F. til at deltage i 
Undersøgelsen. For ham havde denne Rejse stor Betydning med Hensyn 
til hans senere Studier. Disse havde hidtil fortrinsvis været rettede 
paa den theoretiske og anvendte Kemi samt dens Hjælpevidenskaber, 
Fysik og Mineralogi; nu frembød der sig her en Lejlighed for ham 
til ogsaa at beskæftige sig med Geognosien. Af den hædrende 
Omtale, F. fik i «Beretning om en Undersøgelse over Bornholms
Mineralrige», der udkom 1819, fremgaar det, at han har været mere 
end en blot underordnet Medhjælper; thi der tildeles ham deri 
lige saa megen Andel i det vundne Udbytte som Kommissionens 
Medlemmer, hvorfor han ogsaa det følgende Aar (1819) anmodes 
om at tage Del i Fortsættelsen af Undersøgelsen, hvad han ogsaa gjør.

Efter i 1819 at være bleven indskreven som Student ved
Universitetet og have faaet et 2aarigt Rejsestipendium besluttede han 
før Udenlandsrejsen at erhverve Doktorgraden ved Kjøbenhavns 
Universitet for at forskaffe sig den fornødne Anerkjendelse. I dette
Øjemed forfattede han en Afhandling («De mangano», 1820), det 
første Arbejde, vi have fra hans Haand, og hvori han paaviste, at 
der i det grønne og røde Kamæleon findes 2 forskjellige Syrer af Manganet.

Hvad nu specielt Udenlandsrejsen angaar, da var det hans 
Hensigt at udvide sine Kundskaber baade i kemisk, mineralogisk 
og geognostisk Retning, mere ved Selvsyn end ved at frekventere 
Forelæsninger. Dertil egnede sig særdeles England paa Grund af 
dette Lands allerede den Gang stærkt udviklede kemiske Industri 
og lærerige geologiske Forhold. I Sommeren 1820 besøgte han de
fleste større Fabrikbyer og mærkelige geologiske Punkter i det 
egentlige England, og Brevene til Slægt og Venner i Slesvig og 
Kjøbenhavn vare fulde af Begejstring over den umaadelige Nytte,
han havde af Rejsen og af Samlivet med Datidens mest fremragende 
Naturforskere som Prout, Dawy, Dalton, Wollaston, Jameson o. m. fl. 
Alt, hvad han saa og lærte under dette Ophold i England, lige fra 
Undersøgelsen af Kaolinminerne og Elvangangene i Cornwall til 
Kulgruberne ved Newcastle, var en Skat for ham, som han senere 
vidste paa mange Maader at gjøre frugtbringende for Fædrelandet 
baade i Tale og Skrift. -- Om Efteraaret besøgte han derefter 
Skotland og de skotske Øer, hvor han iblandt andet studerede de 
yngre eruptive Bjærgarter, da det laa i Planen for Rejsen tillige at 
ville undersøge Færøerne. Dertil kunde dog Stipendiet ikke strække 
til, da Opholdet og de mange Udflugter i England havde slugt det 
hele; men der rejste sig adskillige Vanskeligheder ved at faa det 
forlænget, hvilket nærmest hidrørte fra, at man den Gang saa mere 
paa Rejsens praktiske end paa dens videnskabelige Udbytte, som 
man ikke skattede tilbørlig. Han vilde næppe have faaet sit Ønske 
opfyldt, hvis ikke Ørsted havde taget sig af Sagen og hævdet den 
Betydning, det havde for F. at kunne afslutte sine Studier i Skotland 
med en Undersøgelse af vort nærmeste Biland. Andragendet
blev bevilget, og Resultaterne af Rejsen til Færøerne i 1821 
offentliggjordes i «Færøernes geognostiske Beskaffenhed» (1824), der gav 
vigtige Oplysninger om disse Øers mægtige «Trapdannelse» og 
Kullagene. De sidste, haabede man den Gang, vilde kunne faa en
udstrakt Anvendelse ikke blot for Færøerne, men ogsaa for Moderlandet. 

Efter at være vendt tilbage til Danmark opnaaede han at blive 
Farvelaborant ved den kgl. Porcellænsfabrik, men med en saa lille 
Gage, at han ikke kunde leve deraf. Da traadte atter hans utrættelige
Velynder Ørsted til og udvirkede, at han 1823 blev ansat som 
Lektor i Kemi med en aarlig Gage af 400 Rdl. (s. A. tillige Lektor 
i Mineralogi, dog uden Honorar).

Naar der her er dvælet saa meget ved dette Afsnit af hans 
Liv (1818-24), da er det nærmest, fordi det er i dette Tidsrum, 
at Grunden blev lagt til alle de Ideer, han senere bearbejdede og 
udviklede i sine Arbejder; men det har tillige Interesse at se, 
hvorledes han kæmpede for at blive i Danmark, skjønt det ikke
manglede paa Opfordringer fra Venner i Hertugdømmerne om hellere at 
drage til Tyskland. Hvad der derimod vedrører den følgende og 
større Periode af hans Liv, hvori han er afgjort dansk Naturforsker, 
maa betragtes fra et mere almindeligt Synspunkt, og man kan 
lettest overskue hans store videnskabelige Virksomhed ved at samle 
hans mange Arbejder i flere naturlige Grupper. 

De første Aar efter Ansættelsen ved Universitetet som Lektor 
i Kemi og Mineralogi hengik for en Del med grundig at sætte sig 
ind i disse Videnskabers Enkeltheder og med forskjellige kemiske 
og geognostiske Undersøgelser; men det varede ikke længe, før 
der aabnede sig en vid og frugtbringende Virksomhed for 
Anvendelsen af F.s mangesidige Kundskaber, i det han ved den 
polytekniske Læreanstalts Oprettelse i Aaret 1829 blev ansat ved samme 
som Lærer i de nævnte Fag og Bestyrer af det ene af Læreanstaltens 
kemiske Laboratorier. Denne Virksomhed, hvori han forblev lige 
til sin Død, altsaa i næsten 37 Aar (efter Ørsteds Død tillige som 
Direktør for Læreanstalten), omfattede han med levende Interesse, 
og man kan med rette sige, at det væsentligst skyldes Ørsted og 
F., at dette Institut efter nogle Aars Forløb kunde glæde sig ved 
en Frekvens, som oversteg selv de dristigste Forventninger. Baade 
Kemi og Mineralogi vare tidligere Fag, som kun vare lidet kjendte 
uden for den snævre Kreds af studerende og Videnskabsmænd, 
der beskæftigede sig dermed. Saa snart derimod den polytekniske 
Læreanstalt aabnede sine Høresale for det store Publikum, fik dette 
Lejlighed til at blive gjort delagtigt i de mange vigtige Resultater,
Naturvidenskaberne vare komne til i den første Tredjedel af det 
19. Aarhundrede, og der udbredtes derved en her tidligere ukjendt 
Sans for de ovennævnte og nærbeslægtede Fag. Der opstod 
derved tillige en gavnlig Vexelvirkning mellem Docenten og Tilhørerne,
mellem den exakte Videnskab og det praktiske Livs Behov, som 
det altid var F. en stor Glæde at kunne tilfredsstille. Enhver 
kunde søge Vejledning hos ham selv om de trivielleste kemiske 
Spørgsmaal uden at frygte for at blive afvist, og naar der til
Besvarelsen deraf udfordredes særegne Undersøgelser, var han altid 
beredt til at anstille saadanne, skjønt han ofte derved blev nødt 
til at forlade et alt begyndt Arbejde.

Vi ville først betragte hans <i>kemiske</i> Arbejder, hvori der spores 
den omtalte dobbelte Retning, i det den ene Gruppe behandler 
rent videnskabelige Spørgsmaal, medens den anden mere har 
Industriens og Agerbrugets Tarv for Øje. Til den første Gruppe høre 
Analyserne af forskjellige islandske og færøiske Mineralier samt af 
Ørstedin, Topas, Pyknit, Ædelforsit og fossile Harpixarter, fundne 
i vore Tørvemosers Naaletræer. Det mest omfangsrige Arbejde er 
dog «Søvandets Bestanddele og deres Fordeling i Havet» 
(Universitetsprogram for 1859), som indeholder ikke mindre end 160 
fuldstændige Analyser af Vandprøver, der leveredes ham i en lang 
Aarrække baade af den danske og engelske Marine fra alle Verdenshave. 
For ret at opfatte Betydningen af dette Arbejde maa man
vel erindre, at F. ingenlunde tilsigtede alene at udfylde en Mangel 
i vort Kjendskab til de dertil hørende Forhold, men søgte ved 
disse Undersøgelser at samle Materiale til Besvarelsen af et andet 
og større Spørgsmaal, vedrørende Stoffernes Kredsløb i Naturen. 
Han gik ud fra -- for at bruge hans egne Ord --, «at Søvandet 
kan anses at være et Resultat af Vexelvirkningen mellem Jordmassens 
Udvaskning og alle de kemiske, fysiske og organiske 
Kræfter, som atter foranledige Udskillelsen og Uopløseliggjøreisen 
af de i Søvandet opløste Stoffer». Afhandlingen leveredes ogsaa 
med en Del Forøgelser til «Philosophical transactions of the Royal 
soc. of London» (1865). Til denne hans Virksomhed som Kemiker 
hører Udgivelsen af flere Lærebøger i dette Fag, og «De enkelte
Radikalers almindelige Kemi» (1842) bødede den Gang paa et 
væsentligt Savn i vor Litteratur.

Til den anden Gruppe hører Bestemmelsen af en Mængde 
Brændmaterialiers varmefrembringende Kraft (1845), Sammensætningen 
af forskjellige Cement- og Kalkstene (1847), en Række Undersøgelser 
af de organiske Stoffers Mængde og Beskaffenhed i Ferskvand (1850),
om Marsk, Dynd og Tørv (1865) o. fl. a. agronomiske Afhandlinger, 
der meddeltes paa Møderne i det kgl. danske Landhusholdningsselskab, 
og hvortil ogsaa maa henregnes «Danmarks Jordbund i 
Forhold til Plantevæxten» («Dansk Tidsskrift» IV, 1849-50).

Naar vi derefter ville betragte den anden Hovedretning i hans 
Arbejder, den <i>geognostiske,</i> da er alt i det foregaaende nævnt hans 
Skildring af Færøernes geognostiske Beskaffenhed, som udkom 1824
i Videnskabernes Selskabs Skrifter og bevirkede, at han det 
følgende Aar udnævntes til Medlem af Selskabet i en forholdsvis ung 
Alder, som viser, hvilke Forhaabninger man allerede den Gang 
knyttede til ham. Med Undtagelse af Bornholm var Kjendskabet
til de geognostiske Forhold i den øvrige Del af Danmark for en 
stor Del indskrænket til, at der i Møens og Stævns Klint, i Faxe 
og paa enkelte Punkter i Sjælland og det nordlige Jylland fandtes 
Kridt og Kalksten, som indeholdt Flint og forstenede Dyr samt 
hist og her Okker, nogle Lerarter og en jærnholdig Sandsten, 
hvortil kom en Formodning om, at der i den nordligste Del af 
Jylland vilde kunne findes faststaaende «Muslingkalk» paa Grund 
af nogle derværende Saltkilder. Man antog den Gang, at den
danske Jordbund med sine, i geognostisk Forstand, overordentlig 
nye Dannelser, der alle sammenfattedes under Betegnelsen 
«opskyllet Land», næppe kunde have stor Interesse for Videnskaben. 
For F.s klartseende Blik viste det sig dog snart, at der baade var 
flere Dannelser, end man havde ventet, og at meget, som syntes 
simpelt og ubetydeligt, dog ikke var det, men fordrede en Række 
grundige Undersøgelser og sammenlignende Studier, før det kunde 
tydes paa den rette Maade. Betegnelsen «Rullestensformation»
skyldes ham.

Paa det ovenfor nævnte ubetydelige Grundlag begyndte han 
allerede i 1822 (s. Tidsskrift f. Naturvidenskaberne I, 370) at 
undersøge Danmark i geognostisk Henseende, hvilket blev en af hans
Livs Hovedopgaver, og som han kom til at omfatte med aldrig 
svigtende Interesse. Det er naturligt, at alt ikke strax kunde staa 
klart for ham, saa at han i Begyndelsen, inden han endnu havde 
erhvervet sig et samlet Overblik over alle de enkelte Formationers
Dannelsesforhold, antog Møens Kridt for at være en lokal Udvikling 
i de tertiære Dannelser, og at Saltholmskalken var ældre end 
Skrivekridtet. Det vilde blive alt for vidtløftigt her at følge ham
Skridt for Skridt i alle hans herhen hørende Arbejder, der omfatte 
et Tidsrum af mere end 40 Aar, og det er desuden overflødigt, 
da der haves en samlet Oversigt over alle F.s litterære Arbejder, 
ordnede efter Indholdet, i Indledningen til hans «Almenfattelige 
Afhandlinger og Foredrag» (1869), hvoraf man vil se, at han med 
rette kan siges at være Grundlæggeren af en Danmarks Geognosi, 
eftersom han har tilvejebragt det Grundlag, der har tjent som 
Udgangspunkt for senere Undersøgelser. Her skal kun henvises til 
nogle af de vigtigste, hvortil især maa regnes Universitetsprogrammet 
for 1835: «Danmarks geognostiske Forhold, for saa vidt de ere 
afhængige af Dannelser, der ere sluttede». Det støttede sig væsentligst 
paa egne Iagttagelser, men indeholdt ogsaa meget, der havde 
Betydning for Videnskabens mere almindelige Udvikling. Til dette 
Værk slutter sig, dels som Supplement, dels som Berigtigelser, en 
betydelig Række Afhandlinger, der fremkom til forskjellige Tider, 
efterhaanden som han vandt klarere Indsigt i alle Enkelthederne. 
Dertil hører «De bornholmske Kulformationer» (1837), der er 
Resultatet af en i det foregaaende Aar foretagen Undersøgelse, der 
dels tilsigtede en nøjere Bestemmelse af deres Alder, end det 
havde været muligt i 1818 og 1819, da de tilsvarende Dannelser 
i England vare ukjendte, dels en bedre Benyttelse af Kullagene, 
der hidtil vare bearbejdede paa en aldeles upraktisk Maade, og 
det lykkedes ham ogsaa i de følgende Aar at faa indført en 
mere rationel Drift. Efter at F. havde fundet den sjællandske 
Grønsandsdannelse, gjorde han i «Det nyere Kridt i Danmark» 
(skandinavisk Naturforskermøde 1847) Rede for dens Stilling til 
de andre paa Skrivekridtet aflejrede Kalkstensvarieteter, som han 
sammenfattede under den nævnte Betegnelse. -- I forskjellige
Afhandlinger meddelte han sine Iagttagelser over Brunkulformationens 
Udbredelse i Danmark, som han i Begyndelsen til Dels betragtede 
som det ældste Led af vor Rullestensformation. -- Som Slesviger 
beskæftigede han sig med særlig Forkjærlighed med de Dannelser,
der skyldes Havets Indvirkning paa Kysterne, saasom Marsken og 
Klitterne, den cimbriske og baltiske Flod, af hvilke den første 
sattes i Forbindelse med Gjennembruddet af Kanalen mellem England 
og Frankrig. Hævnings- og Sænkningsfænomenerne behandlede
han i «Den forandrede Vandhøjde ved de danske Kyster» («Nordisk 
Universitets-Tidsskrift» 1856), hvad der nu kaldes Strandlinjens 
Forskydning. -- I Anledning af Jordskjælvet i det nordlige Jylland 
1841 foretog han den første omfattende Undersøgelse af de her i
Landet af og til forefaldende mindre Jordstød.

Som nordisk Geognost kunde F. ikke undlade tillige at studere 
Forholdene paa den skandinaviske Halvø, og især interesserede han 
sig særdeles for den skandinaviske «Overgangsformation» og 
«Friktionsfænomenet», hvormed Dannelsen af Rullestensformationen staar 
nøje i Forbindelse. Til Forklaringen af Friktionsfænomenet forkastede
han baade den Sefstrømske Vandflod og Agassiz' Glacialtheori og 
opstillede derimod en egen Theori, i Følge hvilken hele vor 
Rullestensformation skulde være Resultatet af en ved plutoniske Kræfter
tilvejebragt Forstyrrelse af de dybere Jordlag. Disse skulde efter 
hans Mening i sønderbrudt og til Dels dekomponeret Tilstand være 
pressede op til Overfladen og der have udbredt sig over en stor
Del af Danmark. Hvad Friktionsstriberne angaar, da betragtede 
han dem nærmest frembragte ved en forenet Virkning af 
Bølgeslaget og Drivis; han kaldte dem et «Skjærgaards Fænomen» (s. 
«Beretning om det kgl. danske Vidsk. Selskabs 100aarige Jubelfest» 1842 
og «Theorien for Dannelsen af det øverste Jordlag og Flytningen 
af de løse Stenblokke deri» i Schouws «Dansk Ugeskrift» 2. R. II). 
Den nævnte Theori vandt kun faa Tilhængere, og det synes næsten, 
som om han i de sidste Aar af sit Liv havde mistet noget af 
Tilliden dertil, efter at andre skandinaviske Geognoster havde 
fremdraget mange nye Kjendsgjerninger, der syntes at tale for Rigtigheden
af Glacialtheorien.

Hele denne Række af Undersøgelser afrundedes, saa at sige, 
i Universitetsprogrammet for 1858: «Bidrag til Skildringen af 
Danmarks geografiske Forhold i deres Afhængighed af Landets indre 
geognostiske Bygning», hvori han viser, hvorledes man kan tænke 
sig, at Danmark er opstaaet i den store Fjord, som han kalder
Nord-Østersøen, hvis Kystlinje allerede findes udtrykt i Juratiden. 
De derefter i Kridttiden og den tertiære Tid afsatte Lagdannelser 
ere blevne hævede, hvilket i Forbindelse med de dertil sig sluttende 
Marsk-, Strand- og Klitdannelser betydelig har formindsket denne 
Havbugts Omraade. Han anstiller sammesteds en interessant 
Sammenligning mellem Middelhavet og Nord-Østersøen, paaviser 
Aarsagerne til Kysternes og Fjordenes ejendommelige Form, beskriver 
de ikke paaagtede Laguner og til sidst Overfladens Dannelse. Det 
er ret betegnende, at han næsten slet ikke omtaler Rullestensleret, 
der dog har en saa stor Udbredelse her i Landet, rimeligvis af den
ovfr. anførte Grund. -- F. var tvende Gange Medlem af 
antikvarisk-geologiske Kommissioner, nedsatte af Videnskabernes Selskab, nemlig 
i 1833 sammen med Finn Magnusen og Molbech angaaende de 
formentlige Runer paa en Grønstengang (Runamo) i Bleking, skarpt 
kritiseret af Worsaae, og i 1848-55 sammen med Steenstrup og
Worsaae for at undersøge nogle Skaldyngers Oprindelse ved vore 
Kyster, de senere saa vel bekjendte «Køkkenmøddinger». (Se Vidsk. 
Selskabs Oversigter for de nævnte Aar.)

Af en ny og betydelig udvidet Udgave af hans Danmarks 
Geognosi var der trykt 13 Ark i 1847, eller omtrent Halvdelen af 
hele Værket. For at skaffe det en større Udbredelse var det 
affattet paa Tysk, men paa Grund af Oprørsbevægelsen i 1848 tabte 
F. aldeles Lysten til at fortsætte Arbejdet i dette Sprog, saa at han 
endog siges at have givet Ordre til, at alt, hvad der var trykt, 
skulde brændes. Mærkelig nok ere i saa Fald nogle Exemplarer 
undgaaede Tilintetgjøreisen. En dansk Udgave paabegyndtes vel 
1854, men naaede ikke længere end til det 3. Ark, hvilket skyldtes 
dels Videnskabens Fremskridt i den mellemliggende Periode, dels 
en stedse stigende Overbebyrdelse af forskjelligartede Forretninger. 
Adskilligt i den tidligere Fremstilling maatte nu opfattes fra nye 
Synspunkter, da enkelte Afsnit vare nedskrevne for henved 20 Aar 
siden, en lang Periode i en saa ny og stærkt fremadskridende
Videnskab som Geognosien, og meget maatte revideres ved atter 
at studeres i Naturen, hvortil udfordredes temmelig betydelige Rejser.

De 2 her berørte Hovedretninger i F.s Studier, den kemiske 
og den geognostiske, have alt for mange Berøringspunkter, til at de 
kunne holdes sondrede fra hinanden. Begavet med en sjælden 
Skarpsindighed og Kombinationsevne lykkedes det ham at give 
meget væsentlige Bidrag til den først i Midten af det 19. Aarhundrede 
som selvstændig Videnskab behandlede <i>kemiske Geologi.</i> Hertil 
hører hans Arbejde om Feldspathens Dekomposition («Oprindelsen 
og de nærmere Bestanddele af nogle af de vigtigste Lerarter», 1832)
og Afhandlingen om den Indflydelse, som Tangarterne have haft 
paa Dannelsen af visse Jordlag og især af Alunskiferne (1844). 
Disse 2 Afhandlinger høre til de fortrinligste, han har leveret, og 
bidroge væsentlig til at skaffe ham et anerkjendt Navn i Udlandet 
som en af de første blandt Evropas kemiske Geologer. Arbejdet 
om Alunskiferen var Begyndelsen til en Række Afhandlinger, hvis 
Hovedopgave var at vise, «hvorledes saa vel i Jordens nuværende 
som i dens ældre Perioder de forskjellige Stoffer gjennemløbe visse 
Kredsløb og vende tilbage til lignende Former og Forhold som 
de, hvorfra de ere udgaaede, samt at Organismerne, saa vel Dyr som 
Planter, indgribe i disse store Kredsløb». Foruden de foran 
omtalte Saltvandsanalyser høre hertil: «Bidrag til Dolomitens
Dannelseshistorie » (1849), «Forsøgene paa at danne i Vand uopløselige 
krystalliserede og krystallinske Forbindelser» (1853-54), «Metallerne 
i Havets Dyr og Planter» (1855), hvori han tillige udviklede sine 
Anskuelser om Gangdannelserne. De ere alle meddelte i Vidsk. 
Selsk. Oversigter.

Da han 1831 blev kaldet til ved Siden af sin Virksomhed ved 
den polytekniske Læreanstalt tillige at være Professor i Mineralogi 
og Geognosi ved Universitetet (Professor ordinarius 1850), modtog
han de derværende <i>Samlinger,</i> især de geognostiske, i en meget 
mangelfuld Tilstand. Under hans Bestyrelse bleve de ordnede efter 
et videnskabeligt System og betydelig forøgede paa hans mange 
Rejser i Ind- og Udlandet. Uagtet han stod i nøje Forbindelse 
med ikke faa fremragende tyske Geologer, var Maalet for hans
Rejser som oftest England, som han besøgte i 1837, 1846, 1849 og 
1862, og især fra den første af disse, da han ogsaa var i Paris og 
ved de udslukte Vulkaner i Auvergne, hjembragte han betydelige 
Forøgelser til Musæet. Han var en ivrig Deltager i de skandinaviske
Naturforskermøder, lige fra det første forberedende Møde i 
Gøteborg (1839) til det i l863 afholdte i Stockholm.

Som <i>Universitetslærer</i> nød F. fortjent Paaskjønnelse paa Grund 
af sin elskværdige Personlighed, et klart og indholdsrigt Foredrag, 
der var præget af varm Begejstring for Videnskaben, en genial 
Opfattelse og et konsekvent gjennemført System. Som Geognost
var han væsentlig Avtodidakt, og derfor havde Forelæsningerne i 
dette Fag et særegent individuelt Præg, da mange Afsnit deraf 
næsten udelukkende skyldtes egne Iagttagelser og Undersøgelser. 
I flere af de i Trediverne stiftede Foreninger, der havde stillet sig 
den Opgave at udbrede Kjendskab til Naturforholdene, saasom 
Selskabet for Naturlæren, Naturhistorisk Forening og Industriforeningen, 
var han utrættelig i at meddele Resultaterne af sine videnskabelige 
Arbejder i en populær Form, uden dog at forbigaa noget væsentligt, 
for at Bevisførelsen kunde blive saa exakt som muligt.

At en Mand med F.s flersidige Dygtighed maatte blive brugt 
paa mange Maader af Avtoriteterne, er en Selvfølge. Man ønskede 
gjærne at høre hans Mening, førend der toges en endelig Beslutning, 
navnlig i alt, hvad der vedrørte Kulværkerne paa Bornholm, Salinen 
i Oldeslo, Gibsbrydningen ved Segeberg, Klitterne ved Vesterhavet 
og et i sin Tid af Regeringen paatænkt Anlæg af et Jærnværk til 
Udsmeltning af Myremalm i Jylland. Med Lægen O. L. Bang o. fl. 
deltog han i Oprettelsen af Rosenborg Brøndanstalt i 1834 og ledede
den til sin Død. Tillige havde han en betydelig Andel i 
Gjennemførelsen af den længe paatænkte Forbedring af
Kjøbenhavns Belysning og Vandforsyning som Medlem af
den i dette Øjemed nedsatte Kommission. Som bekjendt
blev der paa det danske Videnskabernes Selskabs
Bekostning og efter Forslag af dets Præsident,
Overkammerherre Hauch, foretaget den første artesiske
Brøndboring her i Landet ovre paa Nyholm i Aarene
1831-47. Den var bygget paa en rigtig Theori, at man
mulig i Danmark vilde kunne træffe vandrige Lag under
Kridtformationen ligesom i Frankrig og England; men
man kom kun til en Dybde af 603 Fod under Overfladen
uden at naa Grønsandslaget, hvilket havde til Følge,
at denne Boring, ligesom det har været Tilfældet med
lignende i Udlandet, blev udsat for en aldeles ubillig
Kritik. At man opgav Forsøget, skyldtes dels et ved
Boringen indtruffet Uheld, dels den Omstændighed, at
man ved andre Boreforsøg, der samtidig vare foretagne
efter F.s Anvisning i Terrænet mellem Kjøbenhavn og
Kjøge, havde opdaget de for Kjøbenhavns Vandforsyning
nu saa vigtige artesiske Kilder, hvorved Boringen
paa Nyholm i det mindste havde tabt den tilsigtede
praktiske Betydning.

F.s mange Fortjenester bleve ikke upaaagtede, i
det han hædredes baade med Titler og Ordener. Han
blev saaledes Etatsraad 1851 og Konferensraad 1857;
Danebrogsordenens Kommandørkors fik han 1860. Som
tidligere anført blev han Medlem af det danske
Videnskabernes Selskab allerede i 1825, var dets
Sekretær fra 1851 til sin Død og udnævntes til Æres- eller 
korresponderende Medlem af mange videnskabelige
Selskaber baade i og uden for Evropa. Han havde en
udmærket Legemsbeskaffenhed, var næsten aldrig syg,
indtil han i Midten af 1865 begyndte at skrante og
pludselig afgik ved Døden 14. Dec. s. A. -- Han var
2 Gange gift: 1. (1826) med Louise Christiane Fugl
(f. 1804 d. 17. Avg. 1831), en Datter af Kancelliraad,
Hof- og Stadsretsprokurator U. N. F. (f. 1768 d.
1817), og 2. (1832) med Halvsøsteren Emilie Mariane
F. (f. 1815 d. 19. Maj 1882). En Søn af første Ægteskab
er den ndfr. nævnte Rektor Johannes N. G. F.

Erslew, Forf. Lex. 
Illustr. Tid. I, Nr. 42. 
Nord. Univers. Tidsskr. X, Tillægsh. S. 78 ff. 
Almenfattelige Afhandlinger og Foredrag af Forchhammer, 1869.

<i>Fr. Johnstrup.</i>

</chapter><chapter name="Forchhammer, Johannes Georg, f. 1861, Fysiker">

<b>Forchhammer, Johannes Georg,</b> f. 1861, Fysiker. 
G. F., Søn af ndfr. nævnte Rektor J. N. G. F., er født i
Aalborg 22. Maj 1861; han blev Student fra Herlufsholm
1879, tog 1885 polyteknisk Examen for Kemikere, var en
kort Tid (1885-86) Assistent ved 
Carlsberglaboratoriet, derefter 1886-91 Lærer i
Fysik ved Metropolitanskolen og Søofficersskolen,
hvorefter han fra 1. April 1891 at regne blev
konstitueret Forstander for den kgl. Døvstummeskole i
Nyborg. Han ægtede 1888 Karen Marie Groth, Datter af
Kapitajnlieutenant i Marinen Eiler G. I Forening med
Overlærer Julius Petersen har F. udgivet en «Mekanisk
Fysik» (1888) og en «Astronomi» (1889) til Skolebrug;
desuden har han udgivet flere videnskabelige Arbejder,

der navnlig angaa Talestemmen og Tonefaldet, og
konstrueret et Apparat, kaldet Fonoskopet, som tjener
til at anskueliggjøre Tonerne i den menneskelige
Stemme. 

<i>C. Christiansen.</i>

</chapter><chapter name="Forchhammer, Johannes Nicolai Georg, f. 1827, Rektor">

<b>Forchhammer, Johannes Nicolai Georg,</b> f. 1827, Rektor, 
Søn af ovennævnte Konferensraad J. G. F. Han
blev født i Kjøbenhavn 20. Marts 1827, Student
fra Metropolitanskolen 1843, filologisk Kandidat
1849. Fra 1845-51 var han Lærer i Borgerdydskolen
paa Christianshavn, men deltog samtidig ivrig
i Studenterlivet. 1852 disputerede han for
Magistergraden («de vera commentarios Cæsaris
emendandi ratione») og tiltraadte s. A. med offentlig
Understøttelse en videnskabelig Udenlandsrejse,
navnlig til Italien. Efter sin Hjemkomst overtog han
atter sine Timer i Borgerdydskolen paa Christianshavn
og holdt som Privatdocent Forelæsninger paa
Universitetet. 1859 blev han Overlærer ved
Kathedralskolen i Aalborg og ægtede 1860 Abigael
Marie Bing Ebbesen, Datter af Badelæge i Sandefjord
E. I Aalborg deltog han ivrig i Kampen mod «Aalborg
Stiftstidende» og de Anskuelser, den forfægtede,
og blev 1866 valgt til Landstingsmand; men da han
1868 blev udnævnt til Rektor sammesteds, nedlagde
han sit Mandat. Medens han tidligere havde udgivet
en Mængde filologiske Afhandlinger i forskjellige
Tidsskrifter foruden en lille latinsk Læsebog
(første Gang 1846), som er bleven meget brugt, og en
Samling latinske Stiløvelser (1874) vendte hans Interesse
sig i Aalborg mere og mere til Historien, og han
udgav i Steenstrups «Dansk Maanedsskrift» en Række
Afhandlinger, sigtende til Sveriges og overhovedet
Nordens Historie i Begyndelsen af det 19. Aarhundrede,
bl. a. om Prins Christian August (1868). 1872 blev han
Rektor for Herlufsholms Skole, hvor han har fortsat
sin alsidige Forfattervirksomhed og bl. a. udgivet en
Vejledning til Italiensk (1884) og Oversættelser af
Plautus. 9. Avg. 1888 fristede han den tunge Skæbne
at miste sin Hustru, Moderen til hans mange Børn.

Wad, Rektorerne p. Herlufsholm. 
Hundrup, Lærerstanden ved Aalborg Kathedralskole.

<i>S. B. Thrige.</i>
</chapter>
<chapter name="Forchhammer, Peter Wilhelm, 1803-94, Filolog">

<b>Forchhammer, Peter Wilhelm,</b> 1803-94, Filolog, 
Broder til ovennævnte A. F. W. F. og J. G. F. Han blev født
i Husum 23. Okt. 1803, besøgte Gymnasiet i Lybek,
studerede siden Filologi ved Kiels Universitet, tog
Doktorgraden her 1828 og habiliterede sig derpaa
som Privatdocent. I Sommeren 1830 begav han sig
paa en videnskabelig Rejse over London, Paris og
Italien til Grækenland, hvor han opholdt sig i 3 Aar,
særlig sysselsat med topografiske og arkæologiske
samt mythologiske Studier. Efter sin Hjemkomst blev
han ansat som extraordinær Professor i klassisk
Filologi og Arkæologi ved Kieler-Universitetet 1836;
i Efteraaret 1838 tiltraadte han paa ny en Rejse
til Grækenland, Lilleasien og Ægypten og var borte
et Aars Tid. Derefter vendte han hjem til sin Post i
Kiel, hvor han i Forening med O. Jahn grundlagde det
arkæologiske Musæum, for hvis Udvidelse han siden
har sørget med stor Iver; 1843 udnævntes han til
Forstander for Mønt- og Medaillesamlipgen i Kiel og
til ordinær Professor ved Universitetet der, og denne
Stilling beklædte han til sin Død 8. Jan. 1894. I det politiske Liv har
han deltaget som Medlem af den preussiske Landdag fra
1868-70 og af den tyske Rigsdag fra 1871-73. Ligesom
hans Sympathi stadig har været paa tysk Side, tilhøre
ogsaa hans Skrifter ganske den tyske Videnskabelighed
og skulle derfor kun ganske kort omtales her. De
ere meget talrige og strække sig lige ned til de
seneste Aar; de betydeligste indeholde Bidrag til den
oldgræske Verdens Topografi (Athen, hvor han først
opdagede Lykabettosbjærgets Beliggenhed, Theben,
Troja); andre dreje sig om arkæologiske Spørgsmaal;
i andre har han behandlet mythologiske Æmner,
og den Idé, der helt og holdent behersker disse,
og for hvilken han med stor Ihærdighed, men stedse
forgjæves, har søgt at vinde Tilhængere, er den,
at de græske Myther kun ere en Natursymbolik,
en digterisk Iklædning for Iagttagelsen af de
særlige Naturfænomener og Naturforhold, der ere
karakteristiske for de forskjellige Steder, hvor
Mytherne høre hjemme (saaledes udvikler han i Skriftet
«Achill», Kiel 1853, hvorledes Homers Skildring af
Kampene ved Troja kun er en symbolsk Fremstilling
af Elementernes Kamp om Vinteren i denne Egn). Den
samme Tilbøjelighed til bisar Opfattelse viser
han ogsaa i andre Skrifter, hvoriblandt især maa
nævnes «Die Athener und Sokrates, die Gesetzlichen
und der Revolutionär» (1837), hvor han, for øvrigt
i Overensstemmelse med Hegelske Anskuelser, stiller
sig paa Sokrates' Anklageres og det atheniske Folks
Side som Forsvarere af den lovmæssige Statsorden imod
Sokrates, den 
revolutionære Omstyrter af fædrene Skik;  at dette Skrift
har fundet megen Modstand, er ganske naturligt. -- 
Han giftede sig først i 1872 og døde 8. Jan. 1894

Alberti, Schlesw.-Holst.-Lauenb. Schriftsteller-Lex. 
Meyers Konvers.-Lex. VI, 428. 
C. Bursian, Gesch. der klass. Philol. in Deutschland S. 624. 1121 ff.

<i>M. Cl. Gertz.</i>

</chapter><chapter name="de la Forest, Frédéric Henri de Suzannet Marquis, --1701, Officer">

<b>de la Forest, Frédéric Henri de Suzannet</b> Marquis, --1701, Officer, 
hørte til en reformert Familie i
Poitou. For sin Tros Skyld forlod han sit Fædreland,
gik først i lyneborgsk og siden i dansk Tjeneste, hvor
han 1682 blev Oberst og hvervede et Rytterregiment. Da
dette allerede 1685 blev opløst, fik han et af de
samtidig oprettede Kompagnier af Drabantgarden,
som dog efter 3/4 Aars Forløb atter indskrænkedes,
la F. var derefter nærmest knyttet til Hoffet
og omtales for de mange Begunstigelser, han ved
Dronning Charlotte Amalies Hjælp vidste at skaffe
sine Trosfæller og ganske særlig sine paarørende. I
Maj 1689 blev la F. i et særligt Hverv sendt til
England, hvor han mentes at have gode Forbindelser
i indflydelsesrige Kredse. Formelt blev han i
C. S. v. Plessens Sted knyttet til Prins Jørgens
Person, men i Virkeligheden havde hans Sendelse
større Betydning, da der i Øjeblikket ingen dansk
Gesandt var ved det engelske Hof, og la F. derhos
overbragte Christian V's Betingelser for at gaa
ind paa Kong Vilhelms Anmodning om at faa overladt
et dansk Hjælpekorps til Krigen mod Frankrig og
Jacobiterne. la F. blev ved sin Afrejse udnævnt til
Generalmajor, og da Traktaten om Hjælpetropperne
kom i Stand, fik han Befaling over disses Rytteri
(3 Regimenter); fra 1691 var han tillige Chef for det
ene af disse. Man havde hjemme skumlet over, at han
ikke tidligere havde «været brugt i nogen Okkasion»,
men han var en tapper Kavallér og skilte sig med al
Ære fra de undertiden ret betydelige Kommandoer,
der tilfaldt ham under 8 Aars Felttog i Irland og
Nederlandene. Vilhelm III satte megen Pris paa ham,
udnævnte ham 1694 til Generallieutenant (først 3
Aar senere fik han samme Grad i den danske Hær) og
skjænkede ham et Gods i Irland, hvortil han trak sig
tilbage, da han efter endt Krig 1698 tog Afsked fra
dansk Tjeneste. Han døde 1701 som kursachsisk General.

Marquis de la F.-Suzannet, som han sædvanlig kaldes,
var gift med Elisabeth de Coursillon, Datter af Louis 
de C., Marquis de Dangeau, 2 af deres Sønner omkom ved 
Operahusets Brand 1689, en tredje blev Kammerherre hos 
Kongen af England.

Danske Saml. 2. R. V.

<i>H. W. Harbou.</i>
</chapter>
<chapter name="Forskål, Per, o.1736-1763, Naturforsker">

<b>Forskål, Per,</b> o.1736-1763, Naturforsker, 
blev født 1736 (eller maaske allerede 1732), sandsynligvis i Helsingfors, hvor 
Faderen, Johan F., af Fødsel en Finne, da var Præst. Han studerede først 
i Upsala, senere under Michaelis i Gøttingen Theologi, Filosofi og 
østerlandske Sprog med den Tanke at blive Præst, men var ved 
Siden af en af Linnés Disciple. I Gøttingen disputerede han 1756 
om et filosofisk Æmne for Doktorgraden. Efter sin Hjemkomst til 
Upsala fik han, der var en kritisk og skeptisk Natur, en Række
alvorlige Ubehageligheder i Anledning af en frisindet Afhandling: 
«Tankar om den medborgerliga friheten» (1759); han blev stemplet 
som et uroligt Hoved, der satte sig op mod den borgerlige Orden 
og bestaaende Indretninger, og da der fra Danmark i Okt. 1759
kom Tilbud til ham om at følge en videnskabelig Expedition til 
Orienten som Naturforsker og sproglærd, greb han, for hvem 
Udsigterne i Hjemmet til en Stilling i Statens Tjeneste vare blevne 
slette, med Glæde dette Tilbud. Planen til Expeditionen stammede 
fra Michaelis, men var optagen af den ældre Bernstorff og gik ud 
paa en Gjennemforskning af Orienten for at samle Materialier til 
Forstaaelse og kritisk Oversættelse af Bibelen. Expeditionens 
Medlemmer skulde være: en orientalsk Sprogforsker, en Naturhistoriker, 
en Mathematiker og Geograf, en Læge og en Tegner. F., der blev 
udnævnt til dansk Professor, opnaaede først hen paa Sommeren 1760 
at faa sit Pas og rejste derpaa til Kjøbenhavn, hvor han udgav 
et nyt Oplag af sin Gøttinger-Disputats. 1761 tiltraadtes Rejsen 
med Orlogsskibet «Grønland», og efter at have anløbet en Del 
Havne og Øer i Middelhavet (s. hans «Flora Ægyptiaco-Arabica») 
kom Expeditionen til Ægypten, hvor den forblev længere Tid. 
Derefter fortsattes Rejsen over Suez til Lohaia i det sydvestlige 
Arabien. Rejsen her er aflagt paa Niebuhrs Kort i «Flora Ægypt-Arab.»; 
den gik fra Lohaia syd paa ned til Mokka og der fra ind 
i Landet til Jerim, hvor F. døde n. Juli 1763. Klimaet, det
anstrængende Arbejde paa den omtrent 6 Maaneders Rejse og de 
mange Hindringer og Ærgrelser, som han var udsat for fra de arabiske 
Statholderes Side, havde indvirket nedbrydende paa hans Helbred.

Han havde særlig sluttet sig til Expeditionens Chef, Carsten 
Niebuhr, Ingeniørofficer i dansk Tjeneste, og denne samlede efter 
hans Død hans paa o. 1800 større og mindre Papirstykker 
nedskrevne videnskabelige, zoologiske og botaniske, Optegnelser og 
udgav dem i Aarene 1775 og 1776 i 3 Værker («Descriptiones 
animalium», «Flora Ægyptiaco-Arabica» og «Icones rerum 
naturalium»). Meget faa Naturforskere have siden F.s Tid berejst Jemen, 
og hans Værker ere fremdeles vigtige Kildeskrifter til Kundskab 
om dettes Dyr og Planter. Herom se Schweinfurth i Verhandl. d. 
Gesellsch. fur Erdkunde zu Berlin 1889.

Biogr. Lex. öfv. namnkunn. svenske män, ny uppl., V.

<i>Eug. Warming.</i>

</chapter><chapter name="Forsæt, Lars Larsen, 1731-1812, Bonde">

<b>Forsæt, Lars Larsen,</b> 1731-1812, Bonde, 
født i Klæbo, Søndre Throndhjems Amt, død sammesteds 10. Marts 1812. Han 
udmærkede sig ved sin Flid og Iver for at fremme Agerbruget i 
sit Distrikt og erholdt for disse sine Bestræbelser 2 Gange Præmie 
af det kgl. Videnskabers Selskab i Throndhjem. Den ene af disse 
var den af Arveprins Frederik opsendte Medaille «Minde for 
Vindskibelighed», som i det hele kun er uddelt 2 Gange af nævnte 
Selskab. Han udmærkede sig ogsaa ved sin Omhu for Kirkerne, 
specielt for Kirkesangen. Han indsamlede 1255 Rdl., hvoraf der
oprettedes et Fond til bedste for Fattigvæsenet i Klæbo Præstegjæld.

N. Nicolaysen, Norske Stiftelser III.

<i>Yngvar Nielsen.</i>

</chapter><chapter name="Fortling, Jacob, 1711-61, Stenhugger, Lervarefabrikant og Bygmester">

<b>Fortling, Jacob,</b> 1711-61, Stenhugger, Lervarefabrikant og Bygmester, 
er født i Tyskland 23. Dec. 1711, men det vides ikke, 
naar han er kommen til Kjøbenhavn. 1744 fik han et Privilegium 
paa i 25 Aar at drive Stenbrud i Akershus Stift, og lignende Ret 
fik han senere paa Saltholm og i Throndhjems Stift. Han blev 
imidlertid ikke staaende som blot Hofstenhugger, i hvilken Egenskab 
han, en Tid i Kompagni med Hof bygmester N. Eigtved, 
navnlig leverede «norsk Marmor» til den 1749 paabegyndte 
Marmorkirke i Kjøbenhavn. Han anlagde et Kalkbrænderi (1749), et Mur- 
og Teglstensbrænderi (1752) og en Stentøjs- og Fajancefabrik (1755), 
alt i Kastrup paa Amager med Understøttelse af Staten, og her hen 
flyttede han ogsaa to af Staten begyndte Virksomheder, 1754 et af 
den i Jylland paabegyndt Okkerværk og 1760 det saakaldte Porcellænsværk 
ved Blaataarn (d. v. s. i eller ved Ryssenstens Bastion ved 
Langebro). Hans Virksomhed voxede stærkt op, men desuagtet 
kunde han i 1756 modtage Udnævnelse som Hofbygningsinspektør 
og i 1760 som Hofbygmester  ved de kongelige Slotte paa Sjælland. 
Han døde imidlertid allerede 15. Juli 1761. Han var 2 Gange gift. 
Hans første Hustru, Dorthea, døde i Dec. 1746, og i Sept. Aaret 
efter ægtede han Anne Christine Hellesen, der overlevede ham.

Weilbach, Konstnerlex. 
C. Nyrop, Den danske Porcellænsfabrikations Tilbliven. 
F. J. Meier, Marmorkirken.

<i>C. Nyrop.</i>
</chapter>
<chapter name="Fosie, Jacob, 1679-1763, Tegner, Akvarelmaler og Raderer">

<b>Fosie, Jacob,</b> 1679-1763, Tegner, Akvarelmaler og Raderer, 
Elev af Hinrich Krock, født i Kjøbenhavn, af
engelsk Æt. Han forfærdigede vakre Landskabsbilleder
i Vandfarve, mest efter hollandske Mestre, brugte
flittig Radernaalen, var Tegnemester for Søkadetterne
og uddannede flere af disse sine Elever: Norden,
Willars og Grønvold til flinke Kunstnere. Han holdt
uden Betaling Tegneskole for ubemidlede. F. var en
velhavende Mand; han syslede flittig med Mekanik
og Sprogvidenskab, var i en Række Aar Organist ved
Holmens Kirke og som saadan uden Tvivl en habil
Musiker, skjønt der ganske vist meldes, at han ikke
øvede Musikken uden om Søndagen, og at der i hans eget
Hus aldrig rørtes noget Instrument. F. var Medlem
af det ældste danske Kunstnersocietet eller Akademi
(1701) og af Kunstakademiet i Florents, men havde
i øvrigt næppe nogen Sinde været uden for Danmarks
Grænser. Desuagtet var han hjemme i alle de store
Kultursprog og i Latinen, besad et stort og godt
Bibliothek og var højt anset for sin mangesidige
Dannelse. I 1721 havde han ægtet Anna Dorothea
Ilsøe. F. døde 1. Dec. 1763.

O. Westengaard, Oplysn. om Fam. Westergaard, 1889, S. 16 f. 
Nær og Fjern 1878, Nr. 326. 
Thiele, Kunstakad. og Heststatuen S. 42. 
Kbhvns Skilderi 1830, Sp. 500. 
Weinwich, Kunstens Hist. i Danm. og Norge S. 133.

<i>F. J. Meier.</i>

</chapter><chapter name="Fosie, Johanne, 1726-64, Malerinde">

<b>Fosie, Johanne,</b> 1726-64, Malerinde, 
Datter og Elev af den foregaaende, blev født i Kjøbenhavn 24. Marts og
døbt 27. Marts 1726. Hun malede i Vandfarve og
Gouache, mest efter hollandske Mestre, raderede
og stak i Kobber, og der haves seværdige Blade
af hende, som hun udførte i en meget ung Alder. I
Faderens Hus samledes mange af Datidens Kunstnere
og Skjønaander, og Husets aandrige og talentfulde
Datter var Sjælen i denne Kreds. Hendes Stambog, med
talrige Beundreres poetiske Lovprisninger, bevares
i det kgl. Bibliothek. J. F. ægtede 1. Sept. 1758
Jens Eriksen Westengaard, Præst i Sverborg (f. 1724
d. 1794), men døde allerede 23. Avg. 1764. Hendes
Sønnedatter blev N. L. Høyens Hustru. De fleste af
J. F.s Arbejder ejes af hendes Sønnesøns Søn Oberst
O. Westengaard, et Par findes paa Gavnø.

O. Westengaard, Oplysn. om Fam. Westengaard, 1889, S. 17 f. 
Nær og Fjern 1878, Nr. 326. 
Birch, Billedgalerie f. Fruentimmer III, 350.

<i>F. J. Meier.</i>

</chapter><chapter name="Foss, Anders, 1543-1607, Biskop og Historiker">

<b>Foss, Anders,</b> 1543-1607, Biskop og Historiker. 
Denne Mands Fødested kjendes ikke; men han var en nær
Slægtning af 
Mester Niels Andersen Foss, Prior i Antvorskov Kloster, som 
maaske har givet ham Midler til hans Studierejser i Tyskland, 
Nederlandene og Frankrig, ligesom han senere ansatte ham som
Rektor ved Klosterskolen i Antvorskov. I denne Stilling forekommer 
han 1565; Aaret efter tog han Magistergraden i Kjøbenhavn. Senere, 
efter at han maaske har haft anden Ansættelse, blev han (efter 1570) 
Sognepræst i Stege og har rimeligvis ogsaa været Provst paa Møen. 
1578 var han paa Forslag til at blive Biskop i Throndhjem, men 
da M. Hans Mogensen, der i sin Tid som Professor ved Universitetet 
havde kreeret ham til Magister og siden havde været hans 
Forgænger som Provst i Stege, men nu var Præst i Skaane, blev
ham foretrukken, blev F. efter Forslag af Sjællands Biskop, Dr. Povl 
Madsen, af Kongen kaldet til Biskop i Bergen 1583.

I henved 24 Aar beklædte F. dette Embede, der dog næppe 
blev ham til megen Glæde, da hans Liv i Bergen var en næsten 
uafbrudt Kjæde af Stridigheder og Fortrædeligheder af enhver Art. 
Han var vistnok en myndig og dygtig Tilsynsmand; men hans 
heftige Sind bragte ham i Strid med forskjellige, især med hans
Kollega i Stiftsstyrelsen, Lensmanden Peder Thott, der synes at 
have lagt an paa at gjøre ham Livet saa surt som muligt. Det er 
nu ikke altid let at se, paa hvis Side Retten har været; men 
Biskoppen maatte jævnlig trække det korteste Straa. Særlig krænkende 
for ham maatte det være, at hans Hustru, Marine Rubbertsdatter, 
som det synes ganske uskyldig, blev inddragen i en vidtløftig Trolddomssag. 
Hans Svigersøn Rektor Jon Mogensen Skanke i Bergen
gjorde ham ogsaa store Sorger og Ærgrelser. De mange Stridigheder, 
F. havde, foranledigede, at han hyppig maatte rejse ned til 
Kjøbenhavn for at tale sin Sag hos Regeringen, skjønt Udfaldet 
ikke derfor altid blev efter hans Ønske. Ved disse Lejligheder
besøgte han sædvanlig Tyge Brahe paa Hven, til hvem han stod 
i et særlig venskabeligt Forhold, og hvis Skæbne han fulgte med 
Deltagelse, efter at den store Astronom havde maattet forlade 
Fædrelandet. -- I Aaret 1604 paalagdes det F. i Forening med 
Norges øvrige Biskopper at gjøre Forslag til de Forandringer i den
danske Kirkeordinans, som de særlige norske Forhold krævede, da 
det var Hensigten at udgive en egen norsk Kirkeordinans. Mødet 
afholdtes i Bergen. Et Par Aar derefter døde A. F. 25. Jan. 1607.

Hvad der særlig hendrager Opmærksomheden paa denne Mand, 
er hans grundige Indsigt i Historien, der var forbunden med et i 
hine Tider ganske ualmindelig skarpt kritisk Blik. 1577 udgav han 
«Genealogia regum Daniæ et Norvegiæ» etc. Siden forfattede han 
paa given Foranledning en mærkelig Bedømmelse af Saxo og dennes 
Udskrivere («Censura de Saxone Grammatico eiusqve interpretibus, 
scoliastis et recapitulatoribus»), en lille Afhandling, der paa en 
ejendommelig skarp og uskaansom Maade reducerer de af Saxo 
fortalte historiske Sagn til «Fabler, ikke meget sikrere end vores 
Æventyrer om Per, Poul og Esbern Askefis». Den af F. i Haandskrift
efterladte Fortegnelse over Skribenter, der have behandlet 
danske Forhold, ligesom ogsaa hans «Annales» (i 4 Dele), er nu 
tabt. Hans urolige Liv i Bergen var ikke gunstigt for historiske 
Studier. I sin Svigersøn Lægen Dr. Henrik Høyer i Bergen havde 
han dog ved sin Side en Mand, der delte hans Interesse for Historien. 

Rørdam, Hist. Kildeskrifter II,-539 ff.

<i>H. F. Rørdam.</i>

</chapter><chapter name="Foss, Anton, 1646-96, Præst">

<b>Foss, Anton,</b> 1646-96, Præst, 
var Søn af Præsten ved Cathrine Kirke i Ribe Mag. David F. og Anne Jensdatter Hundevad. 
Han blev født i Ribe 1. Maj 1646 og var 23 Aar gammel, da han 
dimitteredes fra Ribe Skole. 1671 tog han Attestats og fik Plads
paa Valkendorfs Kollegium. 1673-75 var han Hører og Kantor i 
Ribe og blev derefter Sognepræst i Agerskov i Haderslev Amt, 
hvor han døde 29. April 1696 af Asthma, fremkaldt ved hans 
overordentlige Fedme. Hans Hustru var Formandens Enke i Agerskov, 
Margrethe Schnell, f. Lange, fra Haderslev. Han dyrkede ivrig 
Musikken og har i Haandskrift efterladt en Parafrase af Davids
Salmer (Thottske Saml., 4to, Nr. 457); til alle Salmerne har han 
dels selv komponeret, dels samlet Melodier af tyske Tonekunstnere.

Ny kirkehist. Saml. I, 573 ff. 
Rhode, Haderslev Amt S. 480 f. 
Terpager, Ripæ Cimbricæ S. 607 f.                     ,

<i>A. Jantzen.</i>

</chapter><chapter name="Foss, Christian, 1626-80, Læge">

<b>Foss, Christian,</b> 1626-80, Læge, 
født i Lund 14. Okt. 1626, Søn af nedennævnte Dr. Niels F., dimitteredes 1644 fra Sorø 
til Universitetet, studerede først Theologi under Vejledning af Hans
Svane, i hvis Hus han var, men vendte sig med dennes Samtykke 
snart til Lægevidenskaben og især Farmacien, fortsatte sine Studier 
udenlands, navnlig i Leiden, vendte hjem 1650 og praktiserede som 
Læge, indtil han 1651 som Hovmester for Knud Urne (Søn af Sivert
U. til Raarup) atter begav sig paa Rejser, der strakte sig over 
Nederlandene, hvor han i Utrecht tog den medicinske Doktorgrad 
1652, Italien, Tyskland og Østerrig. Efter sin Hjemkomst 1655 
overtog han det ham for længst tilsagte Embede som 
Provinsialmedikus i Skaane og synes senere under de forandrede
Forhold uden Vanskelighed at have sluttet sig til den
svenske Regering, der 1669 udnævnte ham til Professor
i Medicin ved Lunds Universitet og 1672 til Assessor
i Jønkøping Hofret. Da imidlertid Krigen udbrød 1675,
var det forbi med hans Ro; Svenskerne ansaa ham for
mistænkelig, han flygtede ad Halland til, hvor han
ejede Jordegods, men blev opsnappet af de danske
Tropper og ført for Kong Christian V, der senere (1677)
antog ham til sin Livmedikus. 1678 blev han
Assessor i Højesteret og døde 1. Dec. 1680. Gift
1. i Febr. 1656 med Professor Jørgen Froms Enke,
Else Scavenius (f. 1625 d. 29. Marts 1671), eneste
Datter af Biskop Laurids Mortensen S.; 2. i 1673 med
Sophie Kaare (d. 1690), eneste Datter af Borgmester
i Helsingborg Jens Nielsen K. F. havde, medens han
boede i Lund, været en velhavende Mand, men Krigen
ødelagde hans Formue, saa han intet efterlod sin Enke
og Børn. Til Litteraturen har F. saa godt som intet
leveret; hans praktiske Virksomhed og Duelighed maa
det da være, som i Gravskriften have skaffet ham
Titel af Nordens Æskulap.

Progr. fun. Acad. 
Rørdam, Hist. Saml. og Studier I, 119 ff. 
Ingerslev, Danmarks Læger og Lægevæsen II, 39 f. 
Worm, Lex. ov. lærde Mænd. 

<i>G. L. Wad.</i>

</chapter><chapter name="Foss, Desiderius, --1598, Professor, Præst">

<b>Foss, Desiderius,</b> --1598, Professor, Præst, 
var vistnok født i Odense, hvor hans Fader, Mag. Hans F., først
var Læsemester ved St. Knuds Kirke og siden Sognepræst
ved Graabrødre Kirke (St. Albani Menighed); hans Moder
var en Datter af Biskop Hans Tausen. Da Faderen døde
1559, fandt F. Understøttelse hos sin Farbroder,
der var Prior i Antvorskov Kloster. 1561 afgik han
til Universitetet. Som Hovmester for en ung Adelsmand
drog han 1566 til Udlandet. Han opholdt sig især i
Wittenberg, hvor han 1568 tog Magistergraden. Da han
s. A. var kommen hjem, fik han i Følge kgl. Befaling
en aarlig Understøttelse af Sorø Kloster til videre
Udenlandsrejser, eftersom han forventedes i Tiden
med Frugt at kunne tjene «Riget og Religionen». 1574
blev han Rektor ved Roskilde Skole, 1580 Professor
Pædagogicus ved Universitetet, og 1582 kaldtes han af
sine akademiske Medlærere til Sognepræst ved vor Frue
Kirke i Kjøbenhavn. Som Præst havde han adskillige
Stridigheder. 1587-88 deltog han i Bibelrevisionen. Da
han forholdsvis tidlig blev affældig og mistede
Hukommelsen, fik han 1598 sin Afsked og døde snart
efter. Han var gift 1. med Dorothea, 
Datter af den kgl. Kirurg Jacob Hasebard, 2. med Seinella, Datter 
af en vis Philippus Pistorius. 

Rørdam, Kbhvns Universitets Hist. 1537-1621 II, 645 ff.

<i>H. F. Rørdam.</i>

</chapter><chapter name="Foss, Harald Frederik, f. 1843, Landskabsmaler">

<b>Foss, Harald Frederik,</b> f. 1843, Landskabsmaler. 
H. F.<footnote>Hans Fødenavn er Voss, men efter Krigen 1864 
forandrede han det til Foss.</footnote>, 
født i Fredericia 21. Avg. 1843, er Søn af Toldassistent Hans Vilhelm
Voss og Vilhelmine Sophie f. Støckelbach. Efter sin Konfirmation 
var F. nogen Tid Discipel paa et Apothek, opgav imidlertid 
denne Stilling og tog 1861 til Kjøbenhavn, hvor han blev Elev af 
Akademiet, samtidig med at han uddannede sig til Landskabsmaler 
under Vilh. Kyhns Vejledning, der blev af største Betydning for 
den unge Kunstner. F. udstillede første Gang 1865 og har siden 
været repræsenteret paa næsten samtlige Udstillinger. Den Sødringske 
Præmie blev ham tilkjendt 1867, og 1879 foretog han som Akademiets 
Stipendiat en større Udenlandsrejse til Tyskland, Østerrig, 
Italien og Frankrig. Han blev 1889 Medlem af Akademiets 
Plenarforsamling efter at have modtaget Aarsmedaillen paa Udstillingerne 
1888 og 89. F. er en værdig Elev af sin store Lærer Vilh. Kyhn 
og har stedse vundet megen Anerkjendelse for sine Arbejder. 
Motiverne til disse ere væsentlig hentede fra Jylland, hvis storladne 
Natur han forstaar at gjengive med fremragende Dygtighed. Blandt 
disse talrige Arbejder maa som særlig karakteristiske fremhæves
«Morgen, fra Bakkerne ved Ry i Begyndelsen af Okt.» (1888), 
der erhvervedes til den kgl. Malerisamling, og «Hedebakker ved 
Ry, Bygevejr» (1889). F. ægtede 1874 Anna Elisabeth Holcha 
Hansen, Datter af Kjøbmand Christian H. i Hobro. 

<i>H. R. Baumann.</i>

</chapter><chapter name="Foss, Jens, 1629-87, Læge">

<b>Foss, Jens,</b> 1629-87, Læge, 
Broder til ovfr. anførte Christian F., er født i Lund 6. Maj 1629. Fra Sorø Skole 
blev han 1647 Student og kastede sig strax over det medicinske Studium; 1650 
tiltraadte han en 4aarig Udenlandsrejse, der førte ham til
Nederlandene, Tyskland, Italien og Østerrig; i Padua hædredes han med 
forskjellige akademiske Æresposter og kreeredes til Magister og Dr. 
med. (1654). Efter sin Hjemkomst praktiserede han 2 Aar i Lund, indtil 
han 1656 som Hovmester for Knud Rantzau igjen rejste til Tyskland. 
Rejsen, der forlængedes ved Krigsforholdene, strakte sig 
over Frankrig og Nederlandene; i Paris døde Rantzau, og F. kom 
i Begyndelsen af 1661 hjem til Kjøbenhavn. Et Tilbud om 
Ansættelse som Læge hos den svenske Konges Broder afslog han, 
men modtog Beskikkelse som Provinsialmedikus i Christiansstad og 
Bleking, hvorfra han 1664 kaldedes som Stadsfysikus til Kjøbenhavn. 
Forskjellige nu ukjendte Omstændigheder bevirkede imidlertid, at 
han s. A. fulgte den omkring Randers bosiddende Adels Opfordring 
til at praktisere der; senere vendte han dog tilbage til Kjøbenhavn,
hvor han var Husejer. 1679 udnævntes han til Assessor i Højesteret 
og 1684 til Kancelli- og Kammerraad; han ses desuden at have 
haft Sæde i flere Kommissioner angaaende Ordningen af Kjøbenhavns 
Vandforsyning. Død 9. Marts 1687 paa sin Gaard Svanø. 
I Litteraturen har F. ikke gjort sig bemærket. Gift 1. 28. Nov. 1665
med Marie Hofman (d. 11. Dec. 1666), Datter af Dr. med. Søren H. 
i Randers; 2. 31. Maj 1670 med Anne Margrethe Svane (f. 1654 
d. 1728), Datter af Ærkebiskop Hans S.; om hende er det optegnet, 
at hun bespiste 7 Skoledisciple, én hver Dag i Ugen.

Prog. fun. Acad. 
Rørdam, Hist. Saml. og Studier I, 146 ff. 
Ingerslev, Danmarks Læger og Lægevæsen I, 516 ff.

<i>G. L. Wad.</i>

</chapter><chapter name="Foss, Laurids, 1637-1703, Læge og Forstander for Sorø Skole">

<b>Foss, Laurids,</b> 1637-1703, Læge og Forstander for Sorø Skole, 
var Søn af nedennævnte Niels F. og blev født 24. Juni 1637 i Lund. 
Han gik først i Skole i Aarhus og Lund og kom derefter 1650 i 
Sorø Skole, hvorfra han blev Student 1656. 1662 tog han theologisk 
Examen og rejste s. A. udenlands til Holland, England, Frankrig,
Schweits og Tyskland. Efter et kort Ophold i Hjemmet 1668 rejste 
han atter ud for at studere Medicin i Leiden, som han dog kort 
efter maatte forlade paa Grund af Pesten. Han besøgte atter England 
og rejste der fra til Italien, hvor han blev Dr. med. i Padua 
1670. 1671 vendte han tilbage til Danmark. 1672 nævnes han som 
kjøbenhavnsk Læge, men da hans Broder Matthias s. A. blev Biskop 
i Aalborg, fulgte han med ham og nedsatte sig som Læge i denne 
By. 1677 var han endnu Læge i Vendelbo Stift, men kort efter 
kjøbte han Hovedgaarden Todbøl i Thy, hvor han tog Ophold, 
maaske dog uden at opgive sin Lægevirksomhed. Faa Aar efter 
blev han Assessor i Kancellikollegiet, og 1683 udnævntes han tillige 
med Otto Skeel til Vallø til kongelig Kommissær over Landmaalingen 
i hele Jylland. 1685 blev han Forstander for Sorø Skole og Gods. 
I denne Stilling gjorde han sig fortjent ved at afbetale Stiftelsens 
Gjæld, medens ham samtidig hermed ombyggede Skolen, saaledes 
at den gamle Klosterbygning blev bevaret. Han søgte at drage 
gode Lærekræfter til Skolen, og det var hans Ønske at naa det 
fulde Elevantal efter Fundatsen, men forinden afbrød Døden hans 
Virksomhed 7. Sept. 1703 i Kjøbenhavn, hvortil han trods Sygdom 
var rejst for at ordne en Arvesag. I Forbindelse med sine Brødre
stiftede han det Fossiske Legat for Studenter ved Kjøbenhavns 
Universitet. 16. Sept. 1677 havde han ægtet Barbara Pedersdatter 
Rosenberg fra Thisted, en Stifdatter af Biskop M. Køning i 
Aalborg. Med hende havde han 8 Børn, iblandt hvilke maa nævnes
<i>Niels F.,</i> Rektor i Sorø 1705-12.

Universitetsprogram 4. Okt. 1703. 
Ingerslev, Danmarks Læger og Lægevæsen II, 59 ff.

<i>S. M. Gjellerup.</i>

</chapter><chapter name="Foss, Matthias, 1627-83, Biskop">

<b>Foss, Matthias,</b> 1627-83, Biskop, 
Søn af nedennævnte Niels F., blev født i Lund 12. Okt. 1627, gik først
i Fødebyens Skole og kom 1642 til Sorø, hvorfra han blev Student 1644. 1647 tog han theologisk Examen og blev 1648 Hører i Lund. 1650-53 rejste han 
udenlands, indskreves 1651 ved Universitetet i Leiden og besøgte
derefter England, Tyskland og Italien. 1653 blev han Rektor i Lund 
og tog 1655 Magistergraden. Han nød stor Anseelse som Skolemand. 
Frederik III udnævnte ham 1660 til Slotsprædikant. 1662 
faldt han i kort Tid i Unaade, i det han blev beskyldt for at have 
behandlet Statssager paa Prædikestolen. Han fordrede selv en retslig 
Undersøgelse i Sagen, der dog ikke blev foretagen, fordi Kongen 
fandt Beskyldningen ugrundet. Under sin Virksomhed ved Hove 
var han en Tid lang Skriftefader for den fangne Kongedatter 
Leonora Christina. Dersom han ikke havde haft privat Formue, kunde 
han dog ikke have ladet sig nøje med sin Stilling som Slotsprædikant;
thi 1665 klagede han over, at han i 5 Aar ikke havde faaet 
sin Løn udbetalt, og det var vistnok Grunden til, at han s. A. blev 
Professor i Theologi ved Universitetet. 1667 maatte han efter 
Kongens Befaling i en latinsk Prædiken forsvare Trinitetslæren 
over for Socinianeren Lubinietzki, en polsk Adelsmand, der opholdt 
sig ved det danske Hof og søgte fri Religionsøvelse for sig og sine 
Tilhængere. 1672 blev han Biskop i Aalborg og 1675 Dr. theol. 
1674 deltog han med Landets Bisper i Forarbejderne til Danske
Lovs 2. Bog, og s. A. maatte han med flere fremragende gejstlige 
i Kolding afgive en Erklæring om, hvorvidt man uden sin Saligheds 
Tab kunde gaa over til den romersk-katholske Religion. Svaret 
lød benægtende og havde vistnok sin Betydning for Prins Jørgen, 
der den Gang var paa Valg til Konge i Polen. F. døde 8. Juli 
1683. I Forening med sine Brødre oprettede han det store Fossiske 
Legat for trængende Studenter. Han var 2 Gange gift: 1. (1656) 
med Bodil Brochmand (d. 1670), Datter af Professor Hans Rasmussen 
B. og Enke efter Professor Hans Lauridsen i Roskilde; 2. (1675) 
med Margrethe Axelsdatter Aand, Enke efter Præsten Bent Hansen 
i Hammer.

Som Biskop roses han for sin store administrative Dygtighed, 
der især fremtræder i hans Bestyrelse af forskjellige kirkelige 
Stiftelser, hvis Tarv han varetog med stor Omsigt, og som han efterlod 
i fortrinlig Orden. Han var selv Godsejer og skrev sig til 
Hvidstedgaard i Vendsyssel. Han var en fremragende Prædikant og 
lagde særlig Vægt paa Modersmaalets Udvikling. H. Gerner klager 
rigtignok over, at han, efter at han var bleven Biskop, lod sig for 
stærkt paavirke af den jyske Dialekt. Men det skal dog fremhæves, 
at hans faa (3) Ligprædikener vare saa stærkt eftersøgte endnu ned 
i den Holbergske Periode, at der i Begyndelsen af det 18. 
Aarhundrede blev givet for dem «udi raa Materie» over 5 Rdl., og at 
de -- hvad der er et Særsyn i den Periode -- udkom i nyt 
Oplag 1731-32.

F. var en fuldstøbt Personlighed og optraadte med stor 
Fordomsfrihed, f. Ex. over for forskjellige Ytringer af Datidens Overtro. 
Men i sine sidste Aar var han stærkt trykket af legemlig Svækkelse,
der ogsaa indvirkede paa hans Aandstilstand. Han troede saaledes, 
at Verden skulde forgaa 1684, og i sit sidste Brev til sin Ven 
Biskop Grave i Aarhus skrev han faa Dage før sin Død, at han 
følte denne nærme sig, «som han agtede saa meget ønskeligere,
som de forestaaende Revolutioner vare skrækkelige til, som han 
gruede for at bemøde sine Tanker med». 

Pontoppidan, Annales eccles. Dan. IV, 198 ff. 
Zwergius, Siellandske Clerisie S. 645 ff. 
J. Bircherods Dagbøger 1683 i Haandskrift. 

<i>S. M. Gjellerup.</i>

</chapter><chapter name="Foss, Niels, 1588-1645, Læge">

<b>Foss, Niels,</b> 1588-1645, Læge, 
var født i Viborg 4. Okt. 1588. Hans Fader, M. Christen Nielsen Reff eller Foss, 
var først Rektor, siden Lector theol. i Viborg og til sidst Kannik i Aarhus; Moderen 
var en Datter af Biskop Peder Thøgersen i Viborg. Hun døde 
ved Sønnens Fødsel. 1607 blev F. Student fra Aarhus Skole; men 
allerede Aaret efter blev han sendt udenlands og kom kun hjem 
for 1613 at tage Magistergraden i Kjøbenhavn, hvorpaa han atter
drog ud som Hovmester for nogle unge Adelsmænd. Da man 
hjemme ønskede, at han skulde lægge sig efter Lægevidenskaben, 
og han til den Ende fik det kongelige Rejsestipendium for en 
Mediciner, saa færdedes han nu i mange Aar paa Saadanne Steder 
i Tyskland, Frankrig og Italien, hvor Lægevidenskaben især dyrkedes. 
1622 kom han endelig hjem, og Aaret efter blev han Provinsialmedikus
i Skaane og fik et Kannikedømme i Lund. 1624 blev det 
befalet ham at følge den danske Gesandt Christian Thomesen Sehested 
paa hans Sendelse til Spanien. Paa Rejsen tog F. den 
medicinske Doktorgrad i Leiden. Efter sin Hjemkomst ægtede han 
1625 Karen, Datter af Dr. Matthis Jacobsen, der havde været 
Hofmedikus, men senere havde trukket sig tilbage til sit Prælatur i 
Aarhus Kapitel. Sin følgende Levetid tilbragte F. i Lund som en 
højt anset Læge. 1635 ledsagede han Christian IV paa en Rejse 
i Norge, da Livlægen Henning Arnisæus var bleven syg. Da de 
svenske 1644 vare faldne ind i Skaane, drog F. med sin Familie 
over til Kjøbenhavn, hvor han døde 1. Juni 1645, inden Freden 
endnu var sluttet. Hans Enke førte siden hans Lig til Lund, hvor 
det hviler i Domkirken. I sit Ægteskab havde F. 8 Børn, deriblandt 
6 Sønner, der alle bleve lærde og ansete Mænd (s. ovfr. Christian, 
Jens, Laurids og Matthias F.). De stiftede det endnu bestaaende 
Fossiske Legat ved Universitetet.

Rørdam, Hist. Saml. og Studier I, 101 ff.

<i>H. F. Rørdam.</i>

</chapter><chapter name="Foss, Niels, 1670-1751, Bogsamler">

<b>Foss, Niels,</b> 1670-1751, Bogsamler, 
født 6. Avg. 1670, var Søn af Konsistorialassessor, Mag. Peder F., Rektor ved Kjøbenhavns Skole (Søn af ovennævnte Dr. Niels F.), og Kirsten From. Efter
adskillige Aars Udenlandsrejse blev han Præsident i Underadmiralitetsretten, 
derefter Justitsraad og 1726 Etatsraad, kjøbte 1729 Juellund, 
død 17. Marts 1751. Han levede i barnløst Ægteskab med Sophie
Amalie f. Matthesius (d. 9. April 1747), Enke efter Justitsraad Peter 
Worm. Hvad der giver F. Krav paa at mindes, er hverken hans 
Rigdom eller hans høje Rang, ikke heller hans Lærdom, af hvilken 
Litteraturen saa at sige ingen Berigelse høstede; det er som 
Bogelsker, hans Navn findes her. Han samlede sig det kosteligste 
Bibliothek (11491 Bind), der den Tid var i privat Eje i Danmark, 
særlig fuldstændigt i dansk Litteratur; desuden rummede det mange 
sjældne og gode Haandskrifter, alt yderst elegant indbundet og
prydet med hans Vaaben. Det maa dertil ikke glemmes, at han 
ogsaa gav andre Adgang til sine Skatte; Holberg takker i Fortalen 
til sin Danmarks Historie F. for Laanet af «en anselig Hob af rare 
Manuskripter». Efter F.s Død solgtes saa vel hans Gods som hans 
Bibliothek ved Avktion.

A. Petersen, Vallø og Omegn S. 238. 
Danske Herregaarde VII: Juellund. 
Werlauff, Det st. kgl. Bibliothek, 2. Udg., S. 167 f. 
Worm, Lex. ov. lærde Mænd.

<i>G. L. Wad.</i>
</chapter>

<b>Fossum, Vilhelmine Leocadie Theresia,</i> s. Gerlach.

<chapter name="Foswinckel, Johan Frederik, 1712-99, Kjøbmand">


<b>Foswinckel, Johan Frederik,</b> 1712-99, Kjøbmand, 
født i Brandenborg 9. Nov. 1712, indvandrede 1729 til Bergen, hvor han 
1746 fik Borgerskab og s. A. ægtede Elisabeth Margrethe Meyer, 
efter hvis Mormoder de i 1750 arvede en Pengesum og Ejendommen 
Nygaard, hvor F. foretog betydelige Anlæg og Nyrydninger. Ved 
disse omdannedes Stedet «fra en Ørken til en af Bergens skjønneste
og mest besøgte Forlystelsessteder». Tro mod den over Indgangsporten 
anbragte Indskrift: «Et mihi et aliis», lod han der ogsaa 
anlægge et Gjæstgiveri med tilhørende Haveanlæg, der endnu fandtes 
længe efter hans Død. 1793 mistede han sin Hustru og døde selv
7. Okt. 1799.

J. N. Brun, Ligtale ov. F., 1799. 
Sagen og Foss, Bergens Beskriv. 
N. Nicolaysen, Norske Stiftelser III. 
Moe, Tidsskr. f. norsk Personalhist. I, 104.

<i>Yngvar Nielsen.</i>

</chapter><chapter name="Fournier, Louis, --1760--, Porcellænsfabrikant">

<b>Fournier, Louis,</b> --1760--, Porcellænsfabrikant, 
fransk af Fødsel, kom her til 1759 og forestod fra 1760-66 nogle af de under 
Frederik V hyppige Forsøg paa at faa en dansk Porcellænstilvirkning 
i Gang. Han gjorde sine Forsøg under kunstnerisk Ledelse, 
først under Professor S. C. Stanley og efter dennes Død (1761) 
under Johannes Wiedewelt, og arbejdede i den saakaldte Porcellænsfabrik 
ved Blaataarn (d. v. s. i eller ved Ryssenstens Bastion i Nærheden
af Langebro), som Regeringen havde anlagt 1737 til to fra Wien 
indkaldte Ovnfabrikanter, der skulde lave Porcellænsovne (d. e. 
Fajanceovne) til Christiansborg Slot. F. frembragte her, efter samtidige 
Udtalelser, «de skjønneste Taffelservicer», af hvilke nu kun nogle 
faa Rester ere tilbage, bl. a. paa Rosenborg. De bekræfte ikke 
ganske Datidens stærke Udtryk og vise i ethvert Tilfælde, at han 
ikke producerede virkelig haardt Porcellæn. 1766 udbetaltes der 
Rejsepenge til ham og nogle franske Arbejdere, og hermed 
forsvinder han fra Danmark.

C. Nyrop, Den danske Porcellænsfabrikations Tilbliven. 
Ude og Hjemme VI, 420 f.

<i>C. Nyrop.</i>
</chapter>
</chapter><chapter name="Frakke, Astrad, --1236--, Drost, Franciskaner">

<b>Frakke, Astrad,</b> --1236--, Drost, Franciskaner. 
A. F. synes at have deltaget i Underhandlingerne om Valdemar II's Løsladelse
(1225) og blev senere Kongens Drost og Høvedsmand i Svendborg. 
Ved den Tid vakte Franciskanerordenen Begejstring i Danmark og 
blev hurtig udbredt. A. F. blev greben af denne Bevægelse: han
oprettede et Franciskanerkloster i Svendborg (1236) og tog selv 
Graabroderkutten i Roskilde. Her forestod han en Tid Klosteret 
som Guardian, saaledes da St. Agnes' Kloster blev stiftet (1264). Sine 
Slægtninge var han behjælpelig ved deres store Klosterdotationer,
navnlig Estrid, Jacob Erlandsens Svigerinde, Priorinde i Børringe. 
Som hendes Frænde maa han have tilhørt Hvide-Ætten. Sidste Gang 
omtalt 1268.

<i>Hans Olrik.</i>

</chapter><chapter name="Franck (Frank), Johan, --1688, Billedhugger, Stenhugger og Stukkatør">

<b>Franck (Frank), Johan,</b> --1688, 
Billedhugger og, ligesom alle den Tids Billedhuggere, 
tillige Stenhugger og Stukkatør, 
arbejdede for Hoffet i Christian V's Tid. Han forfærdigede alt det arkitektoniske 
til Hestestatuen paa Kongens Nytorv, mulig ogsaa vor Frelsers Kirkes 
Alter i dets ældste Skikkelse. Til Kjøbenhavns Nørreport gjorde 
han Christian V's Buste samt 2 legemsstore Statuer: Gudsfrygt og
Retfærdighed, mellem doriske Søjler. Hans Hovedværk som Billedhugger 
var Monumentet i Frue Kirke over Stiftamtmand Erik Banner 
(d. 1687), men det havde store Vanskeligheder for ham at faa sin 
Betaling for dette Arbejde, og efter hans Død (1688) maatte hans 
Enke, Marie, paakalde Rentekammerets Hjælp for at opnaa de 
1000 Rdl., der skyldtes hendes afdøde Mand paa det. 

<i>F.J.Meier.</i>

</chapter><chapter name="Francke, August Wilhelm Samuel, --1864, Retskyndig">

<b>Francke, August Wilhelm Samuel,</b> --1864, Retskyndig,
født i Husum og Søn af ndfr. omtalte Georg Samuel F., studerede 
i Kiel og tog der den juridiske Doktorgrad 1830, hvorefter han i 
nogle Aar var Privatdocent ved Kiels Universitet. 1834 blev han 
Sekretær ved Overappellationsretten i Kiel, senere Medlem af den 
holstenske Overret og 1855 Medlem af den holsten-lauenborgske 
Overappellationsret. Han døde 18. Maj 1864. Foruden sin 
Doktorafhandling og nogle andre mindre Arbejder har han skrevet «Der 
gemeine deutsche und schleswig-holsteinische Civilprocess», der er 
udkommet i 2 Oplag (1839-43 og 1844) og maa anses for et ret 
brugbart og grundigt Værk.

Alberti, Schlesw.-Holst.-Lauenb. Schriftsteller-Lex.

<i>Deuntzer.</i>

</chapter><chapter name="Francke, Georg Carl Theodor, 1800-66, Skolemand, Præst, Forfatter">

<B>Francke, Georg Carl Theodor,</b> 1800-66, Skolemand, Præst, Forfatter, 
Søn af ndfr. nævnte Georg Samuel F., fødtes i Husum 
25. Jan. 1800. Studerede i Kiel, hvor han 1821 tog Doktorgraden 
i Filosofi; s. A. Subrektor, 1825 Konrektor i Flensborg; tog 1842 
theologisk Embedsexamen paa Gottorp. Han optraadte som Forfatter
i vidt forskjellige Fag; saaledes skrev han latinske Afhandlinger 
om romersk Forfatningshistorie, en Religionshistorie (1830) 
og en Lærebog i Mathematik for Skolen (1833), genealogiske Tavler 
til de nordiske Folks Historie (1834), Polemik mod Strauss og et
større nordisk Heltedigt: «Der Skalde» (1837); han udgav forskjellige 
ældre Opbyggelsesskrifter. Ved sit Ægteskab (1822) med en Datter 
af Krigsraad Henrik Müller paa Rantzausgave, Agathe Marie, droges
han tidlig ind i Interessen for dansk Historie og Sprog; saaledes 
var han Medlem af Oldskriftselskabet og skrev «Om Folkevandringens 
Indflydelse paa det gamle Skandinaviens, navnligen Danmarks, 
Religion og Mythologi» (1841). Efter Oprørets Udbrud afskedigedes
han (6. Maj 1848) og drog nu til Kongeriget, hvor han 23. Sept. 
1849 beskikkedes til Sognepræst for Stenmagle og Stenlille, mellem 
Holbæk og Sorø. Han tog sin Afsked 1863 og døde 9. Jan. 1866 
i Helsingør.

Erslew, Forf. Lex.
Alberti, Schlesw.-Holst.-Lauenb. Schriftsteller-Lex.

<i>A. D.Jørgensen.</i>

</chapter><chapter name="Francke, Georg Samuel, 1763-1840, Theolog">

<b>Francke, Georg Samuel,</b> 1763-1840, Theolog, 
blev født 7. Sept. 1763 i Hørnerkirchen i Grevskabet Rantzau, hvor hans 
Fader, Johan Samuel F., den Gang var Præst; Faderen forflyttedes 
senere til Neuendorf i Stormarn, hvor han døde som Jubellærer. 
Moderen hed Cathrine Elisabeth f. Lengercke. F. blev Student i 
Kiel 1781 og tog theologisk Examen i Glückstadt 1786. Men 
allerede forinden havde han betraadt Skolevejen, i det han 1784 blev 
Lærer ved den offentlige Skole i Husum og gjorde sit Navn bekjendt 
ved adskillige filologiske, filosofiske og theologiske Afhandlinger. 1799 
og 1805 tilkjendtes hans Besvarelser Prisen for de af Videnskabernes 
Selskab i Kjøbenhavn udsatte filosofiske Opgaver. I 17 Aar 
beklædte han med Hæder Rektorembedet i Husum, indtil han 1806
søgte gejstlig Befordring og blev Sognepræst i Sønderborg. Aaret 
efter fik han den filosofiske Doktorgrad i Kiel. 1810 modtog han 
Kaldelse til Kiel som theologisk Professor, og i dette Embede døde
han 28. Marts 1840, faa Dage forinden han kunde have fejret sit 
Guldbryllup. Efter en indsendt Afhandling («Historia dogmatum 
Arminiorum») fik han 1813 den theologiske Doktorgrad i Kjøbenhavn. 
F. besad en grundig og omfattende Lærdom og var som 
Theolog Supranaturalist. I hans Skrifter er gjennemgaaende en 
irenisk Retning for at bringe de adskilte Kirkesamfund til gjensidig 
Forstaaelse; særlig ved Reformationsfesten 1817 hævede han Røsten 
herfor. Hans Forelæsninger omfattede mest den historiske Theologi;
regelmæssig læste han over Kirkehistorien. En ufuldendt 
«Theologische Encyklopädie » (Altona 1819) satte han selv højest blandt 
sine Skrifter. Han var en mild og afholdt Docent og brav Kollega. 
1790 havde han ægtet sin Slægtning paa Mødreneside Anna Margrethe
Früchtenicht (d. 1846), en holstensk Præstedatter.

Zeitschr. f. Schlesw.- Holst. -Lauenb. Geschichte V, 67 ff. 
Hundrup, Doctores theol. S. 67. 
Allg. deutsche Biographie VII. 
Lübker u. Schröder, Schlesw.-Holst.-Lauenb. Schriftsteller-Lex.

<i>A. Jantzen.</i>

</chapter><chapter name="Francke, Johann Valentin, 1792-1830, Filolog">

<b>Francke, Johann Valentin,</b> 1792-1830, Filolog,
var en Søn af foregaaende G. S. F. og fødtes i Husum 31. Marts 1792. Han 
studerede fra 1810 ved Kiels Universitet og habiliterede sig der som 
Privatdocent 1816 med et Skrift: «Callinus, sive qvæstionis de 
origine carminis elegiaci tractatio critica», en nærmere Udførelse af 
en Besvarelse paa et af Universitetet udsat Prisspørgsmaal om den 
elegiske Digtnings Udviklingshistorie. 1819 blev han Subrektor ved 
Gymnasiet i Flensborg, hvor han begyndte sine Studier over 
Juvenals Liv, som han senere fortsatte efter at være bleven kaldet til 
Universitetet i Dorpat 1821 som Professor i Filologi; han fik udgivet 
et Par Smaaskrifter herom, men ellers ikke meget mere, og han 
døde allerede 6. Okt. 1830.

Lübker u. Schröder, Schlesw.-Holst.-Lauenb. Schriftsteller-Lex. 
Allg. deutsche Biographie VII.

<i>M. Cl. Gertz.</i>

</chapter><chapter name="Francke, Karl Philipp, 1805-70, Embedsmand, Politiker">

<b>Francke, Karl Philipp,</b> 1805-70, Embedsmand, Politiker. 
Søn af en Overretsraad i Slesvig og født her 17. Jan. 1805. Efter 
at have studeret ved tyske Universiteter og taget juridisk Examen
paa Gottorp gik han 1827 til Kjøbenhavn, hvor han fik Ansættelse 
i det slesvig-holsten-lauenborgske Kancelli. 1835 gik han over i det 
for hele Monarkiet fælles General-Toldkammer og Kommercekollegium,
først som Kommitteret, fra 1840 som Deputeret og Departementschef; 
han havde Titel af Etatsraad. Som Embedsmand roses 
han for sit fremragende organisatoriske Talent og sin personlige 
Energi og store Retsindighed, der gjorde ham til en meget agtet, 
men tillige frygtet foresat. Han brugtes jævnlig til internationale 
Forhandlinger, især med de tyske Stater, vedrørende Told-, Handels-
og Samfærdselsforhold. Ved Tronskiftet 1848 hørte han til de mere 
konservative Elementer i den tyske Embedskoloni i Hovedstaden, 
og han var den eneste, som her gjorde et Forsøg paa at forebygge 
det sidste Brud i Martsdagene. Ved Kasinomødet 20. Marts havde 
han det borgerlige Mod -- næppe mindre end det, Hans Kryger 
2 Dage tilforn havde vist i Rensborg -- paa Tysk at advare imod
overilede Skridt og imod paa Grundlag af muligvis stærkt forvanskede 
Beretninger at opgive enhver Mulighed for Forlig med 
Slesvig-Holstenerne. Han opnaaede imidlertid herved kun at gjøre sig 
mistænkt for at staa i hemmelig Forbindelse med det halvvejs udbrudte 
Oprør og at tilsigte en Opsættelse af de nødvendigste Forholdsregler 
til dets Bekæmpelse, og hans Ord modtoges med Uvilje.

Det var en Følge af denne Optræden, at Bardenfleth, som 
næste Dag fik det Hverv at danne et ansvarligt Ministerium, bl. a. 
henvendte sig til F. med Tilbud om at overtage Præsidiet i det 
tyske Kancelli og senere, dersom Begivenhederne maatte medføre 
det, et særligt Ministerium for de tyske Forbundslande. Herpaa 
gik han foreløbig ind, men efterhaanden som de forskjellige Mænd, 
som vare udsete til at danne Kjærnen i Ministeriet, Sponneck, 
Monrad og Bardenfleth, i et følgende Fællesmøde fik Lejlighed til 
at udtale sig om Enkelthederne i Regeringsprogrammet og særlig 
om det Svar, der skulde gives den til næste Dag ventede Deputation 
fra Kiel, trak F. sig mere og mere tilbage og endte med at 
kræve et kongeligt Løfte om Slesvigs og Holstens Uadskillelighed 
samt en Revision af det kundgjorte Forfatningsudkast ved Tillidsmænd 
fra Hertugdømmerne. Sent om Aftenen førte Bardenfleth 
de nævnte Mænd til Kongen, og efter gjentagne Forhandlinger 
dimitterede denne ved Midnat F., om end, som denne paastaar, 
i naadige Udtryk. Den 23. medførte en ny Situation, at Ministeren 
Bluhme tilbød F. at overtage Embedet som Præsident for Fællesregeringen 
paa Gottorp, og Forhandlingerne herom afbrødes først 
Dagen efter, da Kongen gav den slesvig-holstenske Deputation det 
bekjendte Svar om Slesvigs og Holstens vidt forskjellige Stilling 
mellem Kronens Lande. F. indgav samme Dag sin Ansøgning om
Afskedigelse af Statstjenesten og forlod om Aftenen Hovedstaden 
om Bord paa «Skirner».

Faa Dage efter modtog han af «den provisoriske Regering» 
det ham af Kongen tiltænkte Embede som Regeringspræsident, og 
han deltog nu som en af de mest energiske i Oprørets Organisation 
og Ledelse lige til dets Undertvingelse og Holstens Udlevering til 
den lovlige Landsherre. Strax efter udnævntes han (1851) af Hertug 
Ernst af Coburg til Regeringspræsident i Gotha og udfoldede her 
i en Række Aar en særdeles omfattende og gjennemgribende 
Virksomhed til Omdannelsen af et forældet Forvaltningssystem. 1863 
kaldtes han af den augustenborgske Prætendent til ny Deltagelse i 
Hertugdømmernes politiske Organisation; efter de fejlslagne 
Forhaabninger sluttede han sig til den preussiske Annexion. Denne 
sidste Katastrofe nedbrød imidlertid hans Helbred og Virkelyst; 
han modtog en preussisk Pension og døde 23. Febr. 1870 i Kiel.

F. var 3 Gange gift; hans anden Hustru var en Datter af 
B. G. Niebuhr.

Allg. deutsche Biographie VII. 
Droysen u. Samwer, Die dän. Politik seit 1806. 
C. E. Bardenfleth, Livserindringer.

<i>A. D. Jørgensen.</i>

</chapter><chapter name="Francke, Sylvester, --1568--, Admiral">

<b>Francke, Sylvester,</b> --1568--, Admiral, 
stammede vistnok fra Holsten. Som Chef for Kaperen «Dragen», der var udrustet 
af Amtmanden paa Gottorp, Morits Rantzau, fik han 18. Jan. 1564 
Kaperbrev af den danske Konge. Paa Herluf Trolles Anbefaling 
traadte han Aaret efter ind i den danske Marine som Skibschef,
udmærkede sig i Slaget under Bornholm 7. Juli 1565 og fik 26. Avg. 
1566 Bestalling som Skibshøvedsmand med 130 Dlr. i aarlig Løn 
foruden Forplejning og tillige Forlening for sig og Hustru med en 
Gaard i Solbjærg. Han var en dristig og forvoven Mand, der kunde 
anvendes, naar det gjaldt at «nedlægge» en eller anden farlig Fjende. 
I Krigens Løb steg han til Viceadmiral og gjorde sig især bekjendt 
ved et dristigt Angreb paa en Del fjendtlige Skibe i Varberg Havn 
i April 1568, som det lykkedes ham at tage eller ødelægge. I 
Foraaret 1570 var han Fører for en Flotille paa 14 Skibe, der skulde 
hindre Tilførsel til Sverige ad Østersøen, men han maatte søge ind 
i Øresund igjen, forfulgt af den svenske Flaade under Clas Fleming. 
I Efteraaret var han dog atter ude og holdt Farvandet ryddeligt, 
indtil Freden var sluttet. Sin gamle Piratnatur tro undlod han 
ikke at skaffe sig saa stor Fordel som muligt af Krigen til Søs og 
maatte derfor staa til Rette i Lybek. Efter Freden i Stettin møde 
vi ham 1571 og 1579 som Viceadmiral for Flaader, som skulde 
sikre Sejladsen i Østersøen mod Sørøvere. 1589 var han Chef for 
et Skib i den Flaade, som under Peder Munk sendtes til Skotland. 
Han boede vexelvis paa Bornholm, hvor han ejede Vallensgaarden, 
og i Kjøbenhavn, hvor han 1587 blev Medlem af Danske Kompagni.

Lind, Kristian IV og hans Mænd p. Bremerholm S. 134 f.

<i>Mollerup.</i>

</chapter><chapter name="Franck de Franckenau, Georg, 1643-1704, Læge">

<b>Franck de Franckenau, Georg,</b> 1643-1704, Læge, 
fødtes 3. Maj 1643 i Naumburg, hvor hans Fader, Sebastian Franck, gift 
med Barbara Winecke, var en af de fornemste Borgere, fik sin 
væsentligste propædevtiske Uddannelse i sin Fødebys Domskole og 
kom 1662 til Universitetet i Jena, hvor han ivrig lagde sig efter 
Lægevidenskaben, men samtidig gjorde sig bemærket som Forfatter
af elegante latinske og græske Vers og for disse sine Præstationer 
af Universitetets Rektor erholdt Lavrbærkransen. I 1666 
promoveredes han i Strasburg, begyndte derefter at vinde et Navn som 
Læge og lægevidenskabelig Forfatter, blandt andet ved et botanisk 
Lexikon, og ansattes 1671 som medicinsk Professor i Heidelberg. 
Her virkede han under voxende Anseelse og Hæder i 15 Aar, 
beklædte gjentagne Gange Rektorværdigheden, blev 1680 Universitetets
Prokansler og tilkaldtes regelmæssig ved vanskelige Sygdomstilfælde 
hos de omboende Fyrster, saaledes hos sin egen Landsherre, 
Kurfyrsten af Pfalz. Ved Universitetets 300 Aars Jubelfest 1686 holdt 
han Festtalen. Da Krigen kom, og den franske Armé i 1688 
hærgede Pfalz og Heidelberg, maatte han flygte der fra og modtog 
1689 en Kaldelse som Professor i Wittenberg og Livlæge hos 
Kurfyrst Johan Georg III af Sachsen. Under et Ophold i Wien i 
1692 sammen med sin nye Landsherre udførte han talrige lykkelige
Kure hos derværende fornemme og blev til Belønning af Kejser 
Leopold ophøjet i arvelig Rigsadel under Navnet Franck v. Franckenau 
og i det følgende Aar end videre beklædt med en Pfalzgreves 
Værdighed. Han havde nu naaet Toppunktet af Glans og Herlighed,
og Videnskabernes Selskaber i de forskjellige Lande kappedes om 
at faa ham til Medlem; i Løbet af kort Tid optoges han i det 
kejserlige Leopoldinske Akademi under Navnet Argus I samt i 
Akademierne i Padua og London. Han stod i levende Brevvexel 
med Samtidens fremragende lærde, ligesom han fremdeles udfoldede
en frugtbar Forfattervirksomhed paa Videnskabens forskjellige 
Omraader og bestandig glimrede som elegant Stilist. Særlig kan 
anføres et Værk om den dunkle «Medicina magnetica» (Amuletters 
og lignende Sympathimidlers Virksomhed), hvilket han i øvrigt kun
udarbejdede efter engelske Skrifter. Men 1694 kom en ny Kurfyrste, 
Frederik August, der ikke viste ham særlig Gunst, hans mange 
Misundere faldt over ham, og gjennem sin Ven og tidligere Studiekammerat, 
den danske Konges Livlæge Ringelmann, modtog han da 
en Kaldelse til Kjøbenhavn, hvor han ankom i 1695. Her fik han 
i Følge sine egne Breve den mest glimrende Modtagelse og 
udnævntes strax til kongelig Livlæge og Hofmedikus. 1697 blev han 
Justitsraad. Han behandlede Christian V under dennes sidste 
Sygdom og fungerede fremdeles som Livlæge hos Frederik IV indtil 
sin Død, 17. Juni 1704. Han var gift 1. med Marie Euphrosyne 
Chemnitz de Strømberg, 2. med Catharina Wilde.

Med hele den overordentlige Anseelse, han forstod at erhverve 
sig, var han dog ikke nogen Videnskabsmand af fremragende 
Betydning, men kun en kundskabsrig og belæst Polyhistor af Tidens 
sædvanlige Art og med megen Evne til at gjøre sig gjældende; 
det er utvivlsomt korrekt, hvad der udtales af en tysk 
Medicinalhistoriker, at hans mange Dissertationer og andre Skrifter kun have 
ringe videnskabeligt Værd. Som et Bevis paa hans store 
Gudsfrygt anføres det, at han i de sidste 35 Aar af sit Liv havde 
gjennemlæst hele Bibelen 75 Gange.

Ingerslev, Danmarks Læger og Lægevæsen II, 41 ff. 
Jöcher, Gelehrten-Lex. II. 
Allg. deutsche Biographie VII. 
Biograph. Lex. der hervorrag. Aerzte II. 
Naumburger Sonntagsblatt 1889, Nr. 38.

<i>Jul. Petersen.</i>

</chapter><chapter name="Franck de Franckenau, Georg Friedrich, 1669-1732, Læge">

<b>Franck de Franckenau, Georg Friedrich,</b> 1669-1732, Læge. 
Han fødtes 28. Avg. 1669 i Strasburg som en Søn af ovfr. nævnte 
Georg F. de F. og dennes første Hustru. Sin første videnskabelige 
Uddannelse fik han i Heidelberg, hvor han indskreves som Student 
i 1685. Paa Grund af Krigsurolighederne i 1688 drog han til 
Altdorf, hvor han studerede under Anatomen Moritz Hoffmann, og 
der fra til Wittenberg. Efter i nogen Tid at have gjort Tjeneste 
ved den sachsiske Kurfyrstes Hær studerede han i 1691 i Leiden 
og endelig i Jena, hvor han 1692 promoveredes af den ansete 
Professor Schelhammer, hans Faders nære Ven. Efter denne 
omhyggelige, ved Faderens Støtte og Vejledning gjennemførte Uddannelse 
blev han allerede 1693, ligeledes ved sin Faders Indflydelse, 
Professor extraordinarius i Wittenberg og kort derpaa endog Medlem 
af det kejserlige Leopoldinske Akademi under Navnet Philaretus.

Da hans Fader i 1695 indkaldtes til Danmark, fulgte han med, 
og ved Holger Jacobsens Død 1701 lykkedes det Faderen at faa 
ham anbragt ved Universitetet i et medicinsk Professorat. Her 
virkede han derpaa i 31 Aar indtil sin Død i Maj 1732, fra 1716 
tillige som Fakultetets Dekanus, og fortjener den Ros, som han 
har faaet af samtidige, at han midt under den overhaandtagende 
Forfalds- og Forsømmelsesperiode i Universitetets Lærevirksomhed 
viste en respektabel Flid; med tysk Ihærdighed overholdt han de 
foreskrevne aarlige Disputationer. Men nogen Kapacitet var han
ikke; kun ved at være sin Faders Søn havde han gjort sin hurtige 
Karriere, og der foreligger hverken fra en tidligere eller senere 
Periode noget som helst Skrift af selvstændig Betydning fra hans 
Haand. Hvad han har publiceret -- hovedsagelig Disputatser --, 
viser kun, at han ligesom sin Fader tilhørte de med ret solide,
navnlig anatomiske Kundskaber udrustede, men i øvrigt gammeldags 
skolastiske Medicinere med overvejende theoretiserende Præg; det 
er ret træffende, hvad Riegels i sin «Fjerde Frederiks Historie» 
siger om ham, at han «skrev ud af Bøger om Tarmenes Kjertler,
om Hjærtepungen, om Neglene». Hans Funktionstid betegner, 
foruden at være det første Udslag ved Universitetet af Tyskhedens 
voxende Indflydelse, kun en tiltagende Synken af det en Aarrække 
tidligere, i den nationale og glimrende Bartholinske Periode, anselig 
hævede Niveau af det medicinske Studium.

Medens hans gamle Kollega Mule modig holdt Stand under 
Pesten 1711, flygtede F. strax bort til Falster, hvor han anstillede 
dybsindige Betragtninger over Sygdommens Natur og Behandling. 
Han vendte først tilbage, da Epidemien var fuldstændig ophørt. 
Dette betragter han selv, som det fremgaar af et Brev fra ham til 
hans Lærer Schelharnmer, som en ganske naturlig og selvfølgelig 
Sag, men ogsaa heri indtog han dog et antikveret Standpunkt.

Han var gift 1. med Marie Sybilla f. Roderigues, Datter af 
Professor ved Sorø Akademi Carl R., 2. med Sophie Amalie f. Runge.

Ingerslev, Danmarks Læger og Lægevæsen II, 152 f. 
Nyerup, Lit.-Lex. 

<i>Jul. Petersen.</i>

</chapter><chapter name="Franck de Franckenau, Gerhard Ernst, 1676-1749, Diplomat">

<b>Franck de Franckenau, Gerhard Ernst,</b> 1676-1749, Diplomat. 
Hans Fader var ovfr. nævnte Georg F. de F., og han var 
selv født 30. Juli 1676. 20 Aar gammel sendtes han som dansk 
Legationssekretær til Pinneberg, senere til Spanien (1698-1700) og 
endelig 1720 til Wien, hvor han opholdt sig i mange Aar. Han 
udnævntes til Justitsraad 1733 og døde i Wien 21. Juli 1749. F. 
var Medudgiver af en Salmebog for det danske Gesandtskabskapel 
i Wien (1748). Universitetsbibliotheket i Kjøbenhavn ejer den store 
hymnologiske Samling, som F. bragte til Veje paa Prinsesse Charlotte 
Amalies Opfordring; den er ledsaget af udførlige Registre og 
bestaar af over 550 Numre: Salmebøger og gejstlige Melodibøger, dels
trykte, dels haandskrevne, mest tyske, med enkelte danske iblandt; 
største Delen er fra det 17. og 18. Aarhundrede, dog findes der 
ogsaa nogle fra det 16. Fremdeles efterlod han en Del Samlinger 
til dansk Adelshistorie, som gik til Grunde med det kgl. 
Haandbibliothek ved Christiansborgs Brand 1794. Som Legationssekretær 
i Madrid havde han samlet et godt Bibliothek af spansk Litteratur, 
der imidlertid ikke kom hans Fædrelands Bogsamlinger til gode, 
i det det kjøbtes af Lord Sunderland. Om hans Interesse for 
spanske Forhold vidne desuden hans to Værker: «Sacra
Themidis Hispanæ arcana» (Fremstilling af den spanske Retshistorie og den 
i F.s Tid gjældende Retspraxis; Hannover 1703, nyere Udg. Madrid 
1780) og «Bibliotheca Hispanica historico-genealogico-heraldica»
(bibliografisk Værk over den spanske historiske Litteratur i Form 
af et Forfatterlexikon, Lpz. 1724). 

Worm, Lex. ov. lærde Mænd. 
Werlauff, Efterr. om det st. kgl. Bibliothek. 
G. Brandes, Ludv. Holberg S. 279.

<i>E. Gigas.</i>

</chapter><chapter name="Franckenau (Frankenau), Rasmus, 1767-1814, Læge og Visedigter">

<b>Franckenau</b> (Frankenau), </b>Rasmus,</b> 1767-1814, Læge og Visedigter, 
foranførte Dr. med. G. F. Franck de F.s (d. 1732) Sønnesøn, 
Søn af Etatsraad, Toldinspektør Frederik Christian F. (d. 1784) 
og dennes første Hustru, Maren f. Pau. Ved Faderens Død blev 
han privat dimitteret til Universitetet og underkastede sig medicinsk 
Embedsexamen 1794. Det var hans inderlige Attraa at kunne faa 
Lejlighed til i Udlandet at udvide sine Kundskaber, men ukjendt og 
uden Anbefalinger maatte han længe forgjæves søge om offentlig 
Understøttelse hertil. Endelig tildeltes ham nogle ubetydelige Midler, 
og han tiltraadte Rejsen. Men de Landsmænd, der saa og kjendte 
denne, vilde, næppe misunde ham den, skrev han senere. I Gøttingen 
tilbragte han Vinteren 1795-96, den sørgeligste Vinter i 
hele hans Liv; drog i Vaaren 1796 til Leipzig og Wien, hvor det
oifentlige Sundhedsvæsen navnlig var Gjenstand for hans Studium. 
Hjemvejen lagdes over Berlin. Efter sin Hjemkomst disputerede 
han 1797 for den medicinske Doktorgrad; var i Sommeren 1798 
atter i Gøttingen, men harmedes over det Charlatanen og de 
Kællingekure, der anvendtes i Pyrmont, denne «Assemblésal for 
den menneskelige Overtro». Da der 1798 blev oprettet et 
Landfysikat for Arendal og Omegn, blev F. udnævnt til Fysikus her. 
Han giftede sig da 1799 med den langt yngre Vilhelmine Giede 
(d. 1825), Datter af afdøde Proviantforvalter G. Men Embedet i 
Arendal kunde ikke brødføde ham og Familie, hvorfor han 1802
vendte tilbage til Kjøbenhavn, blev Distriktslæge i Hovedstaden og 
1810 Hospitalslæge i Slagelse. «Træt af Gjenvordighed» døde han 
12. Okt. 1814 i Slagelse i den kraftigste Alder.

F.  udfoldede en betydelig litterær Virksomhed i hygiejnisk og 
populær-medicinsk Retning. Hans Haandbog fra 1801: «Det offentlige 
Sundhedspoliti» fortjener at fremhæves. Men det er dog navnlig 
som Sanger og som Visedigter, at hans Navn er bevaret, og hvorved 
han blev almindelig yndet. I Klubber og ved Selskaber hørte 
hans Viser blandt Tidens mest fejrede. For Theatret oversatte han 
en Del Syngespil. Hans Vers ere letflydende og formrene, ofte 
iblandede en elegisk Tone. «Christiansborgs Ruiner, Natten efter
Branden i794» kaldte Jac. Baden «et Mesterstykke af skildrende 
Poesi». Da F. kort før sin Død forberedte sine «Samlede Digte» 
(de udkom som Nytaarsgave for 1815), gjorde han i Fortalen Johs. 
Ewalds Ord til sine, at der i hans Arbejder ikke fandtes nogen 
Linje, som han i sin Dødsstund med Anger skulde erindre at have 
skrevet eller paa sin Dødsseng ønske udslettet.

Erslew, Forf. Lex.
Hundrup, Doctores med. S. 260.

<i>A. Jantzen.</i>

</chapter><chapter name="Frandsen, Hans, 1532-84, Læge og Digter">

<b>Frandsen, Hans,</b> 1532-84, Læge og Digter, 
var født i Ribe. Faderen, Frands Madsen, «synes at have været en i flere Henseender 
dygtig Mand» (Kinch); han drev borgerlig Næring i Ribe, uvist 
hvilken; kun vides, at han o. 1558 støbte Kanoner for Byen. Sønnen
naaede ved naturlig Begavelse og Flid at blive en af den humanistiske 
Dannelses smukkeste Repræsentanter her til Lands i Reformationens 
Aarhundrede. -- Efter at have besøgt sin Fødebys Skole, 
der styredes af den navnkundige Skolemand Jens Pedersen Grunnet,
drog H. F. 1551 til Universitetet i Wittenberg. Her optraadte han 
i sit 21. Aar som latinsk Digter og vandt som lovende Humanist 
mange Venner. Dette har vistnok bidraget til, at Christian III 1554
tillagde ham en Studerehjælp. Imidlertid tog han Magistergraden, 
og efter et Ophold ved Universitetet i Frankfurt an der Oder kom 
han 1556 hjem og blev «Undertugtemester» for Kongens yngre 
Sønner, i hvilken Anledning han 1557 forlenedes med et Kanonikat 
i Aarhus, som han beholdt, da han endnu samme Aar opgav sin 
Lærerstilling for at fortsætte sine Studeringer udenlands og navnlig 
for at lægge sig efter Medicinen, der den Gang havde saare faa
Dyrkere her til Lands. Han havde tillige paataget sig at være 
Hovmester for en ung Adelsmand, Albert Beck, Søn af den 
bekjendte kgl. Rentemester Joachim B.

I nogle Aar færdedes H. F. nu atter i Udlandet, dels i Tyskland, 
dels i Frankrig, flittig sysselsat med medicinske og humanistiske 
Studier. Ved et fransk Akademi erhvervede han Doktorgraden 
i Medicinen, og i Begyndelsen af Aaret 1561 udkom der i Lyon 
en smuk Samling af hans latinske Digte. Overalt synes han at 
have vundet Venner ved sit behagelige og opvakte Væsen. -- Efter 
et indholdsrigt Vandreliv kom H. F. endelig 1561 tilbage til 
Fædrelandet, da der var givet ham Udsigt til at blive Professor i Medicin
ved Universitetet. Oprindelig blev han kun ansat paa Prøve; 
men da han viste sig Kaldet voxen, forestod han det siden i 
henved 23 Aar med megen Ære. Et Aars Tid efter sin Ansættelse 
ægtede han sit Bysbarn Marine Lauridsdatter Bagge, der var Enke 
efter den kongelige Sekretær Antonius Hanisch, i hvilken Anledning 
en af hans Venner, Digteren Hans Jørgensen Sadolin, udgav en hel 
Samling af latinske Poesier til Brudefolkenes Ære. Ved sit 
Giftermaal kom H. F. i Besiddelse af en anselig Gaard ved Gammelstrand, 
som han siden beboede med Opgivelse af sin Professorresidens.

Som Lærer nød han megen Anseelse. Til Brug ved sine 
Forelæsninger udgav han adskillige af de gamle Lægers, Hippokrates' 
og Galens, Skrifter i latinsk Oversættelse. Undertiden holdt han
ogsaa mathematiske, astronomiske og filosofiske Forelæsninger. 
Desuden havde han en ikke ubetydelig Lægepraxis, især blandt Adelen. 
Til Mænd som Niels Hemmingsen, Anders Vedel og Tyge Brahe 
stod han i et fortroligt Venskabsforhold. Han beklædte flere Gange 
det akademiske Rektorat og var i det hele en af de betydeligste 
Universitetslærere i sin Tid. Han døde 4. Juli 1584 efter en længere 
og svær Lidelsesperiode. -- Som Digter benyttede H. F. efter
Tidens Skik mest det latinske Sprog; dog har man endnu enkelte 
danske Digte af ham, der vidne om, at han forstod at behandle 
Modersmaalet med Smag og Færdighed. Særlig kan fremhæves det 
Digt, hvormed han ledsagede Vedels danske Oversættelse af Saxo.

Rørdam, Kbhvns Universitets Hist. 1537-1621 II, 543 ff.

<i>H. F. Rørdam.</i>

</chapter><chapter name="Frandsen, Peder</b> (Rytter), o. 1734-1810, Lægprædikant">

<b>Frandsen, Peder</b> (Rytter), o. 1734-1810, Lægprædikant. 
Om hans tidligere Liv vides intet; men o. 1798 kom han til Uldum i 
Vejle Amt og tog Tjeneste hos en Gaardmand. Han var da «en 
gammel Ungkarl med en Kiste Bøger». Her fremkaldte han i en 
lille Kreds en Opvækkelse i en Stræng pietistisk Retning, i det 
han lærte, at Mennesket aldeles intet formaaede til Dyds og 
Gudsfrygts Opvækkelse hos sig selv, dømte strængt om alle dem, der 
ikke vilde slutte sig til ham, kaldte udøbte Børn Djævleunger og 
betragtede Dans og Kortspil som Dødssynder. Den daværende 
Præst i Uldum og Langskov Sogne, Hans Resen Steenstrup, skaffede 
ham en Irettesættelse fra Kancelliet; men den
formaaede ikke at standse Bevægelsen; P. F. forlod
selv Uldum, men hans Tilhængere opvakte i Foraaret
1799 en Tumult ved Annexkirken i Langskov, der
vel endte med, at de selv fik Prygl, men som dog
fremkaldte en Retssag, i hvilken 4 af dem dømtes til
en Mulkt af 100 Rdl. I Aaret 1809 var P. F. igjen
i Uldum, hvor Præsten, M. Plesner, ikke vilde tage
ham til Alters, naar han ikke vilde afholde sig
fra at forarge Menigheden ved sit Forhold inden og
uden Kirken. Biskop Middelboe gav Præsten Ret og
truede med i fornødent Fald at gjøre Indberetning til
Kancelliet. Heraf blev der dog intet; thi P. F. døde
i. April 1810, 76 Aar gammel. Han kan betragtes som
Ophavsmand til den religiøse Bevægelse, som har holdt
sig i Vejle Amt indtil vore Dage.

L. Koch, Den danske Kirkes Hist. 1801-17 S. 265 f. 
Kirkehist. Saml. 3. R. III, 610 ff.                                  '

<i>L. Koch.</i>

</chapter><chapter name="Frandsen, Peter Schreiner, 1797-1881, Skolemand">

<b>Frandsen, Peter Schreiner,</b> 1797-1881, Skolemand,
blev født i Niblum paa Før 23. Juli 1797, studerede
Filosofi i Kiel, blev Kollaborator sammesteds 1821,
Lærer ved Gymnasiet i Altona 1825, Professor 1830,
Direktor for Realgymnasiet i Rensborg 1854, tog sin
Afsked 1869 og døde 16. Maj 1881. Foruden en Tale paa
Kongens Fødselsdag 1831: «Das unumschränkte Danemark,
das Land der Freiheit» og flere Programmer har han
udgivet: «M. Vipsanius Agrippa» (1836) og «C. Licinius
Mæcenas» (1843), begge udkomne i Altona. Han var en
dygtig og anset Skolemand.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

<i>S. B. Thrige.</i>
</chapter>

<b>Frank,</b> s. Franck. 


<b>Frankenau,</b> s. Franckenau.

<chapter name="Frantzen, Knud, 1835-1905, Landbrugsskoleforstander">

<b>Frantzen, Knud,</b> 1835-1905, Landbrugsskoleforstander. 
Han er født 29. Jan. 1835 i Aarslev paa Fyn;
Forældrene vare Gaardejer Frants Nielsen og Maren
f. Knudsen. Efter at have gjennemgaaet et Kursus
i Fyns theoretiske Landvæsensinstitut i Odense
forpagtede han 1857-63 Dyrehavegaard ved Nyborg og
1863-67 Rugstedgaard ved Vejle. 1868 aabnede han
en Landbrugsskole i Aarup paa Fyn; det følgende Aar
blev Forstanderpladsen ved den højere Landboskole i
Lumby tilbudt ham, og s. A. tiltraadte han Pladsen,
som han bestyrede indtil 1890, da han overtog Oddense
Folkehøjskole i Salling. F. har udfoldet en ret
betydelig litterær Virksomhed; 
han har bl. a. udgivet en stor «Agerbrugslære» (1870,
2. Opl. 1885), «Vejledning for Husmænd» (1873),
«Sommerstaldfodring» (1879) og «Gødningens Betydning
og Behandling» (1888). Ægtede 23. Okt. 1860 Laurine
Engberg (f 12. Febr. 1887), Datter af Proprietær
P. E. -- F. døde 26. Jan. 1905.

<i>H. Hertel</i>

</chapter><chapter name="Franzen, Balthasar Georg, 1775-1837, Præst, Digter">

<b>Franzen, Balthasar Georg,</b> 1775-1837, Præst, Digter,
Søn af Fuldmægtig ved Husfogderiet i Tønder Nicolai
F., fødtes 14. Febr. 1775. Efter en omhyggelig
Forberedelse i Latinskolen studerede han Theologi
i Kiel 1794-97 og tog 1797 Embedsexamen paa Gottorp
Slot. I 1801 blev han Præst i Tating i Ejdersted, 1805
Sognepræst i Nybøl ved Tønder, 1822 i Sørup i Angel,
hvor han virkede til sin Død, 25. Okt. 1837. Han
var gift med Dorothea f. Knutzen fra Tønder. Han
var en fremragende Prædikant og elsket Sjælesørger
og udfoldede en ikke ringe digterisk Virksomhed. Han
udgav «Gedichte» I-IV (Frederiksstad 1812-14: I «Die
Dannebrog, histor. Ged. in 3 Gesängen»; II «Der Apfel
der Eris, mythol. Ged. in 4 Ges.»; III «Der Tod des
Herrn, lyr. rel. Drama»; IV «Vermischte Ged.»); «Die
Auferstehung u. Himmelfahrt des Herrn» (Tønder 1817);
«Christl. Denkreime f. die deutsche Schuljugend»
(Tønder 1818); «Gedichte f. den Haus- u. Bürgerstand»
(Altona 1825). Desuden en Del Lejlighedsdigte i
Tidsskrifter og Blade.

N. Nekrol. d. Deutschen 1837, 2.

<i>C. A. Nissen.</i>

</chapter><chapter name="Frauen, Johan,</b> 1688-1736, Præst">

<b>Frauen, Johan,</b> 1688-1736, Præst, 
er født i Throndhjem 31. Maj 1688; Faderen var en tyskfødt Kirurg,
Christian F.; Moderens Navn var Elisabeth Marie
Dalhuus. Han blev Student fra Throndhjem 1705; men
i sine første Studenteraar var han «mere Martis end
Minervæ Alumnus, baade de danske og de tyske Burser
frygtede for ham». Han rejste siden til Tyskland
og opholdt sig i Halle, hvor Pietismen maa have
gjort Indtryk paa ham; thi han blev vel antaget hos
A. H. Francke. Efter Hjemkomsten fik han en Stilling,
der viser, at han regnedes til det pietistiske
Parti, i det han blev Korrektør ved et paa Elers'
Kollegium oprettet Missionstrykkeri. Her vandt
han Prins Carls og den indflydelsesrige C. Plessens
Gunst og blev 1721 Sognepræst i Gjerlev og Draaby,
hvor han ægtede Formandens, Bendix Lysters, Enke,
Anna f. Juel. Da den unge Kong Christian VI ved
sin Tronbestigelse afskedigede alle sin Stifmoders,
Dronning Anna Sophies, Tilhængere og Venner, kom F. i
Søren Lintrups Sted som kgl. Konfessionarius 1731,
og samme 
Aar blev han Medlem af Kommissionen til Universitetets Reorganisation.

Men den kongelige Naade varede kun kort; da den stærke 
pietistiske Bevægelse rejste sig i Kjøbenhavn, tog F., uden at vi 
kunne angive Grunden til, at han havde forladt sit tidligere Standpunkt, 
med stor Hidsighed Parti mod Pietisterne, og han viste, at 
den gamle Stridbarhed fra Studenterdagene endnu sad ham i Blodet. 
Det kunde kun blive ilde optaget, naar han prædikede mod «de 
itzige Pietister, som alle ere af Farisæernes Slægt; Farisæerne havde
fordum indsneget sig udi alle Kollegier; nu vare de i Kongers 
Hoffe ret som Edderkoppen i Kongesalen». Det synes, som om Kongen 
gjærne vilde have skaanet ham; han lod ham 3 Gange 
advare ved Hofmarskallen; men dette hjalp saa lidt, at han svarede 
med en Prædiken over Gal. 4, 16: «Ere vi blevne eders Fjender,
fordi vi tale Sandhed?». Da han saa desuden talte om Johannes 
og Herodes paa en Maade, der højlig vakte Kongens Vrede, fik 
han 1733 sm Afsked med Pension, men med Forbud mod at komme 
til Kjøbenhavn. Han tog Bolig i Helsingør, og da en Broder af 
ham, der var Toldembedsmand i Kjøbenhavn, det næste Aar døde, 
skrev han her fra en Ansøgning om at maatte komme til Byen og 
følge hans Lig; den lød saaledes: «Allernaadigste Konge! tillad 
en Synder at følge en Tolder». Han har dog følt Trang til at 
forsone Kongens Vrede; thi han bevægede B. Bluhme til at tale hans 
Sag og skaffe ham Tilgivelse, hvilket ogsaa lykkedes. F. fik dog
ingen ny Ansættelse; men han fik Tilladelse til, naar han holdt sig 
fra Hoffet, at komme til Kjøbenhavn, og her døde han 20. Dec. 1736.

Danske Saml. IV, 87 f. 
J. Møller, Mnemosyne II, 71 ff. 
Kirkehist. Saml. 3. R, IV, 78.

<i>L. Koch.</i>

</chapter><chapter name=">Frederik I, 1471-1533, Konge">

<b>Frederik I,</b> 1471-1533, Konge, 
Christian I's yngste Søn, var efter den paalideligste Angivelse født 7. Okt. 1471. 
Ved Faderens Død 1481 var han saaledes næppe 10 Aar gammel; men kort før 
havde det holstenske Ridderskab søgt at bevæge Kongen til at lade 
sin Søn opdrage i Hertugdømmerne, hvorpaa Kongen ogsaa skal 
have givet et imødekommende Svar, i det han samtidig anbefalede 
dem Sønnen som Hertugdømmernes tilkommende Hersker. Herpaa 
grundede F. senere sin Ret til Hertugdømmerne og fandt heri en 
Støtte hos sin Moder, Dronning Dorothea; men da den ældre Broder,
Kong Hans, ikke vilde opgive sine Rettigheder, enedes man til sidst 
paa en Landdag i Kiel i Nov. 1482 efter tysk Skik om at hylde 
begge Brødre i Forening. Hertug F. opdroges nu i Hertugdømmerne 
under sin Moders Formynderskab med Holsteneren Enevold Sovenbroder, 
Provst ved Slesvig Domkirke, som Lærer. Broderen skaffede 
ham et Kanonikat i Køln, hvormed Meningen sagtens var, at den 
unge F. skulde gejstlig opdrages for at forsørges ved et gejstligt 
Bispedømme, hvorved Delingen af Hertugdømmerne kunde undgaas, 
men Planen strandede paa F. s Ulyst. 10. Avg. 1490 foretoges da 
en Deling af Landene, hvorved begge Brødre fik spredte Dele i 
begge Hertugdømmer, medens Ridderskabet vedblev at udgjøre en 
fælles Korporation under begge Fyrsters fælles Regering, hvorved 
man mente at redde Ribebestemmelserne af 1460 om Landenes
Udelelighed. Som yngste Broder valgte Hertug F. først og fik 
Gottorp til Hovedsæde.

Ved Delingen ansaa Y. sig stadig for forurettet; han antog 
Titel af Arving til Norge og gjorde Arvefordringer gjældende paa 
Halvdelen af dette Land; ligeledes fordrede han Dele af Danmark; 
men paa en Rigsdag i Kalundborg 1494 afvistes denne Fordring 
som stridende mod dansk Statsret. Forholdet til Broderen vedblev 
at være køligt; F., der i Aaret 1500 havde deltaget i det uheldige 
Ditmarskertog, holdt sig nevtral under Broderens langvarige Krige 
med Lybek eller optraadte som Mægler, hvilket medførte et endnu 
mere spændt Forhold, da Hertugen herved paa Kongens Vegne 
paatog sig Forpligtelser, som denne senere ikke vilde godkjende 
(s. I, 242). Værre endnu blev Forholdet til Christian II, som ved 
sin fremfusende Egenraadighed dannede en fuldstændig Modsætning 
til sin rolige, jævne, sparsommelige, kun 10 Aar ældre Farbroder, 
der i sin Politik nærmest sluttede sig til Lybek, ligesom i Broderens 
Tid, og som med spændt Opmærksomhed fulgte Forholdenes 
Udvikling i Kongeriget. Ogsaa her henvendte man tidlig sin Opmærksomhed 
paa F., der ved sin rolige, lidet reformivrige Styrelse havde 
vundet et vist Navn, ogsaa blandt den lavere Befolkning i 
Hertugdømmerne, blandt hvilken han oftere færdedes, især naar han
Eftera'ar og Foraar tog til Vesteregnene for at lede store Digeforetagender.

Allerede strax efter Kong Hans' Død (1513) skal et Parti af 
misfornøjede Stormænd have tænkt paa at sætte F. paa Tronen, 
hvilket dog den Gang ikke lykkedes. Men da Christian II's Færd 
stadig blev mere egenraadig, og da han paa det dybeste krænkede 
Hertugen ved at faa Forleningsretten over Holsten overdragen til
sig, rejste F. atter med fornyet Kraft de gamle Fordringer fra 
Broderens Tid og forstod ved en klog Benyttelse af de mange ydre 
og indre Vanskeligheder, hvori Christian II havde indviklet sig, at 
aftvinge denne det for Hertugen heldige Forlig i Bordesholm (Avg. 
1522), hvorved Spørgsmaalet om Rigernes Deling henvistes til en 
Voldgiftskjendelse af tyske Fyrster. Inden denne var falden, udbrød 
imidlertid det jyske Oprør. Allerede 26. Marts 1523 hyldedes F. 
som Konge paa Viborg Ting og udstedte en foreløbig Haandfæstning, 
der endelig vedtoges i Roskilde 3. Avg. s. A. Kroningen fandt 
først Sted 7. Avg. 1524 i Kjøbenhavn, efter at denne By og Malmø 
i Begyndelsen af Aaret havde underkastet sig.

Da ogsaa det norske Rigsraad valgte F. I til Konge, havde 
denne saaledes opnaaet et langt større Landomraade, end han 
tidligere havde tænkt sig; men disse Lande vare løst forbundne. 
Hertugdømmerne stode som en politisk Enhed for sig i Modsætning 
til Kongeriget, der kun ved Kongens Person var forbundet med 
Norge, hvor Kongen havde maattet udstede en særlig norsk 
Haandfæstning (24. Nov. 1524), hvori fastsloges, at Landet var et Valgrige. 
I Haandfæstningen forbødes det desuden Kongen at faa sin Søn 
valgt til Efterfølger i sin Levetid; vel afgav det danske Rigsraad 
et skriftligt Løfte om at tage en af Kongens Sønner til hans 
Efterfølger, og den næstældste, Hans, blev med dette Formaal for Øje 
ogsaa senere (1529) indkaldt til Riget for at opdrages, men en 
endelig Ordning blev ikke truffen før Kongens Død. Ude fra truede 
stadig Christian II; i Landet selv blev Tvedragten mellem de 
forskjellige Stænder stedse større. Udad til maatte den nye Regering 
støtte sig til Sverige og Lybek, der begge vare upaalidelige 
Forbundsfæller, som kun Frygten for Christian II holdt sammen. I 
Udlandet var den nye Regering ikke anerkjendt; i Aaret 1526 fik 
Kongen dog ved sin Datter Dorotheas Bryllup med Hertug Albrecht 
af Preussen en paalidelig, men kun lidet mægtig Forbundsfælle. 
Først senere, da Christian II fuldstændig havde kastet sig i Kejser 
Carl V's Arme og atter optraadte som Katholik, sluttede F. sig som
Hertug af Holsten til det schmalkaldiske Forbund og traadte i 
nøjere Forbindelse med Frankrig og Kejserens øvrige Fjender. Og 
da saa endelig Christian II (1532) ved Brud paa Tro og Love blev 
sat i livsvarigt Fængsel paa Sønderborg, blev Rigernes ydre Stilling 
derved ingenlunde befæstet. Det gamle Forbund mellem Danmark,
Sverige og Lybek blev tvært imod derved mindre fast, og i sine 
sidste Regermgsmaaneder maatte F. gjøre fortvivlede, men forgjæves 
Forsøg paa at forsvare den Troløshed, der var begaaet. Hvorledes 
F.s personlige Stilling til Lejdebruddet var, er for øvrigt usikkert. 
Det er muligt, at han her væsentlig kun har været et Redskab i 
sine danske og holstenske Raaders Haand og selv har ment, at 
Lejdet burde holdes; det antyder i alt Fald Huitfeldt, medens den
samtidige Skibbykrønnike kaster Skylden paa Kongen selv.

Ogsaa i den indre Styrelse havde F. mange Vanskeligheder 
at bekæmpe. Ved sin Haandfæstning var han bleven stærkt bunden 
af Adel og Gejstlighed; Rigsraadet var blevet saa mægtigt og 
selvstændigt som ingen Sinde tidligere. Han maatte støtte sig til de 
højere Stænder, der havde sat ham paa Tronen, men vandt aldrig 
de lavere Stænder for sig, skjønt han ikke manglede Blik for 
Nødvendigheden af at vinde dem. Hans Forsøg paa at faa Vornedskabet 
indskrænket fandt Modstand hos Rigsraadet, der netop 
gjennem Haandfæstningen havde faaet Hals- og Haandsret over sine 
Fæstere; derimod gjennemførtes en Forordning af 14. Maj 1523, 
hvorved Fæsterne sikredes mod vilkaarlig Udvisning af Gaardene, 
og Livsfæste til Dels indførtes. Den lavere Borgerstand søgte
Kongen at vinde for sig ved Ophævelsen af Gilder og Lav (6. Dec. 
1526); Valget af Øvrigheden lagdes i Kjøbenhavn og Malmø i det 
menige Borgerskabs Hænder, og Borgmestrenes Antal forøgedes. 
Borgerstanden saa dog stadig hen til Christian II som sin naturlige
Beskytter, og da denne Konge saa fra Nederlandene af ved de nye 
Oversættelser af det nye Testamente og paa anden Maade søgte at 
fremme det stærke religiøse Røre, som fra 1525 af især fremkaldtes 
af Hans Tausen, blev F. alene af den Grund nødt til at tage sig 
af Reformationen.

I Hertugdømmerne, hvor Kongens Hænder vare friere, havde 
han, understøttet af sine luthersksindede Raader, Johan og Melchior 
Rantzau, Kansler Utenhof o. a., allerede paa Landdagene i Rensborg 
og i Kiel i Aarene 1525 og 1526 sikret Evangeliets Forkyndelse,
uden at der prædikedes «Fabler», mod at Tiende og lignende 
Ydelser sikredes Gejstligheden. En lignende Stilling indtog han i 
Danmark, hvor han, ledsaget af de samme Mænd, paa Herredagene 
i Odense i Aarene 1526 og 1527 til Trods for sin Haandfæstnings 
Bestemmelser forstod at sikre «Guds Ord og Evangelium» en fri 
Forkyndelse ved at tage de lutherske Præster under sin Beskyttelse 
ved kgl. Beskjærmelsesbreve, hvorved de unddroges Prælaternes 
Jurisdiktion, og da Prælaterne gjorde Indsigelse herimod, hævdede 
han, at der først maatte føres Bevis for, at de Folk, der prædikede 
«Guds Ord og Evangelium», vare Kjættere; som Konge var han 
ikke sat til at dømme Sjælene. Ligeledes hævdede han, at han 
ikke kunde tvinge nogen til at være i Kloster, «hvo som enten 
vilde gifte sig eller løbe af Kloster, maatte gjøre det paa sit eget 
Æventyr». Tillige forstod Kongen med stor Snildhed ved Adelens 
Hjælp at skaffe sig selv Supremati i Kirkens Anliggender ved
Bestemmelsen om, at Bekræftelsen paa Bispeembederne ikke skulde 
søges i Rom, men hos Kongen selv, og da der til sidst paa 
Herredagen i Kjøbenhavn 1530 vedtoges en Bestemmelse om Ordets 
friere Forkyndelse under Ansvar over for Kongen, uden at det var
lykkedes Prælaterne gjennem en Disputats at føre Beviset for 
Fripræsternes kjætterske Lære, havde Kongen ved sin snilde Adfærd 
sikret den nye Læres Forkyndere en temmelig fri og uanfægtet 
Stilling; men videre førtes Sagen ikke under hans Regering. En
fuldstændig Gjennemførelse af Reformationen var endnu en Umulighed, 
da Kongen i Kampen mod Christian II ikke kunde helt bryde 
med Gejstligheden og sit for største Delen katholske Rigsraad.

Ogsaa med Rigsraadet havde Kongen haft mange Stridigheder. 
Karrig og sparsommelig laa han i evindeligt Kjævl med Raadet om 
større Indtægter af Riget. For at sætte sin Mening igjennem truede
han af og til med at nedlægge Regeringen eller søge Forlig med 
Christian II; saa maatte Rigsraadet bevilge Skatter, Gejstligheden 
falde til Føje og spæde godt til; men Kongen var stadig misfornøjet, 
især naar Kieler-Omslag forestod; da var han «ond at tale med»,
skriver en af hans Sekretærer. «Jeg har ikke mere af Riget,» 
ytrede han en Gang, «end jeg kan spille bort en Aften.»

Under disse Forhold opholdt han sig helst paa Gottorp; til 
Kongeriget kom han kun sjældnere og da i Regelen for kortere 
Tid, til Norge aldrig, og alle Rigsraadets Forsøg paa at faa ham 
til at tage blivende Ophold i Riget mislykkedes. Aldrig drog han
omkring i Riget for at holde Retterting, hvortil vel ogsaa den 
Omstændighed bidrog, at han næppe forstod Dansk. Man sagde 
derfor ogsaa om ham, at han var en lad og uvirksom Fyrste, der 
overlod Sagernes Styrelse til sine Raader, og i Danmark klagede 
man stærkt over hans holstenske Hofkamarillas Indflydelse. «Han 
ansaas af sine Naboer,» skriver en af hans mest fortrolige Raadgivere, 
«for en enfoldig, ligefrem Mand, der havde tilbragt sin 
Ungdom i ørkesløs Fred; men i Virkeligheden var han en forstandig, 
indesluttet, tavs og taalmodig Mand, der netop ved disse Egenskaber
har sat meget igjennem; han kunde anstille sig, som om han ingen 
Forstand havde paa Sagerne, som han dog udførte med Visdom og
Dygtighed; tidlig paa Dagen plejede han Raad med sine Raadgivere 
og afgjorde da alle Sager; men efter Middag hengav han sig alene 
til Lystighed og Selskabelighed i al Gemytlighed.» Denne Skildring
synes i det hele sand. Den kloge Forsigtighed, Kongen stadig 
viste, hans Ulyst til at sætte noget paa Spidsen, hvorom ogsaa hans 
Brevskaber vidne, hans Lyst til at optræde mæglende mellem de 
stærke Rivninger, der laa i Tiden, og som syntes at kunne medføre 
Fare for Rigernes Sikkerhed og Ro, alt dette hørte vistnok ham 
selv til og stemmede ingenlunde altid med hans til Dels hensynsløse 
holstenske Raaders Ønsker. Men den Dobbelthed, der herved 
kom til Syne i hans Regeringshandlinger, gjør ofte et uheldigt 
Indtryk. Hans stiltiende, men kloge Omgaaen af Haandfæstningen, 
Lejdebruddet mod Christian II og meget andet gave hans Regering 
Skin af Underfundighed og List.

Kong F. døde efter flere Aars Svagelighed Skærtorsdag 10. April 
1533 i sit 62. Aar og begravedes i Slesvig Domkirke. Han var to 
Gange gift, først (10. April 1502) med Anna af Brandenborg (I, 284),
Moder til Christian III (III, 490) og Dorothea, Hertuginde af Preussen 
(IV, 307); hun døde 1514, hvorpaa han 9. Okt. 1518 ægtede Sophie 
af Pommern, der overlevede ham og var Moder til Hans (d. ældre),
f. 1521, Hertug i den haderslevske Del, Elisabeth, f. 1524 (IV, 497), 
Adolf, f. 1526, senere Hertug af Gottorp (l, 108), Anna, f. o. 1527 
d. 1535, Dorothea, f. 1528 (IV, 306), og Frederik, f. 1529, senere 
Biskop i Slesvig og i Hildesheim.

Allen, De tre nord. Rigers Hist. 
Paludan-Müller, De første Konger af den oldenb. Slægt. 
Hist. Tidsskr. 4. R. VI. 

<i>A. Heise.</i>

</chapter><chapter name="Frederik II, 1534-88, Konge">

<b>Frederik II,</b> 1534-88, Konge, 
Søn af Kong Christian III og Dronning Dorothea, blev født 1. Juli 1534 paa Haderslev 
Slot, 3 Dage før Faderen valgtes til Konge i Danmark. 1536 blev F. 
udvalgt til Tronfølger under Titel af «Prins af Danmark», men først 
1542 efter langvarige Forhandlinger mellem Kongen og Rigsraadet
blev han hyldet paa alle Landsting i Danmark. 1548 drog han 
-- første og sidste Gang -- til Norge, ledsaget af en Flaade paa 
7 Skibe, og hyldedes i Oslo. Derimod opnaaede han ikke 
Arvehylding i Hertugdømmerne i Faderens Levetid. Efter Hyldingen 
fik han Titel af «udvalgt Konge».

Forskjellige Indflydelser søgte at gjøre sig gjældende, da der 
skulde træffes Bestemmelse om den unge Kongesøns Opdragelse og 
Undervisning. Det med Kongehuset nær beslægtede Hof i Preussen 
ønskede at faa ham under sin Varetægt, medens det danske Rigsraad 
krævede Tronfølgeren opdraget i Danmark. Det støttedes heri 
af den indflydelsesrige Kansler Wolfgang v. Utenhof, hvis 
Undervisningsplan synes at være bleven fulgt i visse Hovedpunkter. I
Følge denne skulde Prinsen have en dansk Hofmester, oplæres i 
Tysk, Dansk, Fransk og andre Sprog, end videre i Fægtning og 
ridderlige Øvelser sammen med 10 á 12 unge Adelsmænd, men han 
skulde fremfor alt opdrages til at blive «en Mand og ikke en 
Munk i sin Celle». Og saaledes skete det ogsaa. 1541 udnævntes
Professor Hans Svaning til Tugtemester og under Opsigt af Moderen, 
der krævede, at Sønnerne skulde være «under hendes Haand og 
Tugt» indtil deres 18. Aar, opdroges F. paa Kolding Slot. 
Lærdommen synes dog ikke at have tynget Undervisningen, thi baade 
F. selv og hans samtidige Biografer klage over, at det aldrig blev 
til ret Alvor med Studeringerne.

Da F. fyldte sit 18. Aar, var Studietiden til Ende. Allerede 
forinden havde han i Lensmanden paa Malmøhus, Eiler Hardenberg, 
faaet en hæderlig og dygtig Hofmester, og 1554 anviste 
Kongen ham Malmøhus til Opholdssted. Han kaldes nu jævnlig 
-- dog ikke officielt -- Fyrste af Skaane (princeps Scaniæ), og det 
lille Hof i Malmø samlede snart den glade Ungdom om sig, hvis 
muntre Liv dannede en skarp Kontrast til den strænge og alvorlige 
Tone ved Forældrenes Hof. Her stiftede F. Bekjendtskab med den 
unge Anna Hardenberg, Hofmesterens Broderdatter, og Malmøhus
blev Vidne til det trofaste Kjærlighedsforhold, der skulde sætte 
dybe Mærker i F.s Liv og Karakter. Den halvt selvstændige Stilling, 
F. indtog paa Malmøhus, blev ogsaa benyttet til at sætte ham
ind i Statsstyreisen. Han drager omkring i Provinsen og holder 
Retterting, han deltager i Rigsraadets Forhandlinger, han træder i 
Forbindelse med offentlige Institutioner som Kirken og Universitetet. 
Endelig udvides hans Synskreds, da han 1557 følger med sin Søster 
og Svoger, Kurfyrsten af Sachsen, til Tyskland, hvor han opholder 
sig over et halvt Aar, overværer Kejser Carl V's Tronfrasigelseshandling 
i Frankfurt 14. Marts 1558 og knytter talrige Venskabsforbindelser
med tyske Fyrster, Adelsmænd og Krigere, af hvilke 
mange senere bleve indkaldte til Danmark.

Paaskeaften 1558 vendte F. tilbage til Danmark. Han 
opholdt sig paa Malmøhus, medens Forældrene tilbragte Sommeren 
og Efteraaret i Jylland. Her ramtes Christian III af et af sine 
hyppige Sygdomsanfald, der snart tog en farlig Vending. Ilbud 
paa Ilbud afgaar for at hente Tronarvingen til Faderens Sygeleje, 
Dronningen skriver de mest indtrængende Breve, og dog lykkes 
det først F. at naa over til Kolding flere Dage efter, at Faderen 
allerede har udaandet. Hvad var Grunden til denne tilsyneladende 
Hjærteløshed fra Sønnens Side? Samtidens Historieskrivere sige, 
at Modvind var Skyld i Prinsens Forsinkelse; nyere Undersøgelser
gjøre det dog sandsynligt, at denne væsentlig skyldtes Prinsens 
Harme over de Forsøg, der samtidig bleve gjorte paa at berøve 
ham hans elskede og knytte hende til en anden Mand.

Nu var F. Konge. «Præstekongen» var død og den unge 
livsglade Mand kommet paa Tronen. Det mærkedes snart, at en 
anden Aand gik gjennem Styrelsen af Landet, en kraftig og djærv 
Slaaen til, der stod i den skarpeste Modsætning til Faderens 
forsigtige Tilbageholdenhed. Ditmarskerkrigen, Indblandingen i 
Østersølandenes forviklede Forhold, Trusler imod Nord og Syd og endelig 
Gjenoptagelsen af den gamle Unionspolitik med Syvaarskrigens lange 
og blodige Skuespil sætte deres Mærke paa den første Del af F.s
Regeringstid. De give ogsaa Nøglen til Forstaaelsen af hans 
Karakter med dens Styrke og dens Svagheder. 

F. II var sin Moders udtrykte Billede, den samme statelige 
og prægtige Skikkelse, den samme livslystne, fyrige og stort anlagte 
Natur. Som hun vuggede han sig i fantastiske Storhedsdrømme,
men ligesom hun manglede han den skabende, ordnende Evne. 
Hans heftige, koleriske Temperament henrev ham til stærke og 
lidenskabelige Ytringer, til energiske Handlinger; men han kjørte 
sig hurtig træt og overgav saa gjærne den øverste Ledelse til andre. 
Han havde en klar Følelse af sin egen Underlegenhed i Evner og 
Kundskaber; hvor ofte har han ikke brust op mod Daniel Rantzau, 
mod Peder Oxe, mod Johan Friis og andre, men dog til sidst endt 
med  at overlade dem hele Arbejdet og Ansvaret. Ved Siden af 
disse Egenskaber træder frem hos ham en hjærtelig Venlighed og 
Spøgefuldhed i Omgang, parret med grand Seigneurens Hævden 
af sin egen Værdighed, det sidste ogsaa utvivlsomt en Arv efter 
Moderen som saa meget andet i hans Væsen. Renæssancetidens 
stærke Livslyst og Trang til udadvendt Liv have i F. en fuldblods
Repræsentant. Altid er han paa Færde, tumler sig paa Jagten, 
holder Fester, glæder sig over at gjøre sine Slægtninges og 
Undersaatters Bryllupper med Pragt og Glans, en dygtig Dranker som 
saa mange af hans samtidige -- den eneste Fejl, hans gejstlige 
Biografer vide at lægge ham til Last. I Korthed sammentrængt: 
en djærv, sund og heftig Natur, uden glimrende Evner, men med 
Kjendskab til sin egen Begrænsning og Sans for at vælge og underordne 
sig sine Raadgivere.

Syvaarskrigen (1563-70) giver os et klart Billede af Kongens 
Karakter. Hans store Kongetanke er Sveriges Erobring og 
Fornyelsen af Unionen. Han begynder da Krigen imod Rigsraadets 
Vilje, uden tvingende Grunde, selv leder han det første Felttog, 
men siden holder han sig tilbage og overlader Anførselen til andre. 
Med enkelte Undtagelser er han heldig i Valget af sine Mænd, en 
Herluf Trolle, en Daniel Rantzau, en Frands Brockenhuus. Nu 
overtager han selv den indre Styrelse, men da Vanskeligheder fra alle 
Sider taarne sig op imod ham, da Pengenøden bliver uoverkommelig, 
da Misfornøjelsen i Landet stiger, og dunkle Rygter om Oprør dukke 
frem, kalder han Peder Oxe, den frygtede og hadede, men utvivlsomt 
dygtigste af Datidens danske Statsmænd tilbage fra Landflygtigheden, 
og i hans Hænder lægger han hele Ansvaret og Styrelsen. 
Henimod Krigens Slutning lader han sig forlede af sin heftige
Stemning til at true med at nedlægge Regeringen, men det bliver kun 
ved Trusler, og han opnaar ikke derved nogen Forøgelse af Kongemagten.

I hans private Liv møde vi de samme heftige Tilløb, som 
ende i Sandet. I saa Henseende er hans Forhold til Anna Hardenberg 
betegnende. For hendes Skyld kommer han ikke til Faderens 
Dødsleje; han ophøjer den gamle Eiler Hardenberg til Rigshofmester, 
men lader ham igjen falde, som det synes i Unaade og paa Grund 
af hans Modstand mod Kongens Giftermaal med Broderdatteren; imod 
sin Moder viser han en kold og uvenlig Holdning, thi hos hende 
tjener Anna, og hun modarbejder Forbindelsen mellem Kongen og 
hans elskede. Men han vover heller ikke det dristige Skridt at 
tage Anna til sin Hustru, og endelig falder han til Føje. Efter 
mange lunkne og utvivlsomt halvt modvillige Forsøg paa at finde 
en Hustru blandt Evropas Fyrstinder ender han med -- som 37aarig 
Mand -- at formæle sig (20. Juli 1572) med sin Fasters Datter, den 
15aarige Sophie af Meklenborg. At denne Forbindelse ikke er 
fremkaldt af Kjærlighed, men at han her har givet efter for sin 
Slægts Tilskyndelser, turde tydelig fremgaa af den store Forskjel 
i Alder mellem ham og Sophie og af den pludselige og uventede
Maade, hvorpaa Forlovelsen fandt Sted. At Ægteskabet ikke desto 
mindre blev lykkeligt, skyldes fremfor alt de gode Sider i hans 
Karakter, hans Troskab og hjærtevindende Venlighed.

Den anden og større Del af F. II3s Regeringstid, fra 1571 til 
hans Død 1588, er som bekjendt et smukt Tidsrum i Danmarks 
Historie. Krigens Saar læges hurtig, en uafbrudt Fred frembringer 
Blomstring i alle Retninger. Har Kongen end maattet opgive sin 
stolteste Drøm, at forene de 3 nordiske Riger, saa lykkes det ham 
dog nu at skaffe sit Land en Prestige, som synes at skulle virkeliggjøre 
Forhaabninger om Danmarks Herredømme paa Østersøen og 
de nordiske Have. Danske Flaader holde Farvandene rene, og
fremmede Skibe sænke Topsejlet for danske Krigsskibe, «Herren af 
Østersøen» til Ære. Ogsaa i det indre er Kongemagten i stadig 
Stigen. Den under Christian III begyndte monarkiske Styrelse 
fortsættes under F. II paa Lensvæsenets Omraade og ved en stadig
større Udvidelse af Kronens finansielle Omraade, saa at 
Finanstilstanden ved Slutningen af F. II's Regering er særdeles god. Et 
klogt Maadehold præger denne Del af Kongens Regeringstid. Skyldes 
det Alderen, eller skyldes det Paavirkning af kloge og dygtige 
Raadgivere som Peder Oxe, Niels Kaas og Christoffer Valkendorf? 
Sandsynligheden er størst for det sidste, thi Kongens Sind er lige 
saa kolerisk som før, hans Tilbøjeligheder de samme, de heftige
Ord flyde lige saa let fra Læberne og i Pennen som før. Men 
Krigen og dens Ulykker havde dog givet en Erfaring, som ikke 
kunde blive uden Betydning, og med sand Deltagelse følger man 
den ædle, i Bunden sundt og rettænkende Mand, naar han skjærmer 
sit Land mod «Theologernes Rasen» ved med egen Haand at 
opbrænde Konkordieformelen og ikke lader sig forlede til at blande 
sig og sit Land ind i Tidens blodige Religionskampe.

En grand Seigneur er F. II i sit Forhold til Videnskab og 
Kunst. Han, som selv klager over sin Mangel paa Kundskaber, 
øser -- selv i Krigens haardeste Tid -- ud med begge Hænder, 
naar det gjælder at understøtte Højskolen eller dygtige Videnskabsmænd 
som Tyge Brahe, Anders Sørensen Vedel og andre. Kommunitetet 
er hans Værk, Vidunderborgen ved Indgangen til Øresundet
skyldes hans Sans for det storladne og skjønne, ligesom Frederiksborg 
er knyttet til hans Navn og hans Glæder.

F. II døde Skærtorsdag 4. April 1588 paa Antvorskov Slot 
efter kort Tids Sygeleje paa Rejsen fra Haderslev til Kjøbenhavn. 
Hans Død i en Alder af kun 54 Aar vakte almindelig Landesorg. 
Vor sidste Folkevise er knyttet til hans Minde: 
<tab> Kong Frederik rider i Ditmarsken ind 
<tab> med højen Hat og Rosenkind,

eller

<tab> Kong Frederik han sidder paa Koldinghus, 
<tab> med Riddere og Svende han drikker god Rus.

Han blev begravet i Roskilde Domkirke 5. Avg. 1588 i 
Christian I's Kapel, hvor et pragtfuldt Monument rejstes ham af hans 
Søn. Den tyske Hofprædikant Christoffer Knoff holdt Mindetalen 
over hans Grav, medens Anders Sørensen Vedel samme Dag i Ribe 
Domkirke paa Dansk gav Sorgen over den saa tidlig bortrevne
Konge et smukt Udtryk. Med sin Hustru Sophie havde F. 3 Sønner 
og 4 Døtre, Elisabeth (f. 1573), Anna (f. 1574), Christian (f. 1577), 
Ulrik (f. 1578), Augusta (f. 1580), Hedevig (f. 1581) og Hans (f. 1583).

Resen, Frederich II's Krønicke, 1680. 
Bricka, Frederik II's Ungdomskjærlighed, 1873. 
Museum 1891, I, 31 ff.

<i>Mollerup.</i>

</chapter><chapter name="Frederik III, 1609-70, Konge">

<b>Frederik III,</b> 1609-70, Konge, 
Søn af Christian IV og Anna Cathrine af Brandenborg, blev født 18. Marts 1609
paa Haderslevhus. Hans Stilling som yngre Søn fik Betydning for hele hans Liv. 
Der var i hans Barndom og første Ungdom ingen Udsigt til, at han 
skulde komme til at bestige Danmarks Trone, og Christian IV
bestemte sig derfor til at sikre hans Fremtid uden for dette Rige. 
Han skulde tillige være et Middel for sin Faders Planer om 
Udvidelsen af Dynastiets Besiddelser og derved ogsaa af Danmarks 
Magt i Nordtyskland. Trods stærk Modstand lykkedes det 
Christian IV at drive hans Valg igjennem til en Række Magtposter, 
der indeholdt Løfter om en indflydelsesrig Løbebane. 1621 blev
han Koadjutor i Bremen Stift, 1622 Koadjutor og 1623 Biskop 
i Verden, 1624 Koadjutor i Halberstadt. Kun 18 Aar gammel 
blev han 1627 af Faderen udnævnt til Præsident for det i Stade 
indsatte Krigsraad og fik overdraget Regimentet i Bremen Stift i 
Egenskab af Kongens Stedfortræder som Kredsoberst. Saaledes blev
han som ung vænnet til Tanken om Regentvirksomhed, og vinkede 
end ingen Kongekrone ad ham som ad hans ældre Broder, saa 
behøvede han paa den anden Side ikke stadig at tænke paa den 
Magt, han havde Udsigt til at vinde, som bestemt til at deles med 
den danske Adel. Ingen Traditioner bandt hans Fremtid i den 
Grad som en kaaret Tronarvings.

Medens saaledes Æresposter tilfaldt ham fra hans Barndom, 
var hans Opdragelse og Uddannelse bleven afsluttet. Ingen af 
hans Lærere har vundet noget særlig fremragende Navn, men de 
have uden Tvivl bibragt ham en solid Kundskabsmasse og 
medvirket til at skabe hos ham Interesse og Sans for boglige og 
videnskabelige Sysler. Han tilbragte nogle Aar (1624-26) ved Sorø 
Akademi, var 1628 en Tid i Friesland ved sin Frænde Grev Ernst 
Casimirs Hof og opholdt sig fra Maj 1629 til Sommeren 1630 i 
Frankrig; han har næppe forsømt Lejligheden til at nyde godt af
de forskjellige Indtryk, han paa denne Maade modtog.

Livets Alvor traadte ham imidlertid hurtig i Møde. Christian IV's 
Nederlag syntes for bestandig at berøve ham de Fremtidsudsigter, 
der havde tilsmilet ham. Fra Aaret 1632 have vi den første 
Karakteristik af ham; en engelsk Gesandt skildrer ham som mørk og 
indesluttet, men med gode Anlæg, fri for sin Faders Raahed i 
Nydelsen af stærke Drikke, men noget tilbøjelig til Udsvævelser. 
Hvad Udholdenhed kunde føre til, lærte han snart. 1634 
opnaaede han trods Freden i Lybek at blive Ærkebiskop i Bremen 
Stift, og 1635 kom han ogsaa i Besiddelse af Verden Stift. Han
var saaledes bleven tysk Fyrste, men Fyrsteværdigheden bragte 
ingen Dans paa Roser. Stifterne vare medtagne af stadige 
Troppeindkvarteringer, den politiske Stilling var vanskelig, og han kom i 
Strid med Stænderne. Han optraadte endog i disse Stridigheder
saa skarpt, at hans Fader maatte paaminde ham om at vise Maadehold. 
I finansiel Henseende vedblev han at være afhængig af 
Christian IV, der maatte støtte ham med store aarlige Tilskud til 
hans Hofudgifter. Der havde været Tale om hans Ægteskab med 
Dronning Christina af Sverige, men Forhandlingerne derom førte
ikke til noget, og i Marts 1640 forlovede han sig med Hertug 
Georg af Brunsvig-Lyneborgs Datter Sophie Amalie. Fra da af 
mærker man en større Interesse hos ham for at sikre sig en Fremtid 
ogsaa inden for det danske Rige; han forespørger ængstelig, 
om han kan være sikker paa at blive valgt til Konge, hvis hans
svagelige Broder skulde dø, og faar et beroligende Svar af sin 
Fader. Men dreven frem af det brunsvigske Fyrstehus tragtede 
han efter større Sikkerhed for sin Fremtid, og 1642 opnaaede 
han ogsaa Kongens Samtykke til, at han, hvis Prins Christian efterlod 
Arvinger, skulde have Segeberg og Hanerau Amter som sin Arvedel
af Hertugdømmerne foruden livsvarig Besiddelse af Amtet Svabsted. 
Heller ikke hermed vilde han dog lade sig nøje, og efter skarpe 
Forhandlinger mellem ham og Broderen kom det i Okt. 1643 til et 
nyt Arveforlig med denne, hvorved den F. tidligere forbeholdte 
Andel i Hertugdømmerne ikke alene tilsikredes ham allerede for 
det Tilfælde, at Prins Christian blev Konge ved Faderens Død, 
men ogsaa for øgedes med forskjellige Slotte og Godser. Lige før 
dette Forligs Afslutning havde han 1. Okt. 1643 paa Glücksborg 
Slot ved Glückstadt fejret sit Bryllup, og der stod fra dette Øjeblik 
af ved hans Side en Kvinde, hvis Tilbøjeligheder og Vilje kom til 
at gribe dybt ind i hans og dermed i Danmarks Skæbne. Sophie 
Amalie bragte med sig en livsglad Lyst til Festligheder og Fornøjelser, 
der til sine Tider kunde bevirke en Afbrydelse af Kongens 
Regeringsvirksomhed, men ved Siden deraf et bestemt Initiativ og en 
lidenskabelig, hadefuld Ærgjerrighed, forenet med det brunsvigske
Fyrstehuses dynastiske og enevældige Tendenser.

F.s Ungdom havde fjærnet ham fra Forholdene i Danmark og 
givet ham væsentlig tyske Omgivelser. Til nogen Spænding med 
den danske Adel havde der dog hidtil ikke været Anledning. En 
saadan kom først med Christian IV's sidste Krig. I Marts 1644 
udnævnte Kongen ham til Generalissimus og Præsident for det 
Krigsraad, der skulde oprettes i Glückstadt. De meget vanskelige
Forhold tjene som Undskyldning for, at F. ikke i disse Egenskaber 
vandt Lavrbær; han formaaede hverken at bringe Hæren i god 
Orden eller lægge videre Hindringer i Vejen for Fjenden. Til en 
større aktiv Optræden gik han først over i Slutningen af Dec. 1644, 
da den svenske Oberst Wrangel havde vovet sig gjennem Hertugdømmerne 
til Nørrejylland. I Dec. bevægede F. sig med sin Hær 
langsomt mod Nord og forenede sig med Rigsmarsken Anders Bille 
ved Kolding; her kom det imidlertid til en alvorlig Uoverensstemmelse
mellem de to Hærførere (s, II, 206). Imod Anders Billes 
Raad rykkede F. ikke nord paa mod Wrangel, men vendte sig 
mod Ribe og stormede 30. Dec. det af Svenskerne besatte Riberhus. 
Efter modtagen Ordre fra Kongen rykkede han umiddelbart 
derpaa tilbage til Kolding og forenede sig atter med Rigsmarsken;
men her kom det strax til nye og skarpe Stridigheder imellem dem, 
og F. trak sig tilbage til Hertugdømmerne og opslog igjen sit 
Hovedkvarter i Glückstadt. Hans noget uenergiske Fremgangsmaade 
havde til Dels sin Aarsag i Christian IV's Ordre om at 
beskytte Marsklandene, men skyldtes sikkert tillige Frygten for 
Svenskernes Angreb paa hans Stift Bremen, hvilket i de nærmest 
paafølgende Maaneder faldt i Fjendens Hænder. Den væsentligste 
Betydning af det skete laa imidlertid deri, at der havde fundet en 
Rivning Sted mellem F. og den danske Adel eller i alt Fald en af
dennes Hovedrepræsentanter. Rigsmarsken og en stor Del af hans 
Standsfæller saa for Fremtiden med Frygt og Mistanke hen til 
Hertugen, og denne saa til Gjengjæld i Adelen en Modstander.

Ved Freden i Brømsebro 1645 blev F. optagen i dens 
Pacifikationsbestemmelser; hans Stifters Skæbne blev henvist til direkte 
Forhandlinger med Sverige. Trods dette tænkte han paa ved en 
Tilslutning til Kejseren at vinde dem tilbage med Vaabenmagt, 
men opgav dog atter dette. Han tog 1646 Ophold i Flensborg, 
men hans Pengeforhold vare daarlige, og han søgte stadig sin 
Fader om Hjælp, hvilket dog i Regelen indbragte ham temmelig 
skarpe og bitre Svar. Ved Siden heraf anstrængte han sig for at 
opnaa en ny Virksomhed med nye Indtægter og blev i Juli 1647 
udnævnt til Statholder i Hertugdømmerne. Kort i Forvejen havde 
han formelt givet Afkald paa sine Bispestifter. Til Beslutningen 
herom medvirkede et nyt Moment.

Tanken om at vinde Danmarks Trone var naturlig bleven
stærkere og stærkere hos ham, jo mere hans ældre Broders 
Svagelighed gav Udsigt til hans snarlige Død og i alt Fald Sikkerhed 
for hans Barnløshed. Men paa den anden Side var det ham ikke 
ubekjendt, at Stemningen hos den danske Adel var ham alt andet
end gunstig. Derfor ønskede han Spørgsmaalet afgjort inden 
Faderens og Broderens Død. I Nov. 1646 virkede han for et 
umiddelbart, subsidiært Tronfølgervalg, skjønt den valgte Tronfølger endnu 
var i Live, og Udtalelser i hans Skrivelser fra denne Tid vise,
hvorledes allerede nu Arvekongedømmet stod for ham som det 
egentlige Maal; men han opnaaede ikke noget. Saa meget ivrigere 
tilskyndede hans Omgivelser ham til at opgive Bispestifterne, da 
de vidste, at den danske Adel, der i Forvejen ikke nærede 
Sympathi for ham, tilmed skræmmedes tilbage fra at vælge ham til 
Konge, fordi den frygtede for, at hans Strid med Sverige om hans 
Stifter skulde fremkalde et nyt Brud med dette Rige. Ved en af 
hans Kansler Dietrich Reinking i Münster strax efter Prins 
Christians Død i Juni 1647 sluttet Overenskomst blev Spørgsmaalet om 
Bremen og Verden ogsaa, i alt Fald foreløbig, afgjort, i det F. slog 
sig til Taals med et Løfte af Kejseren om en Pengeerstatning. En 
Hindring for hans Succession i Danmark var saaledes ryddet af 
Vejen, men noget Kongevalg havde dog endnu ikke fundet Sted, 
da Christian IV 28. Febr. 1648 fulgte sin Søn i Graven.

F. var ikke tilstede ved sin Faders Dødsleje, først en Uges 
Tid efter hans Bortgang kom han til Kjøbenhavn. Hermed 
afsluttedes den første store Periode af hans Liv. Han havde, da han 
blev Konge, en Fortid betydningsfuldere end nogen anden af hans 
Slægts med Undtagelse af Frederik I's.

Hans Valg og Haandfæstning kom først i Stand efter en flere 
Maaneders Strid mellem ham og Rigsraadet. Selve Valget blev 
afgjort i de første Dage af (Maj 1648 og bekræftedes ved Hyldingen 
6. Juli og Kroningen 23. Nov. s. A. Det var for saa vidt en Sejer 
for ham, som Valget ikke havde været paa den Maade givet og
sikkert som hans Forgængeres, men nogen virkelig Modstand havde 
ikke været tilstede. Den Valget ledsagende Haandfæstning, som 
han undertegnede 8. Maj, var derimod vel paa flere Punkter et 
Kompromis, men dog som Helhed et Nederlag for ham. Det var 
lykkedes Rigsraadet i dets Frygt for hans avtokratiske Tendenser 
og for hans og Dronningens vante tyske Omgivelser at sætte 
Bestemmelser ind i den, som skulde værne herimod; det havde end 
videre hindret ham i at tilegne sig Norge som et Arverige. Men 
den bestaaende Forfatnings Udlevethed kunde det ikke for Alvor 
raade Bod paa, og Aristokratiets Magt rokkedes ved Corfits Ulfeldts 
Fald. F. III mistænkte ham, til hvem han i tidligere Tid havde 
staaet i ret venskabeligt Forhold, for som Gesandt i Frankrig
1647 at have modarbejdet hans bremiske Politik; hertil kom saa 
dels Forhandlingerne om Valget og Haandfæstningen, dels Spændingen 
og Skinsygen mellem Dronningen og Leonora Christina; 
Bruddet endte med Ulfeldts Landflygtighed 1651. Om nogen 
bestemt, i alle Enkeltheder forfulgt indenrigsk Politik fra Kongens 
Side efter denne Tid vilde det næppe være rigtigt at tale; der 
kunde endog komme Perioder som 1654, hvor hans og Dronningens 
Sans for Fornøjelser og Festligheder lagde Beslag paa hans 
Opmærksomhed i en næsten alt opslugende Grad; men adskilligt viste
dog hen til Kongehusets dynastiske Tilbøjeligheder, saaledes den 
stadig stærkere Anvendelse af fremmede Raadgivere, den fortsatte 
Interesse for Norges Anerkjendelse som Arverige og endelig det 
paa ny opdukkende Haab om ved Kejserens Hjælp at vinde Bremen
Stift tilbage. Det var uden Tvivl ogsaa Tanken herom, der spillede 
en stor Rolle under de Overvejelser, som Følge af hvilke Kongen 
kastede sig ind i sit Livs ubesindigste og skæbnesvangreste 
Gjerning, Krigen med Sverige 1657.

Medens under denne Krig den hidtilværende Forfatnings indre 
Uholdbarhed viste sig stærkere end nogen Sinde før, rokkede 
Kongen ved dens Grundstene. Han opnaaede i Maj 1658 for sig 
og sine Arvinger en fuldstændig fri Stilling over for Rigsraadet med 
Hensyn til Slesvig, i det han fik afstaaet Souveræniteten over den 
kongelige Del af Hertugdømmet, ligesom den gottorpske Hertug 
havde tvunget den igjennem for sin Dels Vedkommende. Et Aar 
efter fik han Bornholm lagt ind under Kongehuset som dettes Arv 
og Eje. End videre formindskedes stadig mere og mere Rigsraadets 
Indflydelse, og fremmede Officerer trængte sig frem i tilsvarende 
Grad. Ikke nok hermed, det er meget sandsynligt, om end ikke 
fuldt bevist, at Kongen efter Freden i Roskilde har haft Planer 
om en ligefrem Statsomvæltning, støttet til Hæren. Dog fik han 
snart ved Carl Gustavs fornyede Angreb (Avg. 1658) foreløbig andet 
at tænke paa. Og nu brød frem den smukkeste og mest sympathivækkende 
Periode i F. III's Liv, de Dage, hvor han lovede at 
ville dø i sin Rede og gav Kjøbenhavn store Privilegier, og de 
mange Maaneder, hvor han ved sit Mod og sin Udholdenhed under 
Hovedstadens Belejring satte sin Person ind paa Forsvaret af 
Landets og Dynastiets forenede Interesser. Men netop herved vandt 
han ogsaa en uhyre Fordel. Den noget ubestemte, traditionelle
Tillid, hvormed de uprivilegerede Stænder Generationer igjennem 
havde set hen til Kongedømmet som et Værn mod Adelstandens 
Overgreb, formedes nu især hos Kjøbenhavns Borgerskab til en 
taknemmelig, loyal Tilslutning til F.s Person. Han blev, om end 
kun for en kort Tid, den populære Konge.

Ved Hjælp af denne Popularitet og med Hæren og dens tyske 
Befalingsmænd som den Baggrund, der skræmmede Modstanderne, 
dreven frem af sin Dronning og støttet af dygtige Raadgivere med
Sans for at benytte Øjeblikket, vandt han saa sin Sejer i Efteraaret 
1660. 16. Okt. kasseredes Haandfæstningen, 18. Okt. og paa ny 
15. Nov. hyldedes han som Arvekonge. Han standsede ikke hermed; 
ved den senere med rette saakaldte Enevoldsregeringsakt af
10. Jan. 1661 fik han af Stænderne overdraget Arveret, Souverænitet 
og absolut Regering. 14. Nov. 1665 traadte hans Underskrift paa 
Kongeloven til som endelig Afslutning.

Danmark havde faaet den Regeringsform, det beholdt i 
henved 200 Aar. Den gamle Forfatning med Rigsraadet som Indehaver 
af Souveræniteten og med Adelen som den lovmæssige Parthaver i 
Statens Styrelse sank i Graven. Dens Undergang skyldtes 
ved Siden af F.s Indgriben talrige Aarsager, som han var uden
Del i. Hans Indsats blev Kvælningen af de Spirer, som fandtes 
til en paa et bredere stændersk Grundlag hvilende konstitutionel 
Regering, hans Ansvar er den ubetingede Enevælde. Dynastisk 
Interesse havde, støttet til det Overskud af Magt, som Kongedømmet 
besad under den almindelige Opløsningstilstand, hidført dette 
Resultat. Den ikke alene hos Adelen, men ogsaa hos Borgerskabet 
ulmende Misfornøjelse vovede sig kun spagt frem. Cai Lykkes og 
Corfits Ulfeldts Domfældelser vidnede om det nye Regimentes tunge 
og haarde Haand.

F. skildres enstemmig af Samtiden som en Mand af lange 
Overvejelser, med Vanskelighed til at bestemme sig, med 
Tilbøjelighed til at gjemme og ikke glemme. Han var indesluttet og 
hemmelighedsfuld, kunde ofte le højt, men talte kun lidet, skrev 
endnu mindre. Hans Ansigt minder ikke lidt om Christian IV's, 
men dennes Træk, der kom igjen afslappede hos Broderen Prins
Christian, vare hos ham blevne grovere. Hvor stor en Modsætning 
var der ikke i det hele mellem ham og hans Fader! Medens 
denne trængte til at meddele sig og gav sig hen i Øjeblikket med 
hele sin Naturs oprindelige Styrke og med hele dens oprindelige
Svaghed, var F. ganske anderledes selvbehersket. Ved denne 
Selvbeherskelse blev hans Optræden og Livsførelse finere. Der var 
ikke lidt sanseligt i hans Ansigtstræk, og han omtales som 
udsvævende i sin Ungdom, men af uægte Børn vides han kun at 
have haft Sønnen Ulrik Frederik Gyldenløve, der var født før hans 
Ægteskab, og han var afholdende med Hensyn til stærke Drikke, 
efter Sigende fordi han vidste, at han daarlig kunde taale dem. 
Hans Fornøjelser repræsentere et højere Kulturstandpunkt end 
Faderens. Han holdt af mythologiske Balletter i fransk Stil, af
Hyrdestykker og af Jagt og mødtes heri med Sophie Amalies Passioner; 
han havde hele Tidens Fyrstesmag for at samle paa Bøger, paa 
Kunstsager og Rariteter; han gav sig -- et Særsyn i den 
oldenborgske Kongeslægt -- af med Videnskabelighed. Spidsfindige 
theologiske Diskussioner overværede han gjærne og var ved Siden
deraf optagen af Alkymi og Guldmageri. Større Ros fortjener 
hans Beundring for Tyge Brahe, hvis samlede Værker han tænkte paa 
at udgive.

Den Enevælde, F. skabte, blev snart efter af dens Omgivelser 
tillagt en guddommelig Oprindelse og en guddommelig Værdighed 
i Overensstemmelse med Samtidens Tankegang rundt om i Evropa. 
F. har næppe selv staaet paa dette Standpunkt; for ham var det 
hele nærmest et Spørgsmaal om Formaalstjenlighed og om Magt. 
Christian II's Minde blev under ham for første Gang taget til Naade 
ved det danske Hof. Det var, som om han paa denne Maade 
følte Trang til at knytte sin Gjerning til Fortidens. Ellers var 
der over hans Virken noget traditionsløst. Og der var tillige noget 
tilfældigt, thi hans egne Indskydelser vare langtfra altid sikre og 
bestemte. Det var ikke vanskeligt for hans Omgivelser at vinde 
Magt og Indflydelse over ham. Først og fremmest gjaldt dette om 
hans Dronning, men dernæst om adskillige andre. Der er intet
paafaldende i, at de to Mænd, hvis Navne i denne Henseende bør 
nævnes i første Række, Christoffer Gabel og Peder Schumacher, 
skjønt forskjellige i saa høj Grad, at de ellers næppe kunne nævnes 
i samme Aandedræt, begge have Parvenuernes Præg.

9. Febr. 1670 døde F. III paa Kjøbenhavns Slot og begravedes 
4. Maj s. A. i Roskilde Domkirke.

R. Nyerup, Efterretninger om Kong Friderik III, 1817. 
P. W. Becker, Saml. t. Frederik III's Hist. I-II, 1847-57. 
Hist. Tidsskr. 5. R. VI, 715 ff.

<i>J. A. Fridericia.</i>

</chapter><chapter name="Frederik IV, 1671-1730, Konge">

<b>Frederik IV,</b> 1671-1730, Konge. 
11. Okt. 1671 fødtes F. som den ældste Søn i Christian V's Ægteskab med Charlotte 
Amalie af Hessen. Den Undervisning, han fik som Barn og som 
ungt Menneske, var ingenlunde saa god, som den burde have 
været. Vistnok havde han til Hofmester Michael Vibe, bekjendt 
som Vicekansler i danske Kancelli og en vel begavet Mand; men, 
hvad der nu end har været Grunden, saa drog Vibe ikke Omsorg
for, at den unge Prins lærte, hvad han skulde have lært. Hans 
Retskrivning var daarlig, naar han skrev Dansk eller Tysk, rædsom, 
naar han vilde udtrykke sig paa Fransk. Af Historie, økonomiske 
og andre Statsvidenskaber, som han vilde have haft saa megen
Brug for som Regent, lærte han kun lidet, og han klager derfor 
senere jævnlig over, hvor stor Møje det havde kostet ham blot 
nogenlunde at raade Bjod paa, hvad der i saa Henseende fattedes 
ham. Endnu værre var det, at hans Undervisning væsentlig var 
gaaet i Hænderne paa en Tysker, Cassius. Dette i Forening med 
den stærkt tyske Tone, der herskede ved Christian V's Hof, 
gjorde, at Tysk kom til at ligge ham ulige nærmere end Dansk. 
Da han var bleven voxen, foretog han (1692-93) en Udenlandsrejse 
til Tyskland, Italien og Frankrig, og de Indtryk, han herved 
havde faaet, særlig i Italien, vare saa stærke, at de bragte ham
til. som Konge at foretage en ny Rejse ned til dette Land (1708-9), 
og det uagtet Forholdene i Evropa den Gang ingenlunde syntes at 
opmuntre til at foretage en Adspredelsesrejse. Thi fra anden Side 
kunne disse Rejser næppe opfattes. Da han havde Sans for 
Arkitektur, havde han med Hensyn til denne Kunstart vistnok 
Nydelser i det kunstrige Syden, som vare smukke og ædle; men 
for øvrigt er det aabenbart med rette sagt om ham, at han havde 
mere Sans for Italiens levende Skjønheder end for Rafaels malede. 
Hans Kunstsans var i det hele næppe synderlig større end hans 
Interesse for Videnskab, der var og blev en lukket Bog for ham.

Ved Siden af disse store Mangler i F.s Udvik ling og 
Personlighed havde han imidlertid fortræffelige Egenskaber. Hans 
gode naturlige Forstand var styrket ved en ypperlig Hukommelse, 
og han lagde en overordentlig Flid og Arbejdskraft i sit Arbejde
som Konge. Hvad enten han var paa Rejse i Norge, paa 
Inspektionsrejser omkring paa Ryttergodset, eller han sad i sit 
Kabinet med Statsregnskaber og Indstillinger fra Kollegierne for sig, 
søgte han at se med egne Øjne og skyede ingen Anstrængelse for
at trænge ind i Sagerne. Ingen Konge har nogen Sinde taget 
sin Gjerning mere alvorlig end han. Dertil kom den Evne, han, 
uagtet sit ingenlunde synderlig skjønne eller imponerende Ydre, 
havde til at optræde med kongelig Værdighed, en stor personlig 
Elskværdighed over for dem, som han daglig arbejdede med, og 
noget ligefremt, folkeligt i hans Maade at være paa over for Folk i 
jævne Stillinger og Menigmand, hvorved han vandt Hjærterne for sig. 
I høj Grad værdifuld var den Karakterfast hed, han i farlige 
Øjeblikke kunde udvise. Der blev god Brug for den under de vanskelige
Kriser, som hans Regering var fuld af.

Vigtigst i saa Henseende var den store nordiske Krig (1709-20). 
Naar man har opfattet hans Deltagelse i den som overvejende 
fremkaldt af letsindig Krigslyst, har det været med urette. Saadan 
som Danmark-Norges Stilling var ved hans Tronbestigelse (25. Avg. 
1699), tilraadede vægtige Grunde at gjøre de yderste Anstrængelser 
for at sprænge Forbindelsen mellem Sverige og Holsten-Gottorp. 
At løsne den med det gode havde i Christian V's sidste Aar vist 
sig umuligt. Derimod vare Forberedelserne til at kaste sig ind i 
Krigen 1709 ingenlunde trufne med tilstrækkelig Omhu. F. selv 
var vistnok en personlig modig Mand; men han havde intet 
Feltherretalent, det fattedes ham paa den overlegne Personlighed, den 
Sikkerhed i at finde de rette Midler og den Snarraadighed, der
behøvedes under en farlig Krig, og hvor værdifuld end hans seje 
Udholdenhed var ved flere Lejligheder, blev hans Karakterfasthed 
undertiden til Stivsindethed. Der kunde ogsaa være noget smaaligt 
ved ham, der under diplomatiske Forhandlinger virkede uheldig. 
Imidlertid saa han dog gode Virkninger af sin Udholdenhed, da Krigen 
endte til Gavn for Riget, og det væsentligste, han vandt ved den, 
hele Slesvigs Inkorporation i den danske Krone, satte han siden 
al Kraft ind paa at værne om under det vanskelige Forhold til 
Rusland, der i flere Aar efter Fredslutningen i Frederiksborg 
frembød alvorlige Farer. Det var ikke en Frase, naar han udtalte, 
at han hellere vilde vove alt end opgive noget igjen af Slesvig. 
Inden han døde, kunde han haabe, at han lykkelig havde ført 
Riget igjennem de værste Farer, der her truede, og samtidig havde 
hans faste Holdning over for Kejserhoffet i Wien skaffet ham 
Rigsgrevskabet Rantzau og en for Staten heldig Løsning af Arvestriden 
om Fyrstendømmet Pløen.

Hvor elskværdig F. end var at arbejde sammen med for dem, 
han ret havde Tillid til, kunde det have sine Vanskeligheder at 
være Minister hos ham. Som han havde de mest ophøjede 
Forestillinger om sin Kongemagts Hellighed og Rettigheder, saaledes 
vaagede han ogsaa med en vis Mistænksomhed over den. Det 
var endog flere Gange, som om han var bange for, at hans 
Ministre skulde have for meget at sige, og han kunde i slige 
Øjeblikke holde af at lytte til andre Raadgivere, hvad der 
ingenlunde var til Gavn for Styrelsen. Det mest paafaldende Udslag 
af hans Skinsyge og Mistænksomhed var det Had, som han nærede 
imod den gamle danske og den holstenske Adel. Uden nogen 
rimelig Grund saa han i dem farlige Fjender af sin Enevælde, og 
foruden at han selv, især efter 1721, søgte at omgive sig med Mænd 
af udenlandsk eller af borgerlig Byrd, opfordrede han i et Slags 
Testamente sine Arvesuccessorer til som en Velfærdssag at holde
alle Mænd af de ovennævnte Adelsslægter borte fra næsten samtlige 
høje Stillinger i Staten. Der gaar en Lidenskabelighed 
igjennem Kongens Udtalelser, som synes ufattelig.

F. havde i de første Regeringsaar været optaget af store 
Reformplaner. Saa snart han havde faaet sluttet Freden i Traventhal 
(1700), søgte han at skaffe Staten et forøget Værn ved Oprettelsen 
af en Landmilits i Danmark, der kunde være et Sidestykke til 
den, der allerede fandtes i Norge (22. Febr. 1701). Aaret efter 
ophævede han Vornedskabet, der hvilede paa Bondestanden paa den 
sjællandske Øgruppe (21. Febr. 1702), og det saa for saa vidt ud, 
som om en ny Tid skulde begynde for en stor Del af de danske 
Bønder. Men Landmilitsens Ordning blev uheldig gjennemført; 
hverken Kongen eller hans nærmeste Raadgivere viste her 
tilstrækkelig praktisk Greb, og den store nordiske Krig med sine 
Soldaterudskrivninger og sine umaadelige Skattepaalæg tilintetgjorde 
alt det gode, som F.s sunde Reformtanker ellers havde kunnet
medføre. Oven i Kjøbet sloge uheldige Forhold sig til for 
Landbruget, og Tanken om Frihedens Betydning for Udvikling af 
Arbejdslyst var i hine Tider kun lidet udviklet. Resultatet blev 
derfor, at Kongens Ønsker om at hjælpe Bondestanden i Vejret 
ingenlunde gik i Opfyldelse, og om Landmilitsen end gjorde 
særdeles god Nytte under den store nordiske Krig, saa F. dog, at 
den blev opfattet som en utaalelig Byrde, der afskyedes baade af 
Bønderne og af Herremændene, hvem det paahvilede at indestaa 
for, at der blev stillet de nødvendige Rekrutter, og som derfor 
rundt omkring vilde tvinge Bønderne til at blive ved deres
Fødestavn. De forskjellige Forsøg, Kongen gjorde paa at hæve Frygten 
og Uviljen ved at indskrænke Soldatertjenesten til det mindst 
mulige, førte til intet.

Ej heller ved den store Forandring i Rigets Stilling, som F. 
skabte ved Slesvigs Inkorporation i den danske Krone, skulde 
hans Politik faa tilstrækkelig gavnlige Virkninger. Han havde 
vistnok et rigtigt Blik for, at den statsretlige Inkorporation helst 
burde efterfølges af en administrativ Sammensmeltning; men han 
foretog dog intet i saa Henseende. Sandt at sige havde han nok 
at tage Vare paa, dels under truende Krigsudsigter udad til, dels 
under de mange Vanskeligheder, som det voldte ham at faa raadet 
Bod baade paa, hvad Staten havde lidt ved den lange Krig, og 
paa, hvad den led ved Naturulykker som Vandflod i Hertugdømmerne,
flere Aars Misvæxt og ødelæggende Ildebrande, fremfor 
alle den store i Kjøbenhavn 1728. Men man kan dog ikke 
værge sig imod den Formodning, at F. alt for meget har set paa 
det hele Forhold til Slesvig fra Enevældens Standpunkt og ment, 
at den dynastiske Enhed havde Magt nok til at sikre Fojbindelsen 
for stedse. Særlig havde han ingen Anelse om Betydningen af 
at værne om den danske Nationalitet i Slesvig. 

Denne Blindhed hos ham kunde kun blive næret ved hans 
ringe Sans for dansk-norsk Nationalitet i det hele. Det at være 
dansk var for ham et rent Statsborgerbegreb, uden at det havde 
noget at sige for ham, hvad Sprog der taltes. Dette i Forbindelse
med hans svage Interesse for aandelige Sysler i Almindelighed 
maatte da ogsaa stille ham temmelig ligegyldig over for Udviklingen 
af dansk-norsk Aandsliv. Den Hjælp, han ydede det begyndende 
danske Skuespil, var i Virkeligheden kun tarvelig. Naar Slutningen 
af hans Regeringstid dog er bleven epokegjørende for Udviklingen 
af Danmarks og Norges Litteratur, er Fortjenesten en andens,
nemlig Holbergs.

Derimod havde F. oprigtig Varme og Iver paa det religiøse 
Omraade. Hans Regeringstid var i saa Henseende en Overgangstid 
fra det 17. Aarhundredes Orthodoxi til Pietismen, som den brød 
frem under Christian VI. F. selv passede godt i denne Overgangstid. 
Skjønt han ingenlunde sympathiserede med de ivrige 
Pietister, var han alt for lidt bunden i dogmatisk orthodox Iver til 
ikke at kunne bruge pietistisk paavirkede Mænd, naar de vare 
skikkede til at fremme, hvad han interesserede sig for i religiøs 
Henseende. Saaledes ved Hedningemissionen, som han allerede, 
da han var Kronprins, personlig havde faaet Sans for, og som 
han førend nogen anden i det protestantiske Evropa gav Stødet 
til at faa i Gang. Baade ved Missionen i Indien og oppe i 
Finmarken brugte han Mænd, der tilhørte Pietismen. Det var sikkert 
en anden god Virkning af F.s religiøse Sans, at han ved 
Oprettelsen af 240 Skoler paa Ryttergodset søgte at give et nyt Stød 
til Almueundervisningen, der i hin Tid aldeles overvejende havde 
et religiøst Formaal. Derimod kan det ikke kaldes heldigt, at han
ogsaa viste sin religiøse Iver ved en urimelig Stræng 
Helligdagsanordning, som han udstedte i sit sidste Regeringsaar.

Uheldigvis formaaede F.s Religiøsitet ikke at holde ham fri 
for alvorlige Pletter i sædelig Henseende. Han var ogsaa i den 
Henseende en fuldtro Repræsentant for Enevælden efter Ludvig 
XIV's Mønster. Som andre af Datidens Fyrster forstod han at 
dysse sin Samvittighed i Søvn ved en egen, særlig kongelig 
Moralbetragtning, indtil den til sidst vaagnede i Slutningen af hans
Liv og voldte ham bitre Timer. Inderlig kjed af sin Dronning 
Louise af Meklenborg, hvem han havde ægtet 5. Dec. 1695, lod 
han sig vie ved venstre Haand (1703) til en Datter af den 
preussiske Statsafsending i Kjøbenhavn, Viereck. Hendes snart 
paafølgende Død gjorde vel hurtig Ende paa dette skandaløse Bigami;
men nogle Aar senere tog han en Frøken Schindel til Frille, og 
da det var kommet til et Brud mellem ham og hende, forelskede 
han sig i Anna Sophie Reventlow, til hvem han lod sig vie ved 
venstre Haand. Senere, da Dronning Louise var død (15. Marts 
1721), formælede han sig højtidelig med Anna Sophie og kronede 
hende snart efter til Dronning (31. Maj 1721). Om Anna Sophie 
og hendes Forhold til Kongen s. I, 289 ff. 

Hvor stærk Kongens og Anna Sophies gjensidige Kjærlighed 
end var, forbitredes Livet for dem begge ved den Uvilje, som 
hendes Kroning til Dronning vakte baade hos F.s Søskende, Prins 
Carl (s. om denne III, 358) og Prinsesse Sophie Hedevig, og i endnu 
højere Grad hos Kronprinsessen. Da deres yngste Søn, Carl, fulgte 
sine ældre Helsøskende i Graven (10. Dec. 1729), var det, 
som om F. følte Guds Straf for hans sædelige Forvildelser, og
dyb Anger greb ham. Endog den Tanke at overlade Kronprinsen 
og Konseillet Regeringen for at leve alene for Tanken om sin 
Sjæls Frelse fyldte ham i nogen Tid. Men han beholdt dog 
Regeringen og trods stærkt tiltagende Sygelighed røgtede han med 
aldrig svigtende Pligtopfyldelse sin Kongegjerning, indtil Vattersot 
i Forbindelse med Brystsyge lagde ham i Graven, da han paa en 
Rejse igjennem Landet maatte standse i Odense (12. Okt. 1730).

F. var ingen Konge med overlegne Statsmandsevner, og han 
havde iøjnefaldende Fejl og Mangler; men han var dog ingenlunde 
blot at rose for at være en flittig Mand. Baade hans Karakterfasthed 
i farlige Øjeblikke, hans personlige Optræden over for hans 
Folk og hans Evne til at knytte dette til sig vise, at der var
Tømmer af en virkelig Konge i ham, sikkert mere end i nogen 
anden af Enevoldskongerne efter Frederik III. Derfor blev ogsaa 
hans Eftermæle længe efter hans Død holdt højt i Ære hos det 
danske og det norske Folk.

Af de 5 Børn, som Dronning Louise fødte ham, døde de 3 
som ganske smaa; kun den senere Christian VI og Prinsesse 
Charlotte Amalie (s. III, 441) naaede den voxne Alder og 
overlevede ham.

A. Hojer, Friederich IV glorwürdigstes Leben, 1829. 
Danske Saml. 2. R. V. 
Skandin. Lit. Selsk. Skr. XXIII. 
Steenstrup, Dansk Maanedsskr. 1865, I. 
Danske Mag. 5. R. II. 

E. Holm, Danmark-Norges Hist. 1720-1814 I.

<i>E. Holm.</i>

</chapter><chapter name="Frederik V, 1723-66, Konge">

<b>Frederik V,</b> 1723-66, Konge, 
blev født 31. Marts 1723 og var den ældste af Christian VI's og Sophie Magdalenes Børn. 
Da han var 7 Aar gammel, fik han sin egen Hofetat og i Spidsen for 
den som Hofmarskal den tysk fødte Baron G. V. Søhlenthal, senere 
bekjendt som Administrator for Grevskabet Rantzau og Stiffader til 
Christian og Enevold Brandt (jvfr. III, 3 ff.). I god Overensstemmelse 
med den tyske Aand, der i hine Tider saa stærkt havde Magten i 
Hofkredsene, vare de Lærere, der efterhaanden fik at gjøre med 
Prinsens Undervisning, lutter tysk fødte Mænd, alene med Undtagelse 
af en, der var Franskmand. Flere af dem vare for øvrigt dygtige
Mænd, deriblandt Retshistorikeren Chr. L. Scheidt; men det er 
betegnende, at da denne vilde have en historisk Ledetraad affattet 
for den danske Tronfølger, henvendte han sig til den tyske lærde
Johan Jacob Moser. Og dog havde vi den Gang her hjemme 
baade Holberg og Gram. At Ivar Rosenkrantz siden Christian VI's 
Tronbestigelse i Slutningen af 1730 som Overhofmester havde et 
overordnet Tilsyn med Prinsens Opdragelse, formaaede ikke at 
bevirke, at F. kunde faa en mere dansk Undervisning. Derfor
vedblev ogsaa Tysk stedse at være det Sprog, der laa ham nærmest, 
paa samme Maade som det havde været Tilfældet med hans Fader 
og Farfader. Derimod viste han sig fra Barn af at være en fra 
Faderen saa vel som fra Moderen grundforskjellig Natur. Religiøse
Stemninger vare ham visselig ikke fjærne, de bryde jævnlig frem i 
hans Breve, og en Bøn, han nedskrev under den i Aaret 1762 
frembrydende Krigsfare, er rørende inderlig. Men sligt var kun 
Stemninger til visse Tider, og hvor lidt der end er Grund til at beklage, 
at det pietistiske Hældøreri, der kun alt for meget havde haft Magten 
over hans Forældre, laa ham fjærnt, saa er der desto værre i endnu 
højere Grad Grund til at beklage, at det religiøse hos ham var 
for overfladisk til at styrke ham i sædelig Henseende. 

At her var en Fare, anede man dog ikke i hans tidlige Dage. 
Da saa det ud, som om han vilde faa aandelige Interesser, og den 
lærde Hans Gram glædede sig endog under Samtaler med ham ved at 
mærke, hvor kundskabsrig han var. Dertil kom en stor personlig 
Mildhed og Venlighed, der gav hans i og for sig lidet betydelige
Ydre noget overordentlig vindende, saa det var, som om Naturen 
her i rigt Maal havde skjænket ham, hvad der haardt savnedes hos 
hans Forældre; og da han, endnu ikke 21 Aar gammel, ægtede den 
engelske Konge Georg II's Datter Louise (11. Dec. 1743), fik han
en Hustru, der fuldt ud viste de samme indtagende Egenskaber, 
endnu forhøjede ved det Skjær af Ynde, en ung, elskværdig Kvinde 
formaar at brede om sig.

Intet Kongepar kunde være mere yndet af Folket end disse to, 
da de efter Christian VI's Død 6. Avg. 1746 bestege Tronen. Lige 
saa afsondrede, som Faderen og Moderen havde holdt sig fra Folket, 
lige saa stærkt syntes F. at ville komme det i Møde, og der er blevet
fortalt om, hvorledes han og Dronningen holdt af at være sammen 
med Kjøbenhavns Borgere og besøgte Bønderne i deres Gaarde. 
Det var, som om alt det tyske, der var blevet indpodet Kongen af 
Lærere og Hofomgivelser i Faderens Tid, ikke forhindrede Folket 
fra at føle, at der var noget jævnt, dansk i hans Personlighed. 
Det passede godt hertil, at det hele Liv rundt omkring i Landet 
nu antog friskere Former, da der ikke længere fra oven lagdes Tryk 
i pietistisk Aand paa alle friere Rørelser. «Den danske Skueplads»
aabnede atter sine Døre, Hoflivets lettere Tone fremkaldte 
Gjenopførelse af italienske Operaer og franske Komedier, den bildende 
Kunst fik sig et Hjem i Kunstakademiet, og samtidig begyndte der 
paa flere Omraader en livligere Drøftelse, end man tidligere havde 
kjendt. Visselig havde den sine Mangler, men den betegnede dog 
i sin Grund et stort Fremskridt, og den bar i sig Spiren til 
Samfundsreformer, der siden skulde blive til Velsignelse. Hvor lidt F. 
end selv havde fuld Forstaaelse af, hvad der var oppe i Tiden, 
var det dog en Fortjeneste af ham at samtykke i, at Spørgsmaalet 
om Reformer maatte drøftes i Litteraturen. Det var et smukt Ord, 
der i saa Henseende blev tillagt ham, naar det hed sig, at han 
havde sagt: «Jeg vil ikke tillade, at Aandslivet underkastes nogen 
Indskrænkning i mit Rige.»

Med Datidens royalistiske Tilbøjelighed til at give Kongen 
Æren for alt, hvad man fandt Behag i enten ved Politikken eller 
Styrelsen indad til, priste den offentlige Mening ham, fordi Staten 
blev holdt uden for den ødelæggende Syvaarskrig. Hans Kjærlighed
til Freden syntes at passe godt til det milde, godgjørende hos 
ham, «Frederik den ejegode», som han blev nævnt. Og denne 
Lovprisning fandt Gjenlyd uden for Landets Grænser, stærkest 
vistnok i det af vilkaarlig Kabinetsjustits og haarde Udsugelser saa
forplagede Tyskland. Man saa jo her en af de Mænd, man var 
mest stolt af at eje, Klopstock, finde et gjæstfrit Ly og Underhold 
i den danske Konges Lande og ved Understøttelse fra hans Haand. 
Som den højt ansete tyske Publicist K. Fr. Moser saa hen til de
danske som «lyksalige Mennesker», saaledes udbrød han om deres 
Konge: «Kong F., Menneskevennens Navn vil staa i Verdenshistorien 
som en uforgængelig Støtte.»

Men desto værre laa der en dyb Fejltagelse bag al denne 
Lovprisning hjemme og ude. F. har i Virkeligheden ikke som 
Personlighed hævet Kongedømmets Niveau her i Landet. Lav 
Sanselighed og Tilbøjelighed til Drik undergravede allerede tidlig 
det gode hos denne Fyrste, der var lige saa svag af Karakter, som 
han var velsindet imod andre. Allerede inden han ægtede Louise, 
havde disse Laster begyndt at faa Magten over ham og gjort ham 
til et Bytte for usle Mænd i hans Omgivelser, der blot søgte at 
drage ham dybere og dybere ned i Dyndet. Hvor højt han end 
synes at have sat sin yndige Dronning, formaaede han end ikke i 
sit Ægteskabs første Tid at holde sig borte fra de Orgier, han 
havde begyndt at vænne sig til, og hans Overhofmarskal A. G. 
Moltke, der var ham en oprigtig Ven, kæmpede nu og stedse senene 
en frugtesløs Kamp for at vække hans Samvittighed.

Efter at Dronning Louise til almindelig Sorg var død 19. Dec. 
1751, synes det at have været Kongens Tanke at ville ægte en 
Datter af Moltke; men denne var forstandig nok til at faa det 
forhindret og fik ham hurtig gift med Prinsesse Juliane Marie af 
Brunsvig-Wolfenbüttel (8. Juli 1752). Uheldigvis formaaede denne 
endnu mindre end Louise at fængsle ham, saa han væmmedes ved
det evindelige Drikkeri og de gemene Fruentimmer, der sammen 
med hans Svirebrødre vare blevne ham et uundværligt Selskab. 
Hidsige Forløbelser vare ikke sjælden Virkninger af hans Udskejelser. 
Saa kunde han nok, naar Moltke holdt Straffeprædiken for ham, 
angre sin «satanisches Betragen», klage over «seinen hitzigen Kopf» 
og kaste sig paa Knæ for at bede Gud om Tilgivelse. Men hvad 
hjalp det, den næste Dag var det lige galt. Lykkeligvis indrømmede 
han hverken sine Drikkekammerater eller sine Elskerinder -- hvis 
man kan bruge dette Udtryk -- nogen Indflydelse paa Regeringen. 
Her lod han den ældre Bernstorff med Moltke som Støtte være de
raadende. Var dette end i og for sig det heldigste, saa havde han 
liden Ære af at staa uendelig langt tilbage baade for sin Fader og 
sin Farfader i flittig Varetagelse af en Konges Pligter. Om det 
saa var sin Søns, Kronprinsens, Opdragelse, saa brød han sig lidet 
eller intet om den. Reverdil har bevidnet, at han f. Ex. aldrig 
talte til ham om Sønnen. Skjønt tunge Skatter, som Krigsrustningerne 
i Aaret 1762 og Fejl i Statshusholdningen gjorde nødvendige,
vakte stærk Misstemning, tabte F. mærkværdig nok aldrig sin 
Folkeyndest. Man rystede paa Hovedet ved at høre, hvad der 
fortaltes om ham, eller naar man saa ham selv være alt andet end 
sikker paa Benene; men han blev dog ved at gjælde for at være 
den gode Konge. Ewalds Kantate ved hans Ligfærd er et sandt 
Vidnesbyrd om Stemningen.

Naturligvis undergravedes hans Helbred ved det Levned, han
førte, især da hans Konstitution fra først af var sart. Ikke mere 
end 43 Aar gammel døde han af Vattersot 14. Jan. 1766. Af de 
5 Børn, han havde med Louise, overlevede 4 ham, Kronprinsen, den 
senere Christian VII, og 3 Døtre: Sophie Magdalene, Vilhelmine
Caroline og Louise; Juliane Marie fødte ham kun én Søn, Arveprins 
Frederik (s. ndfr.).

Hist. Tidsskr. 4. R. II. 
J. K. Høst, Mærkværdigheder i Frederik V's Levnet og Regering, 1820. 
A. Thorsøe, Frederik V's Ungdom og Thronbestigelse, 1868. 
Museum 1890, S. 485 ff.

<i>E. Holm.</i>

</chapter><chapter name="Frederik VI, 1768-1839, Konge">

<b>Frederik VI,</b> 1768-1839, Konge, 
var en Søn af Christian VII og Caroline Mathilde og blev født 28. Jan. 1768 paa Christiansborg Slot. Det svagelige Barns Opdragelse blev først ledet af 
Struensee, hvis Bestræbelser gik ud paa at styrke det i fysisk
Henseende og hærde dets skrøbelige Natur mod Klimaets Omskiftelser. 
Lette Næringsmidler, tynd Paaklædning og uhindret Bevægelse i det 
frie var Hovedregelen. Da Faderen var afsindig, og Forældrenes 
Ægteskab efter Katastrofen 1772 opløstes, voxede Barnet op uden
Forældres kjærlige Røgt og Pleje. Enkedronning Juliane Marie 
ansatte Feltmarskal Numsens Enke som hans Overhofmesterinde, 
men hun fjærnedes efter 1 1/2 Aars Forløb, og nu blev General 
H. H. v. Eickstedt hans Overhofmester. Eickstedt, der var blottet for 
Kundskaber og af løse religiøse og moralske Principper, var i 
pædagogisk Henseende et uheldigt Valg, men han havde levende 
Interesse for Dansk, og Prinsen blev under hans Overtilsyn i det 
hele behandlet humant. Pagehovmesteren B. G. Sporon ledede 
som Informator Prinsens Undervisning, og de Vanskeligheder, der 
her skulde overvindes, vare store; thi Drengen var yderst 
ubehjælpsom i sin Udtryksmaade og kejtet i sin Optræden. Af 
fremmede Sprog lærte han Tysk og Fransk, men hvad han 
tilegnede sig af disse, skyldte han ikke saa meget sine Lærere, som 
sin 2. Kammerjunker, Johan v. Bülow, der af  Venskab underviste 
ham i disse Fag. Bülow søgte ogsaa at vække Prinsens Interesse 
for Agerdyrkning og Forstvæsen og bragte ham i Berøring med 
Bønder. Paa Fredensborg anlagde Prinsen et lille Stykke Have,
som han selv dyrkede, men i denne Beskæftigelse greb Eickstedt 
forstyrrende ind, og Prinsen fik efterhaanden en mere og mere 
udpræget Tilbøjelighed for Troppeøvelser og alt, hvad der stod i 
Forbindelse med Militærvæsenet. Samtidig med at han regulerede
sine ydre Bevægelser og lærte at sidde paa en Hest samt 
haandtere et Gevær med Sikkerhed, udvikledes hans Aandsevner 
temmelig hurtig. Bülow roser hans gode Forstand og ypperlige 
Hukommelse, men fremhæver som moralske Skyggesider hos ham 
Haardhed i Tænkemaaden, Ligegyldighed for andres Lidelser og 
stor Færdighed i Forstillelseskunsten. Fra Hjærtets Side undergik 
dog Prinsen i Aarenes Løb, da han hjemsøgtes af Modgang og 
Ulykke, en heldig Forandring; men paa hint Tidspunkt, da Mindet 
om hans ublide Barndomsaar stod frisk for ham, og da 
Enkedronning Juliane Marie og hendes Omgivelser mødte ham med en 
vis Kulde, kunde Glimt af ondt Sind af og til vise sig i hans Karakter.

Efter at den unge Prins ved enkelte Lejligheder havde følt 
sig personlig tilsidesat ved Hoffet og var bitter stemt, forstod hans 
Kammerpage T. G. Schlanbusch at benytte sig af denne Sindsstemning. 
Han mindede Prinsen om, at denne, hvis Faderen ikke 
havde levet, nu som 13aarig i Følge Kongeloven skulde have 
tiltraadt Regeringen, og betonede dernæst, at han nu burde 
konfirmeres og have Sæde i Statsraadet. Sandsynligvis gav 
Schlanbusch her kun en Tanke, der allerede dæmrede i Prinsens 
Bevidsthed, et bestemt Udtryk. Prinsen handlede nu med en for 
hans Alder forbavsende Kløgt og Tavshed. Først i Efteraaret 1782 
aabenbarede han for sin Ven Bülow, at han tænkte paa at 
bemægtige sig Regeringen. Han gjorde Greverne A. P. Bernstorff; 
L. Reventlow og E. Schimmelmann, General Huth, Generalprokurør
H. Stampe og Gehejmeraad Schack-Rathlou til Medvidere i sin 
Plan, hvilken snildt blev skjult i 3 Aar og derpaa udført ved et 
rask Kup. 4. April 1784 konfirmeredes Prinsen i Christiansborg 
Slotskirke, og 10 Dage senere skulde han første Gang tage Sæde
i Statsraadet. Her forelagde han resolut Kongen til Underskrift 
et Dokument, ved hvilket Kabinettet opløstes, og et nyt dannedes, 
hvori A. P. Bernstorff, Huth og Stampe fik Sæde. Efter at 
Christian VII havde underskrevet det, og efter at F. havde forhindret
Arveprins Frederik fra at bemægtige sig den sindssyge Konges 
Person, hvorved det endog kom til et korporligt Sammenstød, 
traadte han som Kronprinsregent i Spidsen for Regeringen. Hans 
Kjækhed og Handlekraft i det afgjørende Øjeblik vakte de 
evropæiske Hoffers Anerkjendelse.

Regeringsskiftet vakte ingenlunde Begejstring hos den offentlige 
Mening i Hovedstaden. Kronprinsen vidstes at være en ung 
Mand med tarvelige Kundskaber; men om han var skikket til at 
styre en Stat, var et fuldstændig aabent Spørgsmaal. Hvad det 
diplomatiske Korpses Holdning angaar, kan det fremhæves, at den 
engelske Gesandt frygtede for, at han havde arvet Faderens Sindssyge. 
Men Kronprinsen skulde snart gjøre alle Bekymringer og 
ængstelige Forventninger til Skamme. Baade udad til og indad 
til oprandt under hans Regentskab et lykkeligt Tidsrum for
Landet; og kunne end de Reformer, der gjennemførtes, ikke 
tilskrives ham personlig, saa ere de dog skete ved ham og under 
ham. A. P. Bernstorff, der «uden Misvisning» ledede Udenrigspolitikken, 
opretholdt under den franske Revolutions Koalitionskrige
Danmark-Norges Nevtralitet, hvad der havde Søhandelens Flor til 
Følge. Med særlig Iver rettede Kronprinsen sin Opmærksomhed 
mod Bondestandens Kaar, som han vilde forbedre. Vel gjorde 
han sig her kun til Organ for de socialøkonomiske Ideer, der 
vare herskende i den saakaldte «0plysningsperiode», og vel var
det Mænd som C. D. F. Reventlow, C. Colbjørnsen og A. P. 
Bernstorff, der udførte Reformarbejdet, men alligevel har F. dog 
Hovedfortjenesten af Opgavens Løsning. Opfyldt, som han var, 
af høje Forestillinger om Kongemagten satte han hele sin Myndighed 
ind paa denne Sags Ordning, og han gik frem uden at spilde
nogen Tid, «Det forekommer mig,» sagde han til Grev Reventlow, 
«at man i en saa vigtig Sag, hvor det gjælder om Landets 
Vel, ikke bør lade en eneste Dag gaa tabt. Kan man ikke lige 
saa godt tage fat derpaa i Morgen som i Overmorgen?» 
Stavnsbaandets Ophævelse (1788), Forandringen af Hoveriet (1791-99) og 
Tienden (1810) og Bestemmelsen af Forholdet mellem Jorddrot og 
Fæster (1787) ere de store Reformer, til hvilke Kronprins F.s Navn 
er knyttet, og den Glans, som de kaste over det, vil aldrig blegne. 
Fulgte Kronprinsen med Hensyn til Landboreformerne kun en 
Strømning i den evropæiske Udvikling, var hans Regering dog 
i Henseende til Tidspunktet for de enkelte Reformers Iværksættelse 
forud for de fleste Lande i Evropa. Med Fasthed afviste han 
jyske Godsejeres Anmodning om de skete Forandringers Tilbagekaldelse, 
og den varme Hyldest, hvorfor han var Gjenstand ved 
Nedlæggelsen af Grundstenen til Frihedsstøtten paa Vesterbro 
31. Juli 1792, var visselig i højeste Grad fortjent. Et smukt Blad 
i hans Reformlovgivning danner ogsaa Forordningen af 16. Marts 
1792, ved hvilken Negerhandelen paa de dansk-vestindiske Kolonier 
ophævedes. -- F. overværede personlig det korte Felttog i Sverige 
1788. Han ægtede 31. Juli 1790 paa Gottorp sit Søskendebarn Marie
Sophie Frederikke af Hessen-Kassel (f. 1767 d. 1852). 

Lige saa glimrende den 13aarige Periode fra 1784-97 var, 
lige saa sørgelig blev, særlig for de udenrigske Forholds 
Vedkommende, Udviklingen i det følgende i6aarige Tidsrum, i hvilket 
først C. G. Bernstorff og senere N. Rosenkrantz stode som
Udenrigsministre ved F.s Side. Ved sin personlige Indblanding 
og Omgaaelse af den højstkommanderende lettede Kronprinsregenten 
Nelson Sejeren i Slaget paa Reden 1801 (s. ovfr. S. 175). 
Da han for at være Fastlandsbegivenhederne nærmere  stillede sig
i Spidsen for Hæren paa Halvøen, fik Regeringen faktisk to Sæder, 
henholdsvis i Hovedstaden og i Kiel, og denne Tvedeling havde 
fortvivlede Konsekvenser under Krisen 1807, da den nødvendige
planmæssige Enhed og Fasthed i Overledelsen derved skadedes. 
Skylden for, at F. valgte den franske fremfor den engelske 
Alliance, hviler mindre paa ham end paa Torykabinettet i London, 
der optraadte med en hensynsløs Brutalitet, hvortil Danmark ikke
havde givet nogen berettiget Anledning. Naar han over for den 
engelske Afsending betegnede Angrebet som en troløs Handling, 
hvori selv de sørøverske Barbaresker ikke vilde kunne gjøre sig 
skyldige, talte han i Virkeligheden ud af Nationens Hjærte. Over 
for Jackson var han her Organ for Nationalærens Krav. Det maa 
derimod bebrejdes ham, at han forlod Kjøbenhavn, da Fjenden stod 
lige foran dets Porte, og det var forklarligt, at hans Afrejse vakte 
Overraskelse og Forbavselse, men han har i det Tilfælde sikkert
været opfyldt af falske Forestillinger om Hovedstadens Modstandsevne. 
Krigen med England førte til Felttoget mod dettes Forbundsfælle 
Sverige, hvorved Grunden lagdes til Norges senere Adskillelse fra Danmark.

Under disse forviklede politiske Forhold besteg Kronprinsen 
13. Marts 1808 Tronen som Kong F. VI. Trods sin strængt 
legitimistiske Tænkemaade tillod han i Sverige Udspredelsen af 
en Proklamation, hvori Nationen opfordredes til Kong Gustavs 
Afsættelse og Unionens Gjenoprettelse under hans Septer; men 
da  Gustav IV Aaret efter blev detroniseret, stemplede F. uvillig 
de Svenske som Insurgenter. Havde han villet ofre sin Enevoldsmagt 
og givet Danmark-Norge en konstitutionel Forfatning, kunde 
han mulig have tilvejebragt en nordisk Union 1809; men i Steden
for valgte han, i det han gik i Ruslands Kjølvand, en 
Erobringspolitik mod Sverige og drømte endog om Indlemmelsen af hele 
Sydsverige i sit Rige. I Krigens Løb drog han, overordentlig 
arbejdsom, som han var, stedse flere og flere Sager ind under sin 
personlige Afgjørelse, saa at Regeringens Tyngdepunkt kom til at 
ligge i Hovedkvarteret i Steden for i Statsraadet, og han gik 
saaledes op i Detailler, at han tabte Overblikket over Situationen. 
Hertil kom, at han skinsyg vaagede over sin Myndighed, og 
enhver, der af Folkemeningen antoges at udøve en bestemmende
Indflydelse paa ham, fjærnede han, saa snart han fik Nys om 
sligt. Det politiske System førte 1813 til en ny Krig med Sverige, 
til Krigserklæringer mod Preussen og Rusland; men samme Aar 
spillede Staten Fallit, og Ulykken naaede Højdepunktet med Norges 
Afstaaelse 1814. En Ydmygelse var det, at Kongen maatte tiltræde
Koalitionen mod Napoleon. F.s Popularitet var paa dette 
Tidspunkt stærkt blegnet; hans indflydelsesrige militære Omgivelser 
(«de røde Fjer») saa Befolkningen ikke uden Grund skjævt til. 
Ved sin personlige Nærværelse ved Wiener-Kongressen (1814-15) 
haabede Kongen at faa Fredsbetingelserne ændrede; men vandt
han her «alles Hjærter», erhvervede han dog «ikke en eneste Sjæl». 
Ved sin Tilbagekomst fandt han i Hertugdømmerne og Kongeriget 
en begejstret Modtagelse; i Hovedstaden trak Mængden hans 
Vogn. Kongen stod atter højt i Folkegunst, og Kongeparrets 
Salving i Frederiksborg Slotskirke 31. Juli 1815 (paa dets
Sølvbryllupsdag) var en virkelig Nationalfest.

I Løbet af de følgende 15 Aar begyndte Landets udtørrede 
Velstandskilder atter smaat at flyde, men af Handelens 
Gjenopblomstring og Ordningen af det forvirrede Pengevæsen havde 
F. kun liden personlig Fortjeneste. Militærvæsen og 
Troppemønstringer vare stadig Hovedgjenstanden for hans Interesse. Som
Medlem af den hellige Alliance opretholdt han strængt sin 
Enevælde. Han opfyldte ikke den tyske Forbundsforfatnings Bestemmelse 
om Indførelsen af en Stænderforfatning i Holsten, og Dampes
ubesindige Revolutionsprojekt 1820 og U. Lornsens Forslag til en 
fælles konstitutionel Forfatning for Holsten og Slesvig 1830 
paadroge Ophavsmændene Fængselsstraf. Men da den liberale 
Bevægelse efter Julirevolutionens Udbrud med forstærkede Bølger gik
hen gjennem Evropa og fik et stigende Antal Tilhængere blandt 
Embedsstanden og den velhavende Borgerklasse her hjemme, 
indsaa Kongen personlig Nødvendigheden af en repræsentativ 
Forfatning. Ved Anordning af 28. Maj 1831 bebudedes Indførelsen 
af raadgivende Provinsialstænder, og 3 Aar efter udkom 
Forordningen om disses Sammensætning, et Vidnesbyrd om Reformens
vel overvejede Karakter. «Det er Folkets Lykke og Stolthed, at 
det kan sige, at Danmarks Hjærte slaar i Deres Majestæts Bryst,» 
hed det i den Adresse, Stænderne i Roskilde sendte Kongen. 
Paa en Adresse, hvori  Borgere udtalte Frygt for en mulig 
Indskrænkning af Trykkefriheden, svarede Kongen med et Reskript,
hvori udtaltes, at kun han alene var i Stand til at bedømme, hvad 
der var til Folkets og Statens sande Vel (1835). Stænderinstitutionen 
havde imidlertid stillet hans Folkeyndest paa den fasteste Grundvold,
og ved Universitetsbygningens Indvielse 1836 bragte den 
akademiske Ungdom ham en varm Hyldest. 

Den begyndende slesvig-holstenske Bevægelse i Hertugdømmerne 
mødte først bestemt Modstand fra F.s Side; han hævdede Slesvigs 
Karakter af et dansk Kronland og vilde oprindelig forhjælpe det 
danske Sprog i Hertugdømmet til dets fulde Ret; men senere fremmede 
han ved en for begge Hertugdømmer oprettet fælles Regering og 
Højesteret netop Slesvig-Holsteinismen, og til det danske Sprogs 
Understøttelse blev intet virksomt Skridt foretaget. Men F. var dog, 
trods alle Skyggesiderne ved hans Regering og hans Mangel paa 
politisk og sand militær Begavelse, i højeste Grad folkeyndet, hvortil 
de fortræffelige Landboreformer fra hans Regerings Begyndelse og de 
Sorger og Ulykker, hvoraf han senere som Nationens Repræsentant 
var bleven hjemsøgt, væsentlig bidroge. Den lille, spinkle og magre 
Mand med det hvide Haar og de blaa Øjne bevægede sig, iført 
blaa Militærfrakke og en simpel Voxdugskaskjet, daglig trygt enten 
paa Kjøbenhavns Gader eller i Frederiksberg Have, hvor Slottet
var hans Sommerresidens. Maadehold og Tarvelighed vare 
Særkjendet for hans daglige Levemaade; Flid og Arbejdsomhed hørte 
med til hans Væsen; hans Selvfølelse som enevældig Hersker var 
udpræget, men samtidig havde han et sjældent Greb paa at tale 
til Menigmand og vinde dennes Hengivenhed. Budskabet om 
hans Død 3. Dec. 1839 vakte sand Landesorg, og det var en 
skjøn symbolsk Handling, naar ved hans Ligfærd Bønder bare hans 
Kiste fra Roskildehvile til Domkirken. 1845 rejstes der ham et 
Monument ved Skanderborg og 1858 en Broncestatue i Frederiksberg
Slotshave.

Med sin Dronning havde F. 8 Børn, af hvilke de 6 døde 
som ganske smaa; kun 2 Døtre, Caroline og Vilhelmine, bleve 
voxne. Desuden havde han flere Børn med Fru Dannemand (s. IV, 178).

Hist. Tidsskr. 6. R. III.

<i>A. Thorsøe.</i>
</chapter>
<chapter name="Frederik VII, 1808-63, Konge">

<b>Frederik VII,</b> 1808-63, Konge. 
Han var Søn af Prins Christian Frederik af Danmark og hans første Hustru, Charlotte Frederikke af Meklenborg-Schwerin, og født paa Amalienborg 6. Okt. 
1808; hans fulde Navn var Frederik Carl Christian. Hans Forældre 
vare, da han fødtes, unge Folk, Moderen næppe 24, Faderen endog 
kun 22 Aar gammel; men ikke ret længe efter viste det sig, at 
den dybere Harmoni imellem Ægtefællerne manglede, og den 
gjensidige Troskab blev brudt. I Efteraaret 1809 førtes Prinsessen bort 
fra sin spæde Søn for i en lang Aarrække at bøde for sin 
Letsindighed (jvfr. III, 442). Charlotte Frederikke var smuk, godmodig 
og begavet, men tillige ustadig og usandfærdig, ligesom den 
medfødte Livlighed drev hende til at søge en Omgang, som ikke var 
uden Fare for hendes Sæder. Hos Sønnen korn dette Naturel 
igjen, medens dog ogsaa Faderens høje Sans og lyse Hoved ofte 
kunde spores hos ham, især i senere Aar.

Des værre kom han kun i ringe Grad til at nyde godt af sin 
Faders og sin elskelige Stifmoder, Caroline Amalies Paavirkning. 
Han var kun 4 1/2 Aar, da Prinsen kaldtes til Statholder i Norge 
(Maj 1813), og hans Opdragelse lagdes da i Hænderne paa Prins 
Ferdinands Hofchef, Joh. Fr. Bardenfleth, der med Alvor og 
Samvittighedsfuldhed tog sig af sin Opgave, men dog hverken følte sig 
tiltalt af den eller vistnok egnede sig synderlig for den. Der blev 
strax taget fat paa en Undervisning, som maaske vilde have været 
paa sin Plads over for en tidlig vakt Skolebegavelse, men som hos 
den godmodige og føjelige, men stadig adspredte, lunefulde og 
langsomt udviklede Prins rimeligvis har gjort langt mere Skade end 
Gavn. Efter Faderens Tilbagekomst fra Norge og det derpaa 
følgende Ægteskab tog han i Eftersommeren 1815 sin Søn i Huset til
sig i Odense. Hans Undervisning fortsattes nu under Faderens 
eget Tilsyn, og Stifmoderen, der selv ingen Børn skulde faa, vandt 
hans Hjærte ved sin Godhed og kjærlige Omhu. Men dette stille 
Familieliv varede ikke længe; alt i Foraaret 1818 fulgte han sine 
Forældre paa en kort Rejse til Tyskland, og i det følgende Foraar 
forlode de ham for længere Tid, 3 1/2 Aar,  paa den lange Rejse til 
Syden. Til hans Gouvernør udnævntes Major Fr. Løvenørn Bardenfleth, 
en yngre Broder til Hofchefen, en udmærket dygtig Mand, 
men  næppe mere skikket til denne Stilling, end hans Broder havde 
været. Han kom i Huset hos sin Faster Prinsesse Juliane, gift 
med Prins Vilhelm af Hessen, og boede dels i Hovedstaden, dels 
paa Fredensborg og Sorgenfri. I Efteraaret 1822 vendte Forældrene 
tilbage fra Udlandet, men det varede da atter en Stund, før den 
brustne Traad igjen kunde knyttes; Faderen var desuden alt for 
optagen af sine mange spredte Interesser, og Moderen kunde til 
Trods for sin ærlige Vilje ikke forstaa og magte Sønnens 
uregelmæssige og fra hendes egen saa vidt forskjellige Natur; den 
Myndighed, hun muligvis kunde have bevaret, hvis Samlivet fra 
Barndommen af var blevet fortsat uafbrudt, kunde ikke vindes tilbage 
over en 14 Aars Dreng. Bardenfleths 7aarige Virksomhed, med de
mange Lærere, blandt hvilke vel kun den senere Præst O. J. Freuchen, 
der holdt ud fra først til sidst, gjorde et mere varigt Indtryk paa 
Prinsen, blev kun en Række strænge og kjedsommelige Læreaar 
uden tilsvarende Udbytte i Kundskaber og uden Fremgang for hans 
Karakter og Tilbøjeligheder. Da F. i Foraaret 1826, 17 1/2 Aar 
gammel, blev udnævnt til Generalmajor, konfirmeredes og forlovedes 
med sin jævnaldrende Kusine, Kong Frederik VI's yngste Datter, 
Vilhelmine Marie, var han i Virkeligheden endnu en uudviklet
Dreng, som ingen rigtig forstod sig paa. 

Det blev ikke bedre fra det Øjeblik, Kong Frederik VI, efter 
at have bestemt sin Datter for Prins F., ogsaa blev medbestemmende 
for hans videre Udvikling. Han sendtes paa en længere Udenlandsrejse 
for efterhaanden at vænnes til friere Livsformer; man agtede 
ikke paa, at han derved atter unddroges Familielivets og dannede 
Kvinders Paavirkning. Til Ledsager bestemtes Grev Conrad Rantzau 
(Breitenburg), en Mand paa godt 50 Aar, noget senere 
Gehejmestatsminister; end videre Major Carl Ewald og et lille Følge. 
Kongens Svoger Hertug Vilhelm af Glücksborg ledsagede ham 
paa en tre Maaneders Rejse gjennem Tyskland og Schweits til 
hans foreløbige Bestemmelsessted, Genf, og indrettede her, paa 
Landstedet Plongeon ved Søen, den lille Hofholdning med fransk 
Undervisning for Prinsen i Litteratur, Historie, Naturforhold, militær 
Videnskab osv. Rimeligvis tog man ogsaa her for tungt og 
skolemæssig paa ham; medens han hurtig fattede alt, hvad der kom 
til ham i Samtale og personlig Undervisning, var ethvert Arbejde 
med Bøger, især Lærebøger, ham forhadt og uoverkommeligt. Han 
trængte til at røre sig frit, men indsnævredes ved hvert Skridt af 
Reglementer, Timetabeller og Indberetninger, der skulde gjøre Rede
for de mindste Enkeltheder. Store Vanskeligheder i hans Naturel 
kom hertil. En tidlig vaagnet Sanselighed svækkede yderligere 
hans ringe Energi; en Ustadighed i Sysselsættelse og Foranderlighed 
i Stemninger, lige fra lidenskabelig Heftighed til fuldkommen 
Ligegyldighed, fra pirrelig Selvfølelse til sløv Selvopgivelse, røbede en 
Mangel paa sjælelig Ligevægt, som til sine Tider kunde vække 
Tvivl om, hvorvidt hans Sindstilstand var fuldstændig normal. 
Særlig skæmmedes han ogsaa af en Lyst til at tage sig ud og 
være interessant paa Sandhedens Bekostning; mindre Overdrivelser 
kunde efterhaanden voxe op til haandgribeligt Opspind og ved 
Gjentagelser blive til Hallucinationer, der vare i Færd med at faa 
Magt over ham selv. Heldigvis fremtvang disse Sygeligheder selv 
en anden og mere formaalstjenlig Levevis. Det kunde ikke være 
andet, end at han snart gav Anstød i de Kredse, som han i Genf 
var henvist til, og hans Ledsagere nødtes derfor til at forandre 
Programmet for hans Ophold i Udlandet; alt kort efter Nytaar 1827 
gik de paa en længere Rejse med ham til det sydlige Frankrig, 
og efter et fornyet Ophold i Genf fulgte en endnu længere til 
Italien; derpaa atter et Fjerdingaars Hvile i Plongeon, hvorefter 
Hjemrejsen blev tiltraadt i Efteraaret 1828. Hjemkomsten fandt
Sted 24. Okt., og 8 Dage efter, 1. Nov., viedes han til Prinsesse Vilhelmine.

Det unge Par kom til at bo paa Amalienborg, i det nuværende 
Kronprinsens Palais, som Kongen forærede sin Datter. Det er 
vistnok vanskeligt at afgjøre, hvorvidt Skylden for, at de Forhaabninger, 
der knyttedes til denne Forbindelse, skuffedes, alene kan tilskrives
Prinsen. Hoflivet kunde ikke varig fastholde ham; lige saa lidt 
kunde han afvinde de Studier, man stadig vedblev at sysselsætte 
ham med, nogen Interesse; det militære var hans hele Natur imod. 
Derimod tiltalte det ham at færdes ude, til Hest, paa Jagter, i 
Kane eller endnu mere ved Fiskeri og paa Søen, og hertil hengav 
han sig med Liv og Lyst. Men samtidig droges han ogsaa paa 
anden Maade fra sit Hjem; hans Hustru maatte ofte stødes tilbage 
af hans uslebne Væsen, og han søgte mere og mere daarligt 
Selskab. Ogsaa den Omstændighed, at hans Ægteskab blev barnløst,
kølnede Forholdet mellem Ægtefællerne, der fra Barndommen af 
havde næret en oprigtig Hengivenhed for hinanden. Kongen, der 
holdtes nøje underrettet om sin Svigersøns Uregelmæssigheder, 
harmedes, som rimeligt var, over de Krænkelser, hans Datter 
saaledes udsattes for, især da Prinsen begyndte paa i særlig ophidsede
Øjeblikke at tale om Skilsmisse. Han besluttede derfor at give 
ham en alvorlig Prøve paa sin Unaade, og efter Aftale med hans 
Fader blev det bestemt at sende ham paa et længere Sommerophold 
til Island; han skulde pludselig fjærnes fra sit Hjem og 
tilbringe Ventetiden til Orlogsskibets Afgang paa det afsides Jægerspris. 
Planen udførtes 11. Marts 1834, i det Kongen personlig indfandt 
sig hos Prinsen og meddelte ham, hvad der var besluttet. 
Først paa Jægerspris, hvor Prinsen i øvrigt hurtig fandt sig til rette 
og begyndte at udgrave Kæmpehøje, opstod den Tanke hos ham 
at søge sit Ægteskab ophævet. Kongen imødekom ufortøvet hans 
Ønske, der faldt sammen med hans eget, og den foreløbige Separation 
fandt derefter Sted. 3 Aar efter gik den over til Skilsmisse, 
og Prinsessen indgik derpaa nyt Ægteskab med Hertug Carl af Glücksborg.

Kongen tilgav aldrig Prins F. hans Letsindighed og tillod ham 
ikke mere at komme til Hovedstaden. Efter et 4 Maaneders 
Ophold paa Island etableredes han i Fredericia som Kommandør for 
fynske Infanteriregiment, under Generallieutenant Castonier. Her 
opholdt han sig nu saa godt som uafbrudt i over 5 Aar, henvist
til Omgang dels med Officerer og Embedsmænd, dels med jævnere 
Folk, som han særlig yndede det, dels med de frie Forbindelser, 
han alt tidligere havde indgaaet og nu fortsatte. Tronskiftet 1839 
fremkaldte en fuldstændig Forandring heri, i det Faderen paa en 
iøjnefaldende Maade misbilligede sin Forgængers Strænghed; alt 
faa Dage efter sin Tronbestigelse udnævnte han Sønnen til 
kommanderende General i Jylland og Fyn og Gouvernør i Odense. 
10. Jan. 1841 fik han Sæde i Gehejmestatsraadet. Det blev samtidig
paalagt ham igjen at indgaa et standsmæssigt Ægteskab; Valget 
faldt paa Prinsesse Caroline Charlotte Mariane af Meklenborg-Strelitz, 
og Formælingen fandt Sted 10. Juni 1841. De unge Ægtefolk 
satte Bo i Odense, med Sommerbolig paa Frederiksgave ved Assens, 
men opholdt sig tillige for en stor Del i Kjøbenhavn. Det viste 
sig imidlertid snart, at deres Sind og Livsvaner gik saa langt ud 
fra hinanden, at et varigt Samliv vilde blive særdeles vanskeligt; 
ingen af dem havde synderlig Selvbeherskelse; hun var legemlig
og aandelig sart, medens han satte Pris paa at være uregelmæssig, 
ligefrem og uden Omhu for sit Ydre. Hun trak sig derfor snart 
tilbage, især da hun saa sig tilsidesat for en Medbejlerinde; hun 
gjorde næppe engang noget alvorligt Forsøg paa at vinde 
Indflydelse og Magt over sin Ægtefælle, der viste hende megen 
Hengivenhed og længe fortsatte sine Forsøg paa at holde hende fast. 
Ægteskabet opløstes 30. Sept. 1846, over 2 Aar efter, at Prinsessen 
havde forladt Landet.

Kronprinsen levede i øvrigt i disse Aar friere og mere tilfreds 
end forhen; han færdedes omkring i alle Rigets Egne, om Sommeren 
til Søs, ogsaa uden for vore Farvande, til Skotland og Færøerne, 
til Spanien og Madeira, til Stockholm osv., og han vænnede sig i 
Odense til at sysle med administrative Forretninger af mange
forskjellige Slags. Oldsager og fædrelandske Minder søgte og 
fremdrog han med særlig Forkjærlighed. Hans huslige Liv undergik 
kun en kortvarig Forandring ved det andet Ægteskab; efterhaanden 
som dette atter løsnedes og opløstes, fæstnedes hans Hengivenhed 
saa godt som udelukkende paa en enkelt Person, hans senere tredje 
Hustru, Louise Christine Rasmussen. Forholdet var opstaaet tidlig, 
dog næppe før i Fredericia; det blev først mere stadigt i Kjøbenhavn, 
hvor Kronprinsen tillige kom i Venskabsforhold til hendes 
«forlovede», Bogtrykker Carl Berling. De store Skyggesider ved 
Forholdet til disse to Personligheder ville aldrig kunne fordølges, 
og det nedsættende for ham i, at han vedligeholdt det, ligger klart 
for Dagen; men det kan heller ikke miskjendes, at det, som knyttede 
ham saa nøje til dem fremfor alle andre, der søgte at trænge 
sig ind paa ham, ikke blot var deres større Klogskab, men ogsaa 
den videre Synskreds, de medbragte, og en personlig Sympathi med 
dem i en vis, snart sentimental, snart mystisk Livsanskuelse. Han 
følte hos dem en Overlegenhed, parret med virkelig Hengivenhed 
for hans Person, som han ikke tidligere havde mødt, og alt som 
Aarene gik, knyttedes han til dem med flere og flere Baand. Endog
over for sin Hustru omtalte han Louise Rasmussen som sin «Skytsengel», 
og i Carl Berling saa han sin mest hengivne Ven, den 
eneste, som kunde følge ham gjennem alle Stemninger, fra de 
laveste til de højeste.

Imidlertid havde de politiske Forhold i Monarkiet taget den 
uheldsvangre Udvikling, der strax efter hans Tronbestigelse skulde 
føre til en blodig Katastrofe. Det kunde ikke ventes, at Kronprinsen
skulde kunne gjennemskue de vanskelige Spørgsmaal, hvis 
Løsning oversteg hans langt mere begavede Faders Kræfter; men 
han havde bevaret en umiddelbar Følelse for de store Modsætningers 
væsentlige Betydning, som Kongen ofte syntes at have tabt i sine 
stadig fornyede Overvejelser af alle Rettens, Billighedens og 
Klogskabens Hensyn. Han var saaledes paa det rene med 
Augustenborgernes statsfarlige Virksomhed, og han følte varmt for de danske 
Nordslesvigeres nationale Ret; han havde Sympathi for en 
Tilnærmelse til de andre nordiske Riger, og han indsaa, at 
Kongelovens Forfatningsgrundlag maatte opgives. Det var dog især de i 

Anledning af det «aabne Brev» i Efteraaret 1846 stedfundne 
Demonstrationer og oprørske Udtalelser fra slesvig-holstensk Side, som 
bragte ham til at tage bestemt Stade i Tidens Spørgsmaal, og da 
han i den følgende Vinter udtalte det Ønske for sine Omgivelser 
i Odense at henvende sig til Kongen om Nødvendigheden af at 
forandre Monarkiets Forfatning samtidig med at træffe Foranstaltninger 
til at forebygge dets Sønderlemmelse, gik disse ind paa 
Tanken og hjalp ham med at sætte den i Værk. Det var især 
Emil Bardenfleth, som i disse Aar var hans politiske Raadgiver og 
fortrolige. Denne Barndomsven havde en Tid været Kavallér hos 
Vilhelmine, senere Hofchef under F.s. andet Ægteskab og var nu 
Stiftamtmand i Odense; det var ham, som nu affattede den 
Henvendelse til Kongen, som Kronprinsen 6. Febr. 1847 indsendte, og 
som bidrog til at fremkalde en Del Overvejelser, der dog ikke 
medførte praktiske Resultater. Næppe et Aar efter kaldtes Kronprinsen 
selv til Regeringen, 20. Jan. 1848.

Det kunde ikke være andet, end at dette Tronskifte maatte 
fremkalde dybe Bekymringer hos alle dem, der kjendte Forholdene. 
Uerfaren, uden fremtrædende Begavelse og en fast Karakter, som 
den 40aarige Konge var, kunde Enevældens formelle Ret i hans
Haand indebære uberegnelige Farer. Det var derfor hans Faders 
sidste Raad, at han skulde indføre konstitutionelle Tilstande, og de 
gamle Statsministre, Stemann, Ørsted, A. V. Moltke og Reventlow-Criminil,
gik villig ind paa Tanken. Han beholdt de nævnte 
Ministre, men kaldte efter Faderens Raad ogsaa Carl Moltke, af 
egen Tilskyndelse Emil Bardenfleth ind i Statsraadet. 28. Jan. 
udkom den kongelige Kundgjørelse, hvorefter der skulde indføres en 
for Monarkiets Lande fælles Forfatning og Stænder med besluttende Myndighed. -- 

De skiftende Situationer i Tidsrummet 1848-63 samle sig i 
Virkeligheden ikke saa meget om de brogede Ministerlister som 
om 4 enkelte Mænd, der efter hverandre indtoge den første Plads i 
Kongens Tillid, enten paa Grund af personlig Forkjærlighed, eller
fordi de mentes bedst at kunne magte Forholdene; disse Mænd 
vare Bardenfleth, Bluhme, Scheele og Hall. Forholdet til Bardenfleth 
var utvivlsomt det dybest rodfæstede; det kan ikke miskjendes, 
at den Grundbetragtning af Rigets indre og ydre Forhold, som 
denne selv i sine Erindringer udførlig har gjort Rede for, mere 
end  nogen anden havde slaaet Rod ogsaa hos F. Vil; om han end 
senere ved Omstændighedernes Magt mere end én Gang kom bort 
fra den, vendte han dog personlig stadig tilbage til at anse den 
for den eneste rette.

Den oprørske Forsamling i Rensborg (18. Marts) og det 
derefter følgende Kasinomøde kuldkastede i en Haandevending det i 
Kundgjørelsen opstillede Program, og 21. Marts afskedigede Kongen 
efter Bardenfleths Raad Statsraadets Medlemmer og overdrog til 
ham at danne et konstitutionelt Ministerium. Dette lykkedes ham 
dog ikke, og Kong F. gik lige saa lidt som Bardenfleth med Glæde 
ind paa det Program, som Martsministeriet dannedes paa, 
Ejderstaten og en vidtgaaende demokratisk Forfatning; men det var 
under de givne Forhold det eneste mulige. Og det skal da ej 
heller glemmes, at det i dette afgjørende Øjeblik var Kong F., 
som aabent og ærlig stillede sig paa sit danske Folks Side, at 
han, mere resolut, end hans Forgængere vistnok vilde have været 
i Stand til, gav Folkets Harme over den Ydmygelse og den Uret,
der tilføjedes det, og dets opblussende Begejstring et sandt og 
fyldigt og kongeligt Udtryk. Hvad der end ellers vil kunne siges 
Kong F. VII paa, saa skal dog sene Tiders Historie vidne, at han 
i et farefuldt Øjeblik blev os en Konge af Guds Naade.

Den Frygt for jævnlige Omskiftelser i Kongens Planer og 
Anskuelser, der syntes berettiget, viste sig i Begyndelsen kun lidet 
grundet; Kong F. holdt sig i Krigsaarene strængt inden for de 
snævre Grænser, han selv havde sat for sin konstitutionelle Ret;
Statsraadet, hvis Møder han kun undtagelsesvis overværede, førte 
baade de diplomatiske Forhandlinger, Arvefølge- og Forfatningssagen igjennem.

Efterhaanden var imidlertid Ledelsen af Monarkiets Politik 
gledet ud af Hænderne paa Bardenfleth og over til Kongens 
Kabinetssekretær, den tidligere Martsminister Bluhme; han blev 
Udenrigsminister (1851), og da Helstaten og dens konsekvente
Gjennemførelse i alle Retninger skulde træde ud i Livet, veg F. VII ikke 
tilbage for at lade ham vove det upopulære Forsøg ved Kundgjørelsen
af 28. Jan. 1852. Dette blev et Vendepunkt i hans Regeringshistorie, 
ikke blot fordi det var et Brud med den ved Grundloven indførte 
Retsorden, der uundgaaelig drog andre efter sig, men især fordi 
det gjenindførte et Gehejmestatsraad under Kongens Forsæde. 
Derved var Fristelsen til at gjøre sig gjældende, til at lade sig
paavirke og til at følge sine modsatte Indskydelser lagt saa nær, at 
han næppe nogen Sinde helt faldt til Ro ved sine ansvarlige 
Ministres indre eller ydre Politik. Ved Siden af den «evropæiske 
Nødvendighed» og Stemningen i Kongerigets Repræsentation og 
Presse maatte Ministrene fra nu af tage et ikke ringe Hensyn til, 
hvad der kunde gjennemføres paa allerhøjeste Sted, eller tage sig
i Vare for de Farer, der fra denne Side kunde true dem, naar de 
mindst ventede det eller endog vare berettigede til at føle sig i 
sikker Overensstemmelse med Monarken. Der kom derved noget 
uberegneligt ind i enhver politisk Kombination, som bidrog til i
mange Maader at forøge de store Vanskeligheder, med hvilke vore 
Statsmænd havde at kæmpe. Krigens Gang og Grundlovens 
Indførelse havde omgivet Kongen med en enestaaende Glans; han 
stilledes i den almindelige Bevidsthed over saa at sige alle tidligere 
Konger, og man tiltroede ham alt godt. Selve Begivenhederne
havde i mange Henseender modnet ham, han forstod ikke blot at 
beherske sig overalt, hvor han var Gjenstand for den almindelige 
Opmærksomhed, men den nedarvede Sikkerhed i Besiddelsen af 
sin kongelige Værdighed i Forening med den vennesæle Maade at 
omgaas alle paa, hans jævne Tale og muntre Skjæmt vandt alle 
Hjærter og var kjendt i hver Vraa af Riget. Det kunde ikke
være andet, end at Statsmændene maatte fristes til at regne med 
denne Faktor i al dansk Politik.

Men det skulde snart vise sig, hvor tveægget det Vaaben var, 
som Bluhme i Kampen for sine politiske Ideer havde draget. Vel 
skaffede Kongens Folkeyndest i Forbindelse med hans egen kloge 
Politik ham en værdifuld Støtte i Bondevennerne, men alt under
Forhandlingerne om Tronfølgeloven traadte Kongens tvetydige 
Holdning for Dagen, og under den paafølgende konstitutionelle Konflikt, 
i hvilken Ministeriet var berettiget til at tro ham nøje knyttet til 
dets Politik, opgav han det pludselig paa Halvvejen.

Det var den tidligere Statholder i Hertugdømmerne, Holsteneren 
L. N. Scheele, som nu (1855) for en Tid traadte i Forgrunden som 
Kongens Raadgiver. Hans Indflydelse var for en stor Del vunden 
og blev længe vedligeholdt gjennem Kongens private Omgivelser,
medens hans politiske Program var uklart og famlende. Der 
begyndte en Række Forsøg paa at ordne Landsdelenes indbyrdes 
Forhold paa konstitutionel Grund, som snart syntes mere at føre 
fra end til Maalet. Naar denne Udvikling faa Aar efter (1857)
fjærnede Scheele fra Magten og efter forskjellige Svingninger fandt 
sit Midtpunkt i C. Hall, saa skyldtes dette ingenlunde Kongens 
Ønske, men selve Forholdenes tvingende Magt, først og fremmest
den principielle Opposition fra den tysktalende Befolknings Side, 
støttet til de tyske Stormagters faretruende Intervention, som betog 
vore Statsmænd af andre Retninger Modet til igjen at gribe det 
Ror, der atter senere blev tilbudt dem. Først da Forholdet til 
Sverige-Norge antog en varmere Karakter, og vor Sag syntes at 
møde Forstaaelse som en fælles national Interesse for alle tre Folk, 
droges ogsaa Kongen med i den voxende Bevægelse hen imod Holstens 
Udskillelse og de danske Landsdeles nærmere Forening under 
en ny Forfatning samt Oprettelsen af et nordisk Forbund med visse 
fælles politiske Institutioner. Det personlige Venskab med Kong 
Carl XV, Kongevalget i Grækenland og de samtidige Begivenheder 
i Italien styrkede i høj Grad den nationale Politiks Fremgang, men 
det kunde dog ikke miskjendes, at Kongen personlig ofte nærede
store Betænkeligheder ved den.

Kong F. VII's private Liv fik for en stor Del sin Karakter af 
hans morganatiske Ægteskab. Berling blev kort efter Tronbestigelsen 
Kongens Privatsekretær, senere Kammerherre og Intendant for 
Civillisten, og Louise Rasmussen fik Titel af Baronesse Danner. 7. Avg. 
1850 lod Kongen sig vie til hende ved venstre Haand, hvorhos 
hun udnævntes til Grevinde; Vielsen foretoges af Sjællands Biskop 
i Frederiksborg Slotskirke i Tronfølgerens og hele Hoffets
Nærværelse. Som Følge heraf trak Enkedronningen og Kongehusets 
andre Damer sig fuldstændig tilbage fra Hoffet, et Forhold, som 
ofte pinte og ydmygede Kongen mere, end han vilde være ved. 
Ogsaa Aristokratiet holdt sig for det meste fjærnt, og i Hovedstaden
stod hans Popularitet ofte paa svage Fødder, ja Oppositionen imod 
Grevinde Danner antog her, hvor man kun alt for godt kjendte 
hendes Fortid, flere Gange en temmelig ondartet Karakter, saaledes
især under det mislykkede Forsøg med et bondevenligt Ministerium 
(1859-60), under hvilket Berling maatte opgive sin Stilling ved 
Hoffet. Kongen vænnede sig derfor til at tage Ophold uden for 
Kjøbenhavn; om Sommeren boede han paa et Landsted i Skodsborg, 
om Vinteren til Dels paa Frederiksborg, indtil dette gik til 
Grunde i en Ildsvaade (1859). Senere kom hertil Jægerspris og 
Glücksborg, som han erhvervede, og hvor han gjærne tilbragte 
nogle Uger eller Maaneder hvert Aar. Jævnlige Rejser bragte 
ham desuden omkring i alle Rigets Dele, og der var næppe noget 
historisk Minde af Betydning, som han ikke havde opsøgt; mange 
lod han grundig undersøge i sin Nærværelse, istandsætte og beskrive.

F. VII's Helbred var ikke stærkt, hans Konstitution bar Præg 
af, at han var den sidste Mand af en degenereret Slægt. Den 
Omhu, der vistes ham af hans Hustru, virkede heldig til en regelmæssig 
Levemaade, og han overvandt uden større Ulemper flere 
Sygdomsanfald. At han forholdsvis hurtig bukkede under for den 
Forkølelse med paafølgende Ansigtsrosen, som i Nov. 1863 
indtraadte under Opholdet paa Glücksborg Slot, havde maaske til Dels 
sin Grund i en mindre Agtpaagivenhed over for hans Levemaade i 
det sidste Aars Tid, da hans Livlæge ikke mere var om ham, til 
Dels vel ogsaa i den ophidsede Sindstilstand, som Frygten for
alvorlige politiske Forviklinger havde fremkaldt. Hans Død indtraf 
Søndagen 15. Nov.; Liget overførtes fra Flensborg til Kjøbenhavn 
og blev 19. Dec. bisat i Roskilde Domkirke.

Den Landesorg, som ved F. VII's Død greb hele det danske 
Folk, var sikkert uden Sidestykke i vor Historie; man mindedes 
med Taknemmelighed, hvad der var vundet i hans Regeringstid, 
og hvad han selv havde været i sine bedste Øjeblikke, den sjældne
Forening af kongelig Værdighed og folkelig Jævnhed i al hans 
Færd. En Række Billedstøtter blev rejst til Minde om ham i 
snart sagt alle Danmarks Byer. Senere er Dommen over ham ofte 
kommen til at lyde helt anderledes. Betydelige Mænd blandt hans 
samtidige som Madvig, Martensen og Bardenfleth have i stærke 
Udtryk fremdraget Skyggesiderne ved hans Personlighed, og der er 
blevet fældet haarde Domme over hans Regeringstid. Tiden til 
en endelig og retfærdig Bedømmelse af ham er dog sikkert endnu 
ikke kommen, og det ses let, at baade hans alt for højrøstede
Lovtalere og hans overlegne Kritikere have forset sig paa de 
enkelte Sider i en mærkelig sammensat Natur. Eftertiden vil 
næppe kunne lukke Øjet for, at det meste af, hvad der drog 
denne Mand nedad, var ham medfødt og dobbelt vanskeligt at 
bekæmpe i hans høje Stilling, men at han som Konge blev langt 
mere, end nogen havde turdet haabe; han vil blive mindet, ikke
blot fordi han var Konge, men som en god dansk Mand. 

Aarbøger f. nord. Oldkynd. 1866. 
C. E. Bardenfleth, Livserindringer. 
M. H. Rosenørn, Løsrevne Blade af Livsminder.

<i>A. D. Jørgensen.</i>

</chapter><chapter name="Frederik, Hertug, 1529-56">

<i>Frederik,</b> Hertug, 1529-56, 
Søn af Kong Frederik I og  Sophie af Pommern. Han fik sin Broder Kong Christian III's 
tyske Hofpræst Andreas Jedicke til Tugtemester og en halvlærd 
Opdragelse, da han bestemtes til at søge Bispeværdigheden. Ved 
Hertugdømmernes Deling 1544 blev han forbigaaet, i det Brødrene 
lovede at skaffe ham Ærkebispedømmet Bremen; da dette ikke 
lykkedes, skaffede de ham foreløbig et Kannikedømme i Køln. 
Da han blev 20 Aar gammel, maatte Brødrene imidlertid være 
rede til at indrømme ham en Del af Hertugdømmerne, hvis 
Stænder havde hyldet ham; for at undgaa det overdrog Kongen 
ham Bispedømmet Slesvig med Svabsted, i det Kapitlet valgte 
ham til Koadjutor hos Bispen, Tileman van Hussen (7. April 1549). 
Samme Aar indgik han i Assens en Overenskomst med sine 
Brødre, hvorefter han opgav al Ret til Hertugdømmerne for deres 
og deres mandlige Efterkommeres Livstid imod foruden Slesvig 
Stift at faa en Aarpenge af 9000 Mark, indtil der kunde skaffes 
ham et større Stift (16. Dec.). Kort efter døde Biskoppen, og F., 
der alt tidligere var indtraadt i hans Ret, antog nu ogsaa Navnet. 
1552 opnaaede han derpaa ligeledes Bispedømmet Hildesheim, hvor 
han ligesom i Køln stod i Lydighedsforhold til Paven; han beholdt 
dog ogsaa indtil videre sin Pension af Brødrene. F. døde 27. Okt. 
1556 hos sin Moder i Kiel efter at have testamenteret alle sine 
Ejendomme til Broderen Adolf, Hertug paa Gottorp. Slesvig Stift 
havde han forpligtet sig til at overlevere Kongen skadesløst, men 
oplod det før sin Død ikke des mindre til samme Broder, der 
strax efter hans Død satte sig i Besiddelse af det. De 2 Brødre 
synes at have staaet hinanden nær ogsaa i deres tvetydige eller 
lunkne Forhold til de kirkelige Spørgsmaal, som Kongen omfattede 
med den største Nidkjærhed.

Ny kirkehist. Saml. IV, 626 ff. 
Stemann, Gesch. des Rechts des Herzogth. Schleswig III, 222 ff.

<i>A. D. Jørgensen.</i>

</chapter><chapter name="Frederik, 1753-1805, Arveprins">

<b>Frederik,</b> 1753-1805, Arveprins. 
I sit Ægteskab med Juliane Marie havde Frederik V kun ét Barn, nemlig Sønnen F., 
der blev født ii. Okt. 1753. For at skaffe ham en fyrstelig Stilling fik 
Regeringen ham allerede i en Alder af 3 Aar valgt til Koadjutor i 
Bispedømmet Lybek. Han vilde derefter med Tiden, naar den 
daværende Fyrstbiskop døde, blive dennes Efterfølger. Men de 
betydelige Pengesummer, der vare brugte for at sætte dette Valg 
igjennem, kunde bedre have været sparede. Ved Mageskiftetraktaterne 
1767 og 1773 blev det fastslaaet som et af de Ofre, der 
maatte bringes fra dansk Side, at Prinsen skulde give Afkald paa 
denne Værdighed. Den Opdragelse, han imidlertid havde faaet, 
var ingenlunde bleven anlagt, som om han skulde være Fyrste i en 
lille tysk Stat. Han var tvært imod siden Enevældens Indførelse 
den første danske Prins, der udvikledes til at opfatte Dansk som 
sit rette Modersmaal, Saa begavede danske Videnskabsmænd som 
Jens Schielderup Sneedorff og efter ham Ove Guldberg vare hans 
vigtigste Lærere. Det var ogsaa sikkert den nationale Aand, som 
Guldberg forstod at indgive ham, der senere bragte ham til at gjøre 
Haven ved det ham 1773 skjænkede Jægerspris til et Slags Pantheon 
for Mænd, der siden Oldtiden havde spillet en stor Rolle i 
Fædrelandets Historie.

Men uheldigvis fattedes den godmodige Prins alt for meget 
Evner, til at den Undervisning, som han havde faaet, kunde bære 
rige Frugter. Endnu mindre syntes det at være sunget for hans 
Vugge, at han skulde komme til at staa i Spidsen for Staten. Men 
dog førte den Struenseeske Katastrofe hertil. Det hørte med til 
de ukloge Taktløsheder, hvoraf Struensee begik alt for mange, at 
han lod tilføje Prinsen saa vel som hans Moder, Enkedronning Juliane 
Marie, flere Fornærmelser. Særlig maatte det opfattes som en 
saadan, at Prinsen blev fjærnetfra sin tidligere Plads i den kongelige 
Loge i Theatret og blev henvist til en anden Loge. Ogsaa levede 
han og Moderen en Tid paa Fredensborg som forviste fra Hoffet. 
Hvor fuldstændig Prinsen end fattedes Mod og ydre Personlighed til 
selv at ville træde op imod Magthaverne, var hans Navn dog et 
godt Samlingsmærke for dem, der vilde Struensee til Livs, og da 
Januarnatten 1772 havde bragt Struensee og Dronning Caroline 
Mathilde med deres Venner det dybe Fald fra deres Magt, blev 
det Arveprinsen, der kom til at staa som Midtpunktet for Regeringen. 
I samme Grad Forbandelserne løde fra høje og lave over de styrtede 
Magthavere, i samme Grad blev der jublet for Prinsen og hans 
Moder. Men i Virkeligheden var han kun et Navn. Det er velbekjendt, 
at han ganske beherskedes af sin Moder, og at de begge 
med Hensyn til Statsstyrelsen nøje fulgte Guldbergs Raad. Ogsaa
vilde det være en Misforstaaelse, om man, fordi han 1772 lod sig 
udnævne til Præses for Kunstakademiet i Kjøbenhavn og for det 
norske Videnskabernes Selskab i Throndhjem, vilde tro, at han 
havde nogen dybere Interesse for Kunst og Videnskab.

Hvor lidet betydelig han end viste sig paa alle de Omraader, 
hvor han fik noget at gjøre, stod han dog afgjort som den ypperste 
Mand i Staten. Saa meget mere kan man forstaa, at han blev 
ilde tilfreds, da den unge Kronprins Frederik 14. April 1784 gjorde
Ende paa den Guldbergske Styrelse. Han protesterede derfor 
heftig, da Kronprinsen i det afgjørende Statsraadsmøde hin Dag 
forelagde den Sindssvage Konge til Godkjendelse det Forslag, 


hvorefter Statsraadet skulde sammensættes af helt andre
Personligheder end dem, der gjaldt for Arveprinsens
og Enkedronningens kaarne Mænd. Det synes endog bag
efter noget nær at være kommet til Haandgribeligheder
mellem ham og Kronprinsen, da det gjaldt om, hvem
der kunde sikre sig Kongens Person.

Med denne Begivenhed var Arveprinsens politiske
Rolle udspillet. Forholdet imellem ham og Kronprinsen
bevarede en vis ydre høflig Karakter, men kunde ikke
blive varmt, og Arveprinsen sank hen i et ganske
betydningsløst Privatliv.

I en Alder af 21 Aar var han (21. Okt. 1774)
bleven gift med Prinsesse Sophie Frederikke
af Meklenborg-Schwerin (f. 24. Avg. 1758 d.
29. Nov. 1794). Han blev ved hende Fader
til Christian VIII, Arveprins Ferdinand
(ovfr. S. 125), vor nuværende Dronnings Moder,
Landgrevinde Louise Charlotte, og den i 1850 afdøde
Prinsesse Juliane Sophie. Han døde efter længere
Tids Svagelighed 7. Dec. 1805 Paa Amalienborg.

<i>E. Holm.</i>

</chapter><chapter name="Frederik (Christian F. Vilhelm Carl), f. 1843, Kronprins">

<b>Frederik</b> (Christian F. Vilhelm Carl), f. 1843, Kronprins, 
Søn af Kong Christian IX og Dronning
Louise. Han blev født 3. Juni 1843 i det gule Palais
i Amaliegade. Efter at Prinsen en kort Tid havde
besøgt Mariboes Skole, fortsattes hans Undervisning
i Hjemmet under Professor L. V. Petersens Ledelse,
samtidig med at han deltog i Kadetakademiets praktiske
Øvelser. Efter Konfirmationen (19. Okt. 1860)
udnævntes Prinsen til Sekondlieutenant à la suite i
Infanteriet, hvorpaa han det følgende Aar gjennemgik
et militært Kursus ved en Bataillon i Nyborg. Prinsen
uddannedes derefter ved Dragonregimentet i Næstved
og forrettede Tjeneste som Kavalleriofficer. 1863
studerede han en kort Tid ved Universitetet i Oxford,
hvor han senere fik den juridiske Doktorgrad. Da
Faderen 1863 besteg Tronen, blev F. hjemkaldt fra
England og fik som Kronprins Sæde i Statsraadet. Under
Felttoget 1864 var han ansat i Generallieutenant
Hegermann-Lindencrones Stab. 1867 blev F., der
havde gjennemløbet flere militære Grader, udnævnt til
General uden for Nummer. Under Kongens Rejse til Jylland
1868 stilledes han som Regent i Spidsen for Regeringen
og har siden flere Gange ført Regentskabet. 1874 og
1877 var han Chef for Lejrdivisionen ved Hald. 1891
udnævntes han til Formand i Generalkommissionen,
i hvilken Egenskab han som Hærinspektør fører
Overtilsyn med Hærens forskjellige Afdelinger
og Institutioner. F. har foretaget talrige
Udenlandsrejser, blandt hvilke hans Besøg i Berlin 
1874 hos den tyske Kronprins, den senere Kejser Frederik III, kan 
fremhæves. Han har flere Gange personlig lagt sin Interesse for 
Fængselsvæsenet for Dagen, og alle sociale Institutioner i humane
Øjemed have en Ven i ham. 28. Juli 1869 ægtede F. i Stockholm 
Louise, Prinsesse af Sverige og Norge. De have 8 Børn, nemlig 
4 Prinser og 4 Prinsesser. Om den ældste, Prins Christian, s. III, 529. 

H. P. B. Barfod, Kong Christian IX S. 119 ff.

<i>A. Thorsøe.</i>

</chapter><chapter name="Frederik, Hertug af Glücksborg, 1707-66">

<b>Frederik,</b> Hertug af Glücksborg, 1707-66, 
var en Søn af Hertug Philip Ernst og hans første Hustru, Christine af 
Sachsen-Eisenberg, og født 1. April 1707. Med sin Hofmester, Jonas Lime, 
senere Præsident i Bergen, opholdt han sig fra 1719 i Kjøbenhavn,
hvor han fra 1717 stod som Kapitajn i Fodgarden; de rejste her fra 
til Udlandet, Italien, Tyskland og Holland, indtil 1724. F. var 
imidlertid bleven Oberstlieutenant i Dronningens Livregiment, blev
1729 Oberst og Chef for det oldenborgske Regiment, 1739 Generalmajor, 
1749 Generallieutenant og 1758 General i Fodfolket. 5. Marts 
1760 tog han sin Afsked af Militæretaten. Ved sin Faders Død 
12. Nov. 1729 tiltraadte han som Hertug af Glücksborg, hvorfra 
han 1749 skilte den Halvdel af Ærø, som i over 100 Aar havde 
tilhørt Hertugdømmet; den gik over i Kronens Eje imod 
Eftergivelsen af en lang Række Skatterestancer paa Glücksborg, som 
havde været Gjenstand for mange Aars Stridigheder. Død 10. Nov. 
1766. Han ægtede 1745 Henriette Augusta af Lippe-Detmold, der som 
Enke kjøbte Slottet Nørborg, som hun beboede til sin Død, 5. Avg. 1777.

J. C. Gude, Bericht von Sundewitt.

<i>A. D. Jørgensen.</i>

</chapter><chapter name=""Frederik, Hertug af Glücksborg, 1814-85>

<b>Frederik,</b> Hertug af Glücksborg, 1814-85, 
Søn af Hertug Frederik Vilhelm Poul Leopold af Glücksborg og Louise Caroline 
af Hessen og ældre Broder til Kong Christian IX, blev født 23. Okt. 1814 
paa Gottorp. Han traadte i dansk Militærtjeneste, blev 1831 Ritmester 
ved de lette Dragoner og stod ved det slesvig-holstenske Oprørs 
Udbrud 1848 ved 2. Dragonregiment i Itzeho, med hvilket han 
sluttede sig til Insurgenthæren. Han blev derfor 1849 udslettet af 
Listen over Hærens Personel, men fik 1858 ny Afsked med 
Tilladelse til at bære dansk Uniform. Han var 1843 ble ven dekoreret 
med Elefantordenen. Ved Broderen Hertug Carls Død 24. Okt. 
1878 succederede han som Hertug af Gliicksborg; han døde 27. Nov. 
1885 paa Grünholz ved Ekernførde. F. ægtede 16. Okt. 1841 Adelheid 
Christine Juliane Charlotte Prinsesse af Schaumburg-Lippe.

<i>A. Thorsøe.</i>
</chapter>
</chapter><chapter name="Frederik II, Hertug af Holsten-Gottorp, 1568-87">

<b>Frederik II,</b> Hertug af Holsten-Gottorp, 1568-87, 
Søn af Hertug Adolf (II) og Christine af Hessen og født 21. Juni 1568. 
Han nød en fortrinlig Opdragelse under Vejledning af en fransk 
Adelsmand, Antoine Cauce, der 1581 fulgte ham og den yngre 
Broder Philip til Universitetet i Heidelberg. Her fungerede han 
1583 som Æresrektor og gik derpaa til Universitetet i Strasburg. 
1. Okt. 1586 blev han ved sin Faders Død Hertug i Slesvig og 
Holsten for den gottorpske Del. Det lykkedes ham derimod ikke 
at tiltræde som Biskop i Slesvig Stift, hvortil Faderen havde faaet
ham valgt til Koadjutor; det blev tvært imod taget i Besiddelse af 
Kongen som et dansk Rigslen. F. roses for sin Lærdom og Fromhed, 
men han døde alt 15. Juni 1587; han var ugift.

W. E. Christiani, Gesch. der Herzogth. Schlesw. u. Holst, unter d. Oldenburg. Hause II. Moller, Cimbria lit. I.

<i>A. D. Jørgensen.</i>

</chapter><chapter name="Frederik III, Hertug af Holsten-Gottorp, 1597-1659">

<b>Frederik III,</b> Hertug af Holsten-Gottorp, 1597-1659,
ældste Søn af Hertug Johan Adolf og Augusta, Datter af Frederik II af 
Danmark, blev født paa Gottorp Slot 22. Dec. 1597. Efter at hans 
Opdragelse i Hjemmet var afsluttet, sendtes han 1615 til Udlandet, 
først til Tyskland og derpaa til Frankrig. Hans Plan om en Rejse 
til Italien afbrødes derimod ved Efterretningen om hans Faders 
Død, som var indtruffen 31. Marts 1616, og han vendte hjem for 
at overtage Regeringen, som han førte i 43 for Hertugdømmernes 
fremtidige Skæbne betydningsfulde Aar.

Til Trediveaarskrigens Uro, som ogsaa hans Lande gjentagne 
Gange kom til at føle haardt, passede F. i og for sig kun lidet. 
Hans Interesser vare langt mere vendte mod fredelige Sysler end 
mod krigersk Færd. Han besad en ikke ringe Dannelse, talte 
Latin med stor Færdighed, kunde læse det gamle Testamente i 
Grundsproget og nærede særlig Kjærlighed til mathematiske og 
astronomiske Studier, hvorom Kunstkammeret paa Gottorp med 
dets dobbelte Globe og dets Fremstilling af det ptolemæiske og 
kopernikanske System bar Vidne. Han forøgede det gottorpske
Bibliothek, understøttede Johan Mejers Kortværk og Danckwerths 
Beskrivelse af Hertugdømmerne, forbedrede forskjellige Skoler og 
paatænkte Oprettelsen af et Universitet, hvilken Tankes Gjennemførelse
dog Krigsforholdene hindrede. Ved Siden heraf interesserede 
han sig for sine Landes økonomiske Opkomst. Med Tilsidesættelse 
af konfessionelle Hensyn lod han baade nederlandske Arminianere 
og Katholiker nedsætte sig i Hertugdømmerne, de sidste især som 
Kolonister paa de Rester af Nordstrand, der havde undgaaet den 
store Oversvømmelse 1634, de første navnlig i den nyanlagte By 
Frederiksstad. Til denne By knyttede han ogsaa store Forhaabninger, 
i det han ønskede at gjøre den til en Stabelstad, der som 
et andet Amsterdam skulde modtage Varer fra Orienten; men hans 
Planer om en storartet Handelsforbindelse med Persien gjennem 
Rusland mislykkedes ganske.

Størst Betydning fik dog hans Regering for hans Hus, for 
Hertugdømmerne og derigjennem for Danmark i ren politisk 
Henseende. Hvad han her vandt, skyldtes heller ikke Vaabenmagt, 
men diplomatisk Snille. Tvivlsomt er det, om han selv væsentlig 
har bestemt sin Politiks Retning og taget Initiativet i de afgjørende 
Øjeblikke, eller om det har været hans forskjellige betydelige 
Statsmænd, der have bibragt ham deres Tanker; men i alt Fald blev 
det tilsigtede Maal og de dertil valgte Midler fastholdt paa en Gang 
med Forsigtighed og Klogskab og med en dristig og konsekvent 
Hensynsløshed.

Hans indre Politik betegnes ved Forøgelsen af den landsfyrstelige 
Magt. Støttet til sin Faders Arvestatut lykkedes det ham at 
faa Stænderne til at opgive deres ved Privilegierne bekræftede 
Valgret og antage ham til Landsherre som den afdødes førstefødte
Søn. Senere hen paalagde han sammen med Christian IV Toldafgifter, 
ja en enkelt Gang endog en Skat uden Stændernes Samtykke, 
og han var ivrigere end sin kongelige Fælle i at optræde 
mod Syndikus Krauthoff, da denne 1642 paa Ridderskabets Vegne 
angreb Fyrsterne. Langt vigtigere var dog hans ydre Politik, der 
betegnes ved det gottorpske Huses afgjørende Brud med Danmark 
og dets Tilslutning til Sverige.

Den første Anledning til Spænding mellem Christian IV og 
F. gaves ved Valget af en Koadjutor til Bremen Stift. Det 
gottorpske Hus havde en ikke ringe Berettigelse til Prætensioner 
herpaa, i det først Johan Adolf havde været Ærkebisp i det nævnte 
Stift, og dernæst hans Broder Johan Frederik havde fulgt ham;
Johan Adolfs Enke, Augusta, havde lovet sin Mand paa hans Dødsleje 
at skaffe deres næstældste Søn, Adolf, Udsigt til Stiftet, og Johan 
Frederik havde forpligtet sig til at virke for sin Brodersøns Valg. 
Hertug F. begyndte ogsaa allerede 1617 at arbejde derpaa. Men 
herimod optraadte Christian IV i den Hensigt at skaffe sin Søn 
Frederik Stiftet, og efter en langvarig diplomatisk Kamp fik han 
1621 de gottorpske Hertuger til at give efter mod et Løfte om en
Pengeerstatning til Adolf. I de nærmest følgende
Aar forbedredes ogsaa Forholdet mellem de to
Fyrster, og Hertugen deltog i Marts 1625 i Mødet
i Lauenburg, hvor Kongen valgtes til Oberst for den
nedersachsiske Kreds, der samtidig vedtog forskjellige
Forholdsregler mod Angreb fra kejserlig Side. Men
næppe havde Christian IV i den paafølgende Krig
lidt Nederlaget ved Lutter am Barenberg i Avg. 1626,
førend Hertugen i Okt. baade forsøgte at virke for
Fred og ved en Sendelse af Ægidius v. d. Lancken,
der paa denne Tid havde størst Indflydelse hos ham,
til Tilly anmodede om Nevtralitet og Skaansel for sine
Lande. Fredsmæglingen og den størst mulige Befrielse
for Indkvartering og andre Krigsbyrder bleve ogsaa
i den følgende Tid, da de kejserlige og liguistiske
Tropper vare rykkede over Elben, Opgaven for hans
Politik. Han var for forsigtig til at indlade sig med
sin Broder Hertug Adolf i hans vidtgaaende Planer
(I, 112), men hans Tilslutning til Magthaverne gik
dog temmelig langt. Han stillede sig paa en meget
venskabelig Fod med Wallenstein, der i Efteraaret
1627 besøgte ham paa Gottorp; i Marts 1628 gav han de
kejserlige Hærførere forskjellige Meddelelser om den
kongelige Hærs Angrebsplaner, og i Maj s. A. lod han
udfærdige en Instrux for en Afsending til Kejseren,
som skulde opfordre denne til at befri Hertugens
Lande for Indkvartering mod Løfte om Sikkerhed mod
mulige Anfald fra Kongens Side. I Avg. s. A. indlod
han sig endog, om end med stor Forsigtighed, paa
Underhandlinger med den spanske Kommissær Gabriel de
Roy og dennes delegerede, Dominikanermunken Nicolaus 
Jansenius; disse Underhandlinger gik  ud  paa  at støtte 
de habsburgske Planer om Dannelsen af en Flaade i Nordsøen, 
mod at der i Frederiksstad dannedes et spansk Saltkompagni. 
Hovedmaalet var stadig at befri de gottorpske Besiddelser 
for Krigens Byrder, men dette lykkedes dog langtfra 
fuldstændig, og paa den anden Side fattede Christian IV stor
Mistanke til F.s Planer. I Foraaret 1629 lod Kongen 
derfor  sine Tropper dels true selve Gottorp, dels angribe 
Nordstrand og Slesvigs Vestkyst, det sidste med Held,
skjønt kejserlige Hærafdelinger hentedes til Hjælp. 
Imidlertid havde F. fortsat sit Arbejde paa Fredens 
Gjenoprettelse, og ved Mødet i Lybek 1629 virkede Ægidius 
v. d. Lancken ivrig for de hemmelige Forhandlinger med 
Wallenstein, der skaffede Kongen taalelige Fredsbetingelser; 
men Freden tilsikrede til Gjengjæld Hertugen Amnesti 
og Tilbagegivelsen af de Besiddelser, særlig Nordstrand 
og Femern, som Kongen havde besat under Krigen.
Efter Freden indtraadte et i alt Fald paa Overfladen ret 
venskabeligt Forhold mellem Hertugen og Kongen, hvilket i den første 
Tid trods mindre Rivninger ikke forstyrredes i nogen væsentlig 
Grad. Hertugen ægtede 21. Febr. 1630 Kurfyrst Johan Georg af
Sachsens Datter Maria Elisabeth, der skjænkede ham 16 Børn, og 
da Kongens Søn Prins Christian faa Aar efter blev gift med hendes 
Søster, besvogredes de to Fyrstehuse. Unionen mellem Hertugdømmerne 
og Kongeriget fornyedes og udvidedes ved gjentagne
Aftaler, og da det schaumburgske Hus uddøde 1640, enedes de to 
Fyrster om Delingen af dets Besiddelser; Hertugen lod sig dog nøje 
med Amtet Bramstedt og en Pengesum. Men faa Aar efter viste 
sig for første Gang Følgerne af en tidligere begyndt Tilnærmelse 
mellem Gottorp og Nordens nye Stormagt, Sverige.

Allerede 1620 under Striden om Koadjutorvalget i Bremen Stift 
havde Hertugen søgt Støtte hos Gustav Adolf, der ikke havde undladt 
at tilbyde ham sin diplomatiske Bistand og endog ønsket en 
Traktat med ham, og 1631 havde den svenske Konge gjentagne 
Gange forsøgt at faa sluttet en Alliance med Hertugen. Da
Udsigterne til et Brud mellem Sverige og Danmark tiltoge i Løbet af 
1643, synes F. at have forhørt sig om Muligheden af en Nevtralitet 
for sine Lande, og da Torstenson i Dec. s. A. brød ind i Holsten,
varede det ikke mange Dage, inden der sluttedes en Overenskomst 
mellem ham og Hertugen, hvorved denne for at forskaanes for 
Indkvartering overdrog Svenskerne Slottet Trittau og Stæderne Kiel og 
Ekernførde, lovede at betale 100000 Rdl. og underholde et Kompagni 
af Trittaus Garnison samt forpligtede sig til, at der ikke skulde 
ydes Sveriges Fjender nogen Hjælp. Saaledes havde F. trods de 
Baand, der knyttede ham til Danmark, baade Lensforholdet og 
Unionen, paa ny affundet sig med Rigets Fjender. Men heller ikke 
denne Gang opnaaede han sin Hensigt at faa sine Lande forskaanede 
for Krigens Tryk, og næppe havde den kejserlige General Gallas 
vist sig i Holsten, førend Hertugen søgte at sætte sig paa en 
venskabelig Fod med ham og med Christian IV. Hans vaklende 
Holdning bidrog maaske ogsaa sit til, at han i Foraaret 1645 paa 
ny maatte ud med en betydelig Pengesum til Svenskerne. Men da 
Freden sluttedes i Brømsebro, kom han helskindet fra Sagen og fik 
af begge Parter Løfte om Forglemmelse af mulig paadraget Mishag. 
Mange Aar gik ikke heller hen, inden den paabegyndte Tilnærmelse
til Sverige blev Ledestjærnen for den gottorpske Politik. Det skyldtes 
uden Tvivl særlig Johan Adolf Kielmann, der nu blev Hertugens 
indflydelsesrigeste Raadgiver. 

Det afgjørende Vendepunkt indtraadte med Carl X Gustavs 
Ægteskab med F.s Datter Eleonora, hvilket kom i Stand 1654 efter 
flere Aars Forhandlinger. Fra dette Øjeblik fandt der stadig en livlig 
Forbindelse Sted mellem de to Hoffer paa Gottorp og i Stockholm,
og den blev desto intimere, jo mere spændt Forholdet blev mellem 
Danmark og Sverige. Samtidig udformedes tydeligere Hertugens 
Planer om, hvad han vilde vinde ved denne Forbindelse. I Jan. 
1657 forespurgte han hos sin Svigersøn, om denne i Tilfælde af
Krig vilde tilstaa Hertugdømmerne, den kongelige Del medindbefattet, 
en vis Skaansel; Kongen vilde derved opnaa, at de 
separeredes fra Danmark. Og da i de følgende Maaneder danske 
Tropper indkvarteredes i Hertugdømmerne, og Rigsmarsken Anders 
Bille lod den gottorpske Skanse ved Stapelholm besætte, hvorved
Hertugen fik Ret til at klage over Tilsidesættelse af Bestemmelser 
i Unionen, forhandlede han ligefrem med den svenske Hærs Anfører, 
Feltmarskal Carl Gustaf Wrangel. Dog var der ingen Aftale truffet 
med Carl Gustav før dennes Indrykning i Holsten, men da de svenske 
Tropper stode i Hertugdømmerne, afsluttedes der 10. Sept. 1657 i 
dybeste Hemmelighed en Traktat mellem Hertugens og Kongens 
befuldmægtigede, der gik ud paa Forbund mod Danmark, og hvori 
Carl Gustav lovede ved Freden at skaffe Hertugen Amtet Svabsted,
Krigsskadeerstatning, Fællesregeringens Ophævelse og Løsning af 
Lensforholdet til Danmark for Slesvigs Vedkommende, ja, hvis han 
erobrede hele Danmark, skulde Hertugen have begge Hertugdømmerne. 
Det blev jo ogsaa den første Række af disse store lovede 
Fordele, som Hertugen, uden at hans Tropper havde deltaget i 
Krigen, opnaaede ved den Overenskomst, der i Maj 1658 sluttedes 
i Kjøbenhavn som et Tillæg til Roskildefreden, og hvoraf særlig 
Løsningen af Lensforholdet til Danmark var en overordentlig politisk 
Vinding for det gottorpske Hus.

Saaledes havde Tilslutningen til Carl Gustav lønnet sig godt 
for F., men Kongen lod ham næppe blive delagtig i sin fulde 
Fortrolighed. Da Hertugens ældste Søn, Christian Albrecht, paa 
Faderens Anmodning i Juli 1658 fik Tilladelse til at deltage i Carl
Gustavs forestaaende Krigstog, vidste det gottorpske Hof rimeligvis 
ikke, at dette gjaldt Danmark. F. saa næppe heller med Glæde 
Krigens fornyede Udbrud. Han ønskede Lettelser i den tyngende 
Indkvarteringsbyrde, og da han i Sept. 1658 blev Vidne til 
Indmarchen af de med Danmark allierede brandenborgske og kejserlige 
Tropper, gav han sin Svigersøn undvigende Svar paa hans 
Opfordring til at forny Alliancen. I Slutningen af Maaneden forlod 
han Gottorp og begav sig til Tønning. Den svenske Feltherre
Pfalzgreven af Sulzbach overlod harn det saakaldte Ostenske 
Regiment til Dækning af denne Fæstning, men afskaaren fra Forbindelse 
med Carl Gustav tog han kort efter, i Nov. 1658, ikke i Betænkning 
ved sine Gesandter at slutte en Nevtralitetskonvention med 
Kurfyrsten af Brandenborg som den, der paa dette Tidspunkt havde 
Magten i Hertugdømmerne, hvorved han opgav at have Besætning 
paa Gottorp, men forbeholdt sig, at hans Souverænitetsret over
Slesvig ikke skulde lide Skade. Henved et Aar tilbragte han nu 
i Tønning, søgende at holde sig saa vidt mulig gode Venner med 
begge de krigsførende Parter. Men i sit Hjærte saa han, som 
hans politiske Testamente viser, stadig Gottorps Skæbne knyttet 
nøje til Sveriges. 10. Avg. 1659 døde han i Tønning. Paa Grund 
af Krigsforholdene bisattes hans Lig først i Jan. 1661 i Domkirken 
i Slesvig. 
 Lackmann, Einleitung z. Schleswig-Holstein. Hist. II-VII. 
Waitz, Schleswig-Holsteins Gesch. II. 
Allg. deutsche Biographie VIII. 

<i>J. A. Fridericia.</i>

</chapter><chapter name="Frederik IV, Hertug af Holsten-Gottorp, 1671-1702">

<b>Frederik IV,</b> Hertug af Holsten-Gottorp, 1671-1702. 
F. var en Søn af Hertug Christian Albrecht og den danske Kongedatter 
Frederikke Amalie og født 18. Okt. 1671. Han voxede op under 
et stadig ulmende Fjendskab til Danmark; fra sit 5. til det 9. og 
fra det 14. til det 18. Aar var han med sine Forældre fordreven 
fra Gottorp, og det maatte være ham klart, at han vanskelig selv 
vilde kunne undgaa som Hertug at føre denne Kamp videre; efter 
sit medfødte hidsige og trodsige Naturel agtede han heller ikke at 
bøje af for den. Ved sin Faders Død 27. Dec. 1694 var han 23 
Aar gammel og, som det synes, opsat paa strax at gaa angrebsvis 
til Værks; han begyndte at opføre Befæstninger i det sydlige Slesvig 
og tog svenske Tropper ind i Landet; Kongen gjorde 
Indsigelse herimod, man begyndte igjen fra begge Sider at udgive 
Stridsskrifter, og Hertugens Hylding ved en Landdag blev udsat. 
Om hans Følelser over for Danmark faar man en klar Forestilling, 
naar der siges, at han agtede at udrydde det danske Sprog saa 
langt, som hans Magt naaede.

Striden drejede sig i øvrigt især om det nedarvede Fællesskab 
i Regeringen, som man fra kongelig Side drog i Forgrunden, 
medens Hertugen søgte at skyde det tilbage. Oprindelig omfattede 
Hertugdømmernes Deling mellem de regerende Linjer kun 
Landdistrikternes Oppebørsler og Styrelse, medens Adelen, Stæderne og 
alle fælles Anliggender som Forsvaret, Landdagen osv. holdtes i 
Fællesskabet; Hertugdømmerne udgjorde retlig ét politisk Korpus. 
Men efterhaanden som de forskjellige Landsdele gjennem lange 
Tider gik i Arv, henholdsvis i Kongehuset og det gottorpske Hertughus, 
vandt Selvstændigheden Overhaand, og da efter Sagens Natur
Kongen altid maatte have en overvejende Indflydelse i 
Fællesregeringen, især i det fælles Forsvar, søgte Hertugerne at faa denne 
afskaffet eller i alle Tilfælde indskrænket. Ved Freden i Roskilde
(1658) var det da ogsaa bestemt, at alt Fællesskab skulde ophæves; 
men dette mødte saa stor Modstand hos Stænderne, at det lykkedes 
Kongen at faa Ophævelsen udsat og bragt i Glemme; senere var 
man aldrig kommen bort fra de gamle «Slægtpagter» og «Unionen». 
Det blev nu Hertug F.s politiske Maal at løse ethvert Baand, som 
bandt ham til Kongehuset; han fremsatte den Paastand, at 
Fællesskabet beroede paa Fyrsternes frivillige og foreløbige Overenskomst 
og derfor nu uden Vanskelighed kunde hæves, da hver af Parterne
maatte foretrække at blive fuldstændig Herre over sit Land; kun 
Ridderskabet havde en Ret til fælles Regering. At Landdagene 
siden 1675 vare faktisk afskaffede, kom ham i den Henseende 
fortrinlig til Nytte.

Fra kongelig Side anvendte man al Umage for at vise, at 
Fællesskabet tvært imod var det væsentlige Grundlag for 
Hertugdømmernes Forfatning, og det gamle Ord fra Christian I's 
Haandfæstning: «dat se bliwen ewig tosamende ungedelt» blev atter og 
atter ført i Marken imod Gottorperne. Der kunde da ej heller være 
Tvivl om, at Kongen i dette Spørgsmaal havde den historiske Ret 
paa sin Side, ligesom det var politisk klogt at holde paa 
Fællesskabet for derigjennem at drage Nytte af Landenes hele Forsvarskraft.

Efter en Række Stridigheder begyndte der i Avg. 1696 
Forhandlinger i Pinneberg under fremmede Fyrsters Mægling; 
betegnende nok gav Kongen ogsaa Stænderne Lejlighed til at deltage 
for at gjøre de gamle Forfatningskrav gjældende og støtte 
Fællesskabet. Hertugen førtes nu imidlertid helt over i Armene paa 
Sverige, hvor Carl XI ved denne Tid døde (1697) og afløstes af 
den unge Carl XII; F. gik til Stockholm og ægtede Kongens Søster 
Hedevig Sophie (2. Juni 1698); et levende Had til Danmark synes 
at have været en af de Følelser, som forenede  disse Børn af danske 
Kongedøtre. Medens Hertugen opholdt sig i Stockholm og forførte 
sin Svoger til de halsbrækkende Forlystelser, som saa ofte ere 
blevne omtalte, udviklede Stridighederne og Forhandlingerne i 
Hjemmet sig til aabenbare Fjendtligheder; Kongen lod Skanserne 
i Stapelholm og ved Sorgaa sløjfe, og Hertugen lod dem gjenopføre; 
da saa Christian V afløstes af Kong Frederik IV (1699), og 
denne tiltraadte et Forbund med Peter den store og August af 
Polen og Sachsen, udbrød Krigen i Foraaret 1700 med de kongelige 
Troppers Indmarche i Hertugens Lande, medens en svensk Styrke 
fra Wismar ilede denne til Hjælp. Krigens Gang afgjordes dog 
som bekjendt paa Sjælland, ved Carl XII's Landgang, og i Avg. 
sluttedes Freden i Traventhal, hvorved F. fik sit Land tilbage, fuld 
Højhedsret til at anlægge Fæstninger og en Pengesum i Skadeserstatning. 
Da der atter opstod Stridigheder om Fortolkningen af 
enkelte Punkter i Fredstraktaten, bleve disse afgjorte ved en Tillægstraktat 
i Hamborg, efter at ogsaa Rusland var foreløbig bukket 
under for Kong Carls Vaabenlykke (1701).

Hertug F. havde imidlertid fattet den mærkelige Plan at 
bortforpagte Regeringen af sit Land til en Æventyrer, Oberstlieutenant 
v. Bergholz, som havde de mest vidtgaaende Projekter til at 
forvandle selv de ufrugtbareste Strækninger til Agerjord, omdanne
Stæderne og vinde Rigdomme ved de besynderligste Foretagender. 
Han indrettede sig en hel Hofstat, medens Hertugen selv forlod 
Landet og fulgte Kong Carl paa Toget til Polen. Her fandt han 
sin Død i Slaget ved Klissov, 19. Juli 1702; hans Lig førtes til 
Slesvig Domkirke. Hans Enke blev med sine Børn i Stockholm, 
hvor hun døde 22. Dec. 1708. Han fulgtes i Regeringen af sin 
mindreaarige Søn Carl Frederik (s. III, 367).

Neue Schlesw. Holst. Lauenb. Provinzialberichte 1833, S. 509 ff. 
Jahrb. f. d. Landesk. Schlesw., Holst. u. Lauenb. VII, 309. 312. 
Allg. deutsche Biographie VIII.

<i>A. D. Jørgensen.</i>

</chapter><chapter name="Frederik, Prins af Hessen-Kassel, 1771-1845">

<b>Frederik,</b> Prins af Hessen-Kassel, 1771-1845, 
en Søn af Landgrev Carl af Hessen (III, 360) og den danske Prinsesse Louise, 
er født 24. Maj 1771 i Slesvig. Han fik allerede i sit 7. Aar Patent 
som Oberst og Chef for det 1778 oprettede fynske, senere slesvigske,
Infanteriregiment og blev gjennem Faderens Indflydelse og sit nære 
Slægtskab med Kongehuset hurtig beklædt med de højeste 
Kommandoposter i Hæren. 1783 blev han saaledes Generalmajor, 1789 
Generallieutenant, 1791 Deputeret i Generalitets- og Kommissariatskollegiet, 
1795 Chef for Kongens Regiment, 1800 Chef for holstenske 
Infanteriregiment, Infanteriinspektør i Hertugdømmerne og Gouvernør
i Rensborg Fæstning, 1801 Ridder af Elefanten, 1808 General 
af Infanteriet. Ved Hærens Opstilling paa Sjælland efter Englændernes 
Overfald overtog han Kommandoen over 1. Division, og 
han var udset til at føre Hovedstyrken af det store Korps, der i
Begyndelsen af 1809 stod rede til at gjøre Landgang i Skaane. 
Senere paa Aaret, da Frederik VI havde fattet Mistanke til 
Christian August (III, 536) og ikke kunde hitte Rede i de norske 
Forhold, sendtes han til Norge for at overtage den søndenfjældske
Generalkommando, og 9. Jan. 1810 udnævntes han til Vicestatholder 
i Norge. Prinsen udfyldte disse under de forhaandenværende Forhold 
vanskelige Poster med Dygtighed. Navnlig viste det sig, at 
han havde et fortrinligt Greb paa den militære Kommando. Han 
forstod at holde den krigerske Aand, der var vakt i den norske 
Hær af hans forgudede Forgænger, ved lige, satte Forsvarsvæsenet 
og Fæstningerne i god Stand, og de store Forbedringer, der 
indførtes ved Hærordningen 1810-11, og ved hvilke Hæren blev 
bevægeligere og større og de lette Troppers Antal forøget, vare for 
en stor Del Prinsens Værk. En af Frederik VI's hemmelige Agenter, 
en indfødt Nordmand, giver ham i Begyndelsen af 1812, da det saa 
ud til Krig med Sverige, følgende Vidnesbyrd: «Den norske Nation
stoler med Tryghed paa den kommanderende General og ser med 
tillidsfuldt Haab paa ham, uagtet han ikke har haft den Lejlighed 
til at samle Lavrbær som Naboens Hærfører. Den regner paa alt 
ved ham og hans Foranstaltninger, og overalt hører man dette,
forenet med Ønsket om Fredens Vedligeholdelse.» Det blev 
imidlertid ikke Prinsen, der skulde værne Norges Forbindelse med 
Danmark. Den danske Tronarving, Christian Frederik, havde længe 
attraaet at spille en Rolle i Norge, og til Fordel for ham nedlagde 
Prinsen 23. Maj 1813 i Følge Kongens Befaling Statholderposten og 
alle øvrige Værdigheder. Prinsens taktfulde og smukke Optræden 
ved denne Lejlighed og den oprigtige Velvilje, hvormed han i det 
hele modtog sin Afløser, vakte fortjent Beundring og give et 
tiltalende Billede af en sjælden elskværdig og brav Personlighed, et
Indtryk, der til fulde stadfæstes af hans omfattende Korrespondance 
fra denne Tid med Frederik VI. 2 Dage forinden Fratrædelsen 
giftede Prinsen sig med Clarelia Dorothea Baronesse v. Liliencron 
(f. 1779 d. 23. Avg. 1836), der. 1809 havde fulgt ham til Norge 
-- som det antoges, som hans Elskerinde, men, efter Breve fra 
Frederik VI og Landgrev Carl at dømme, maaske snarere som 
hans hemmelig ægteviede Hustru -- og med Anstand og Ynde 
gjort Honneurs i hans Hus. Hun var en Datter af Gehejmeraad 
Ditlev Brockdorff til Rohlsdorf (f. 1709 d. 1790) og havde tidligere 
været gift med Kapitajn og Overkrigskommissær Andreas Ernst 
Christian Baron v. Liliencron (f. 1774 d. 1823), men var bleven skilt 
fra ham 1798.

Hjemvendt til Danmark blev Prinsen udnævnt til Chef for den 
«bevægelige Armédivision», der, forstærket med et Regiment Dragoner, 
i Juli 1813 fik Navn af Auxiliærkorps og underlagdes 13. 
franske Armékorps under Marechal Davout, hvis Hovedkvarter var 
Hamborg, og som havde til Opgave at dække den franske Hovedhærs 
Fremrykning mod Berlin. Felttogets Historie er bekjendt. 
Efter at være naaet frem til Rostock blev Marechallen ved Napoleons 
Uheld nødt til at gaa tilbage mod Hamborg, hvor han til sidst
indeslutted sig med sine franske Divisioner og overlod det danske 
Korps til dets Skæbne. Korpset, der stod ved Lybek, og som 
havde en 4dobbelt overlegen Fjende under Anførsel af Carl Johan 
imod sig, syntes fortabt. Ved et mesterlig udført Tilbagetog, der
gik over Oldeslo, Segeberg, Kiel og under idelige Kampe, 
saasom ved Boden 4. Dec., Rahlstedt 6. Dec., Bornhøved 7. Dec., 
Sehested 10. Dec., hvilken sidstnævnte Fægtning blev en glimrende 
Sejer, lykkedes det imidlertid Prinsen at bane sig Vej til Rensborg, 
inden for hvis Volde han n. Dec. havde hele Korpset samlet. I 
Rensborg vilde Prinsen foreløbig blive. Han kunde her fra paa et 
belejligt Tidspunkt bryde ud med sine kampvante Tropper og yde 
kraftig Understøttelse til Hovedhæren, hvis denne for Alvor vilde 
optage Kampen paa Halvøen, og paa sin djærve og uforbeholdne 
Maade raadede han indtrængende Frederik VI til ikke at tøve med 
at sætte den i Bevægelse (jvfr. I, 524. III, 282). Men Kongen var 
modløs, og 14. Jan. 1814 sluttedes Freden i Kiel. Prinsen, der for 
sine Fortjenester under Felttoget var bleven hædret med 
Storkommandørkorset af Danebrog, udnævntes nu til kommanderende 
General i Hertugdømmerne. Aaret efter stilledes han i Spidsen for 
de 2 Hjælpekorpser, som Danmark efterhaanden udrustede mod 
Frankrig; det første kom ikke længere end til Bremen, men det 
andet gik til Frankrig, hvor det underlagdes den af Hertugen af 
Wellington kommanderede Okkupationsarmé og forblev indtil 1818. 
Korpset efterlod sig et smukt Minde ved det gode Forhold, hvori 
det stillede sig til Indbyggerne, ved sin mønsterværdige Disciplin 
og sin fortrinlige Dressur. Wellington ansaa ikke en Revue for 
rigtig vellykket, naar ikke Prinsen af Hessen med sine danske
deltog deri. Efter Hjemkomsten overtog Prinsen paa ny Posten som 
kommanderende General i Hertugdømmerne og Gouvernør i Rensborg, 
hvor han forblev boende, indtil han ved Faderens Død 1836 
udnævntes til Feltmarskal og i øvrigt fik dennes Værdigheder som 
Statholder i Hertugdømmerne, Overpræsident i Provinsialregeringen
m. m. -- en Udnævnelse, der fremkaldte den heftigste Forbitrelse 
hos den brutale Prins Frederik Emil af Augustenborg -- med 
Bopæl paa Gottorp Slot. Her fejrede han 1. Okt. 1838 under stor 
Deltagelse sit 60 Aars Officersjubilæum; Officerskorpset overrakte
ham ved denne Lejlighed et prægtigt Theservice, hvorpaa der 
fandtes Fremstillinger af Gottorp Slot til forskjellige Tidspunkter. 
Prinsen udtraadte efter Ansøgning af Tjenesten umiddelbart før 
Hærreduktionen i 1842 og trak sig tilbage til sit Gods Panker i
Holsten, hvor han døde 24. Febr. 1845.

Wolff, Journal f. Politik osv. 1817, I, 193 ff. 
C. Dunker, Gamle Dage. 
C. Th. Sørensen, Kampen om Norge. 
Vaupell, Den dansk-norske Hærs Hist. II. 
Anker, Biogr. Data om norske Generalspersoner. 
A. F. Tscherning, Efterladte Papirer I, 94. 
N. Staatsbürg. Mag. VIII, 488 f. 
 Hist. Tidsskr. 5. R. III. 
Medd. fra Krigsark. I-IV.

<i>S. A. Sørensen.</i>

</chapter><chapter name="Frederik (F. Vilhelm Georg Adolf), Landgreve af Hessen-Kassel, 1820-84">

<b>Frederik</b> (F. Vilhelm Georg Adolf), Landgreve af Hessen-Kassel, 1820-84. 
F., Søn af Landgrev Vilhelm af Hessen-Kassel 
og Prinsesse Charlotte, Arveprins Frederiks Datter, blev født i 
Kjøbenhavn  26. Nov. 1820. 1837 udnævntes han til Kapitajn à la 
suite ved Faderens Regiment, 2. jyske Infanteriregiment, og blev 
s. A. Ritmester. Efter at han havde tilendebragt sin praktiske 
militære Uddannelse, begav han sig 1839 til Universitetet i Bonn, 
hvor han gjennemgik et 2aarigt akademisk Kursus. 1842 foretog 
han om Bord i Fregatten «Thetis» et Togt til Konstantinopel, 
hvorefter han besøgte Hofferne i Neapel, Wien og St. Petersborg. 
Sidstnævnte Sted blev han forlovet med Kejser Nicolaus' Datter Alexandra. 
Hans Ægteskab med den russiske Prinsessse vakte det dansk 
national-liberale Partis Uvilje, thi da det hessiske Hus ved den danske 
Kongestammes Uddøen paa Sværdsiden havde Arveret til Kronen, frygtede 
man for, at Danmark gjennem denne dynastiske Forbindelse vilde 
synke ned i fuldstændig Afhængighed af Rusland. 1843 blev Prins F. 
Generalmajor; 1851 Generallieutenant. Han bidrog til den eventuelle
Gjennemførelse af det danske Monarkis nye Tronfølgelov af 
31. Juli 1853, i det han ved en Renunciationsakt af 18. Juli 1851 
frafaldt sit Arvekrav til Fordel for Søsteren Prinsesse Louise, hvilket
Skridt han meddelte Statsraadet i en med Varme affattet Skrivelse. 
1854 fik Prinsen Prædikatet «kongl. Højhed». Efter Tronskiftet 1863 
forlod han Danmark og opholdt sig siden i Tyskland, hvor han døde 
14. Okt. 1884. F. ægtede i. 28. Jan. 1844 Storfyrstinde Alexandra 
(d. 10. Avg. 1844), 2. 26. Maj 1853 den preussiske Prinsesse Anna Frederikke.

<i>A. Thorsøe.</i>

</chapter><chapter name=">Frederik, Hertug af Nørborg (Nordborg), 1581-1658">

<b>Frederik,</b> Hertug af Nørborg (Nordborg), 1581-1658. 
Han var Søn af Hertug Hans den yngre af Sønderborg og født 26. Nov. 
1581. Ved Faderens Testamente fik han (1622) et aarligt Deputat 
af 5000 Rdl., medens hans 5 Brødre fik hver sit Fyrstendømme. 
Da det imidlertid ligeledes var bestemt, at han skulde arve den af
Brødrene, som først maatte afgaa ved Døden uden Livsarvinger, 
opnaaede han alt 21. Febr. 1624 ved Hans Adolfs Død Besiddelsen af 
Nørborg med Nørherred paa Als og Ballegaard i Sundeved; han nødtes 
dog til at afstaa Rumohrsgaard til Alexander af Sønderborg. 1633
arvede han efter Broderen Christian paa Ærø Gaarden Graasten, 
som han atter kort efter solgte til Philip af Glücksborg. I øvrigt 
gik det ham som Broderen og hans Sønner paa Sønderborg: det 
lille Fyrstendømme kunde ikke bære Udgifterne ved Hofholdningen, 
der blev gjort Gjæld, og de stadig voxende Kontributioner, hvis 
Retmæssighed Hertugerne ikke vilde anerkjende, henstode ubetalte. 
Saaledes forberedtes Lenets Tab faa Aar efter hans Død, der 
indtraf 22. Juli 1658. Han havde kort i Forvejen oplevet Øens Erobring 
af de svenske og Nørborgs Indtagelse og Besættelse. F. var to 
Gange gift: 1. med Juliane af Sachsen-Lauenborg (d. 1630); 2. med 
Eleonora af Anhalt-Zerbst, der overlevede sin Ægtefælle og beholdt 
Østerholm som Enkesæde (d. 2. Nov. 1681).

F. v. Krogh, Altere Gesch. des Hauses Holstein-Sonderburg.

<i>A. D. Jørgensen.</i> 

</chapter><chapter name="Frederik, --1179, Biskop i Slesvig">

<b>Frederik,</b> --1179, Biskop i Slesvig. 
Han tjente i Kong Valdemar I's Kancelli og nævnes i et Gavebrev til Ringsted Kloster 
som Kongens Notarius. Efter Aage blev han 1167 Biskop i Slesvig; 
han var tilstede ved Knud Lavards Altersættelse i Ringsted 1170. 
Paa Vendertoget 1179, til hvilket Sønderjyderne løb ud i et 
forrygende Vejr, forliste hans Skib og næsten hele Besætningen 
druknede (3. Maj). Sorgen over hans Død var stor, især da man 
forgjæves søgte hans Lig, medens hans Ulykkesfæller bleve fundne. 
Først paa Pinsedagen (20. Maj) drev han op paa den sjællandske 
Kyst, og Legemet var da tilsyneladende uskadt. Dette, saa vel 
som at han blev funden paa den Helligaands Højtid, som han 
altid havde holdt med særlig Nidkjærhed, ansaas for Tegn paa 
hans Helligdom. Absalon, der havde været hans hengivne Ven, 
lod ham føre til sin Klosterkirke i Sorø; her findes endnu et 
Vaabenskjold med hans Navn, forestillende 3 Vandstrømme.

Saxo, ed. Müller, S. 926.
Weeke,  Lunde Domkapitels Gavebog S. 105.

<i>A. D. Jørgensen.</i>

</chapter><chapter name="Frederik Albrecht, Fyrste af Anhalt-Bernburg, 1735-96, Officer">

<b>Frederik Albrecht,</b> Fyrste af Anhalt-Bernburg, 1735-96, Officer, 
eneste Søn af Fyrst Victor Frederik af Anhalt-Bernburg 
og Sophie Albertine Frederikke Markgrevinde af Brandenborg-Schwedt, 
er født 15. Avg. 1735. Efter at have nydt en meget god
Opdragelse, som fuldendtes paa lange Rejser, traadte han i 
preussisk og 1761 i dansk Krigstjeneste, hvor han som Generalmajor 
blev Chef for Prins Frederiks Regiment, i 1762 for Kongens 
Livregiment og 1764 for det danske Artillerikorps, som da oprettedes
ved Sammensmeltning af danske, holstenske og norske Artillerikorps; 
men alt i 1765 traadte han ud af dansk Krigstjeneste og overtog 
ved Faderens Død  Regeringen i Anhalt-Bernburg. Han viste sig 
her som en dygtig regerende Fyrste, der med Iver søgte at fremme
sine Undersaatters Vel i alle Retninger. Han døde 9. April 1796. 
Han var bleven gift 1763 med Hertuginde Louise Albertine af 
Holsten-Pløen, som døde 2. Marts 1769. De efterlode en Søn, som 
efterfulgte Faderen, og en Datter.

Allg. deutsche Biographie VII, 455.

<i>P. C. Bang.</i>

</chapter><chapter name="Frederik Carl Emil, Prins af Augustenborg, 1767-1841">

<b>Frederik Carl Emil,</b> Prins af Augustenborg, 1767-1841, 
Søn af Hertug Frederik Christian (s. ndfr.) og født 8. Marts 1767. Han 
traadte ind i den danske Armé og «blev anset for sin Tids 
smukkeste Mand i begge de forenede Riger». Da han 29. Sept. 1801
ægtede Sophie Eleonore Frederikke Skeel (Scheel), en Datter af den 
afdøde Statsminister Jørgen Erik S. og Hofdame hos hans  Svigerinde 
Louise Augusta, maatte han forlade Landet, da dette Ægteskab 
ansaas for ustandsmæssigt. Han bosatte sig i Leipzig og havde en 
talrig Familie, der nu dog er uddød; han var Dr. phil., stod som 
dansk General og var Ridder af Elefanten. Da hans Brodersøn 
Hertug Christian August 1820 ægtede en Grevedatter, anerkjendtes 
ogsaa Emils Ægteskab som legitimt af Kong Frederik VI. Han 
døde i Leipzig 14. Juni 1841, hans Hustru (f. 26. Dec. 1778) 
18. Nov. 1836.

V. S. Skeel, Optegn. om Fam. Skeel S. 325; Suppl. S. 89.

<i>A. D. Jørgensen.</i>

</chapter><chapter name="Frederik Carl, Hertug af Pløen, 1706-61">

<b>Frederik Carl,</b> Hertug af Pløen, 1706-61, 
var en Søn af Hertug Christian Carl af Nørborg-Pløen og Dorothea Christine 
v. Aichelberg og født efter Faderens Død 4. Avg. 1706 i Sønderborg. 
Faderen havde set sig tvungen til efter sit Ægteskab, der 
ansaas for ikke jævnbyrdigt, at afstaa sit Len paa Ærø til den 
ældre Broder Joachim Frederik af Nørborg mod et Pengevederlag, 
ligesom han for sine Børn gav Afkald paa al Arveret til Slægtens 
Lensgodser, saa længe der fandtes mandligt Afkom af Broderen; 
han kaldte sin Hustru og hendes Børn «v. Carlstein». Da i Aaret 
1722 Joachim Frederik døde uden mandlige Arvinger og foruden 
Lenet paa Als og Ærø efterlod det senere arvede Pløen i Holsten, 
kom det til en Overenskomst mellem F. C. og Kong Frederik IV, 
hvorefter denne vilde anerkjende ham som legitim Hertug af Pløen 
imod en Afstaaelse af hele det sønderjyske Len fra samme Øjeblik, 
som han kom i Besiddelse af det holstenske (7. Nov. 1722). Kort 
efter deklareredes han af Kongen som født Hertug, og hans Moder 
fik fyrstelig Standsret; af Godserne fik han Nørborg og Melsgaard
paa Als med Gudsgave og Sæbygaard paa Ærø; Hartspring og 
Østerholm tilfaldt derimod Kronen. Han drog nu udenlands i nogle 
Aar, medens der førtes Proces for Rigshofretten om hans Anerkjendelse 
som tysk Fyrste og Arveretten til Pløen, der gjordes ham stridig 
af hans Faders Søskendebarn Johan Ernst Ferdinand til Rethwisch. 
Da denne imidlertid døde uden Arvinger (21. Maj 1729), 
var F. C. eneste efterlevende Mand af Huset Pløen og tog som 
saadan det hele Len, der fra 1722 havde været taget under kongelig 
Administration, i Besiddelse; han havde i Forvejen maattet forny
Overenskomsten med Kongen og afstaa Als og Ærø, der saaledes 
hjemfaldt til Kronen. 2 Aar efter anerkjendtes F. C. ogsaa af 
Kejseren som legitim Hertug og Arving til Pløen (11. Sept. 1731). Han 
ægtede 18. Juli 1730 paa Kjøbenhavns Slot Christine Irmengard
Komtesse Reventlow, en Datter af Grev C. D. R., Dronning Anna 
Sophies Broder. Da der ingen Sønner fødtes ham, sluttede han 
en Overenskomst med Kongen (1754), som senere blev tiltraadt af 
de andre Linjer af Huset Sønderborg (1756), og hvorefter det lille
Hertugdømme Pløen efter hans Død skulde forenes med den 
kongelige Del af Holsten. Han døde 18. Okt. 1761, hans Enke 
9. Okt. 1779.

P. Hanssen, Nachricht v. d. Plönischen Landen S. 297 ff.
Hist. Tidsskr. 5. R. V, 188 ff.

<i>A. D. Jørgensen.</i>

</chapter><chapter name="Frederik Carl Ferdinand, Hertug af Brunsvig-Lyneborg-Bevern, 1729-1809">

<b>Frederik Carl Ferdinand,</b> Hertug af Brunsvig-Lyneborg-Bevern, 1729-1809, 
Søn af Hertug Ernst Ferdinand af Brunsvig-Bevern 
og Eleonora Charlotte Prinsesse af Kurland, blev født 
5. April 1729. Allerede 1742 traadte han som Kapitajn ind i det 
hollandske Regiment Waldeck, tog Del i Felttogene 1745-46 og
overværede Slaget ved Raucoux. Kort efter gik han i brunsvigsk 
Tjeneste og kommanderede under sin Fætter Hertug Ludvig Ernst 
af Brunsvig et Regiment i den kejserlige Armé. Efter Freden i 
Aachen 1748 gik han atter i hollandsk Tjeneste og blev 1754
Generallieutenant. Ved Syvaarskrigens Udbrud begav han sig i 
Slutningen af 1756 til Preussen og fik Kommandoen over et sachsisk 
Regiment, som fik hans Navn. Men Sachserne vilde ikke lade 
sig bruge til Krig imod deres Fædreland, Regimenterne revolterede 
og gik fra hinanden. Ikke desto mindre gjorde Hertugen Krigen 
med som Generalmajor og udmærkede sig i mange Slag og paa 
mange Maader, men da Frederik II ikke kunde tilgive ham Uheldet 
med det sachsiske Regiment, tog Hertugen Ansættelse under sin 
Fætter, den berømte engelske Feltherre Ferdinand af Brunsvig, og 
bivaanede Sejeren ved Minden 1759.

Aaret efter forlod han Krigsskuepladsen og begav sig til 
Danmark, hvor han havde mægtige Familieforbindelser. Enkedronningens 
Broder Markgrev Frederik Ernst af Brandenborg-Kulmbach (s. ndfr.),
der var Statholder i Slesvig og Holsten, var gift med hans Søster, 
og selve den danske Dronning, Juliane Marie, var hans Søskendebarn. 
Ved sin Ansættelse i Hæren blev han Kommandør for 
Grenadérkorpset og blev, efter at have faaet Rang som Generallieutenant,
1762 ansat i samme Egenskab ved Gården til Fods. 
S. A. rykkede han med Hæren under Saint-Germain ind i Meklenborg 
som Chef for 2. Division. Ved Omordningen efter Krigen 
fratraadte han Kommandoen over Garden og blev 1764 Generalinspektør 
for Fodfolket, i hvis Exercerreglement han indførte de
preussiske Principper. S. A. blev han udnævnt til Generalfeltmarskal 
og Ridder af Elefanten og 1766 til Gouvernør i Rensborg. 
Da det 1772 truede med Krig med Sverige, og der blev truffet 
Forsvarsforanstaltninger, blev Hertugen kommanderende General paa 
Sjælland, og da Hofrevolutionen s. A. havde bragt Juliane Marie 
til Magten, blev han 1. April 1773 udnævnt til Gouvernør i Kjøbenhavn. 
Han hørte i disse Aar til Hoffets Udkaarne og tog megen 
Del i de militære Begivenheder, især i de store Manøvrer, som fra 
1776 afholdtes hvert 3. Aar, og der var stor Tilfredshed med hans 
Ledelse af disse. Ved sin Broders Død blev han 1781 regerende 
Fyrste i sit Arveland Bevern og Domprovst over Stifterne St. Blasius 
og St. Cyriacus i Bevern, men han forblev i Danmark, hvor han 
Aaret efter blev gift med Hertug Frederik Henrik Vilhelm af 
Slesvig-Holsten-Glücksborgs Enke, Anna Caroline Prinsesse af Nassau-Saarbrück
(f. 31. Dec. 1751). Regeringsforandringen 1784 gjorde 
Ende paa hans indflydelsesrige Stilling ved Hæren og ved Hoffet, 
og allerede 5. Maj blev han afskediget fra Gouvernementet over 
Kjøbenhavns Fæstning og fik anvist Bolig paa Glücksborg Slot. 
Her døde han i en høj Alder 27. April 1809. Hans Enke beboede 
Slottet til sin Død, 12. April 1824.

Allg. deutsche Biographie VII.

<i> P. F. Rist.</i>

</chapter><chapter name="Frederik Carl Ludvig, Hertug af Slesvig-Holsten-Sønderborg-Beck, 1757-1816">

<b>Frederik Carl Ludvig,</b> Hertug af Slesvig-Holsten-Sønderborg-Beck, 1757-1816,
var eneste Søn af Prins Carl Anton August af Holsten-Beck 
og Frederikke Antonie Amalie f. Grevinde v. Dohna-Leistenau 
og blev født 30. Aug. 1757. Faderen blev dødelig 
saaret i Slaget ved Kunnersdorf 1759, og Moderen begav sig 1762 
til Petersborg, da Kejser Peter III umiddelbart efter sin 
Tronbestigelse havde opfordret samtlige Medlemmer af det 
holsten-sønderborgske Hus til at bosætte sig i Rusland. Hun blev meget 
udmærket af Kejseren, der skjænkede hende Godser i Estland. 
F. C. L. blev imidlertid i Kønigsberg hos sin Mormoder, uagtet 
hans Farfader, den russiske Feltmarskal Prins Peter August 
Frederik, ønskede, at han skulde komme til Rusland, og Kejseren 
allerede 1762 udnævnte den 5aarige Dreng til Premiermajor i det 
holstenske Regiment. Men da Moderen efter Peter III's Død 
mistede sine Godser, vendte hun tilbage til Preussen, og da 
Feltmarskallen døde 1775, traadte F. C. L., der nu arvede 
Hertugtitelen, ind i den preussiske Hær og kom 1777 i aktiv Tjeneste 
som Major. Han deltog i den bajerske Arvefølgekrig ved Prins 
Henriks Armé, men da hans Forhold til Frederik II var mindre 
godt, trak han sig tilbage til sit Gods Lindenau ved Braunsberg. 
Efter Kongens Død meldte han sig atter til Tjeneste og avancerede 
nu rask. 1790 blev han Chef for det til Slægtens Navn knyttede 
Regiment Holstein (det nuværende 2. østpreussiske Grenadérregiment 
Nr. 3). I det polske Felttog udmærkede Hertugen sig 1794 
ved Piomki og blev udnævnt til Generallieutenant. 1797 rejste 
han i Følge Indbydelse fra Kejser Poul til Rusland; men allerede 
Aaret efter forlod han den russiske Tjeneste paa Grund af en 
Uenighed med Kejseren. Han begav sig først til Leipzig, senere 
til sine Godser i Østpreussen og beskæftigede sig i de følgende 
Aar meget med Studiet af Fysik, Kemi og Mathematik. Men da
hans pekuniære Stilling blev slettere under Preussens ulykkelige 
Krig, begav han sig 1804 til Danmark, til Dels ogsaa for at sikre 
sin Søn, der allerede 1803 var indtraadt i den danske Hær som 
Ritmester à la suite, en Stilling her i Landet. Kongen af Danmark 
udnævnte Hertugen til Generallieutenant og forlenede ham 
med Godset Wellingsbüttel i Holsten for en Del af de Ækvivalentrenter 
som Regeringen aarlig udbetalte det holsten-beckske Hus i 
Følge den pløenske Successionstraktat. Paa dette Gods tilbragte 
Hertugen Resten af sit Liv med videnskabelige Studier og i 
udstrakt Brevvexling med mange af den Tids lærde. 1812 blev han 
valgt til Præsident for det saakaldte slesvig-holstenske Selskab. 
-- 9. Marts 1780 var Hertugen blevet formælet med Frederikke 
Amalie Grevinde v. Schlieben, Datter af den preussiske 
Statsminister Leopold Greve v. S. Hun var født 28. Febr. 1757 og blev 
Moder til 2 Døtre og 1 Søn, Frederik Vilhelm Poul Leopold, 
Hertug af Glücksborg og Fader til Kong Christian IX af Danmark. 
-- Hertug F. C. L. døde 25. Marts 1816, hans Gemalinde 17. Dec. 1827.

Medd. fra Krigsarkiverne IV. 
J. Becker, Gesch. d. ostpreuss. Grenadier-Regmt. Nr. 3. 
Kobbe, Schlesw.-Holst. Geschichte 1698-1808. 
Lübker u. Schröder, Schlesw.-Holst.-Lauenb. Schriftsteller-Lex.

<i>P. F. Rist.</i>

</chapter><chapter name="Frederik Christian, Hertug af Augustenborg, 1721-94">

<b>Frederik Christian,</b> Hertug af Augustenborg, 1721-94, 
var en Søn af Hertug Christian August og Frederikke Louise f. 
Komtesse Danneskjold-Samsøe og født 6. April 1721. Ved sin Faders 
Død 20. Jan. 1754 tiltraadte han Godserne paa Als og i Sundeved 
(Augustenborg, Rumohrsgaard, Graasten osv.), medens Gammelgaard,
Sønderborg Ladegaard og Rønhave hjemfaldt til Kronen. Han 
maatte tillige overtage en meget betydelig Gjæld, og hans stærke 
Klager herover bragte Kongen til først at bevilge ham en livsvarig 
Pension paa 6000 Rdl., dernæst til atter at afstaa Gammelgaard
og at overtage en betydelig Del af hans Gjæld. Det kom dernæst 
til Aftaler om en Overdragelse af Arveretten til Pløen og Glücksborg 
til Kongen, og som Vederlag for denne sidste fik F. C. 1764 
Slottet Sønderborg med Ladegaarden, Rønhave, Kegenæsgaard og 
Majbølgaard, medens nu Pensionen bortfaldt. Ligeledes tilstodes
der ham visse Skattelettelser, medens derimod Forsøget paa at 
fastholde Embedet som Gouvernør paa Als i Slægten mislykkedes; 
man vilde ikke skabe en Stilling, som kunde ligne en regerende 
Hertugs. F. C., der var dansk General og Ridder af Elefanten, 
døde 14. Nov. 1794. Han havde 1762 ægtet Charlotte Amalie
Vilhelmine, Datter af den sidste Hertug af Pløen, Frederik Carl 
(s. ovfr.). Hun døde 11. Okt. 1770.

<i>A. D. Jørgensen.</i>

</chapter><chapter name="Frederik Christian, Hertug af Augustenborg, 1765-1814">

<b>Frederik Christian,</b> Hertug af Augustenborg, 1765-1814, 
Søn af den foregaaende og født paa Augustenborg 28. Sept. 1765. 
Han blev opdragen i Hjemmet og fik en udmærket Undervisning 
af Hofpræsten Chr. Jessen fra Aabenraa, der udviklede hans Sans 
for den humane og ideelle Dannelses Betydning. Noget senere 
kom hertil en Legationsraad Schiffmann, der meddelte ham et 
mere omfattende Grundlag for videnskabelige Studier. Alt tidlig 
forberedtes der ham en mere glimrende Løbebane end den, der 
var falden i hans nærmeste Forfædres Lod, i det Udenrigsministeren 
Andreas Peter Bernstorff fik sat igjennem, at Kronprinsessen, 
Louise Augusta, forlovedes med ham. Da det nemlig ved denne 
Tid kunde se ud, som om Kongehusets Mandsstamme skulde 
udslukkes i en nær Fremtid, var det af Vigtighed at sikre den 
fremtidige Bevarelse af Holsten, som i saa Tilfælde vilde gaa i 
Arv til Augustenborgerne, medens Kronprinsessen vilde beholde 
Danmark med Slesvig og Norge. Kongen og Gehejmestatsraadet
billigede denne Plan (1779), og samtidig med Bernstorffs Afskedigelse i 
Nov. 1780 sluttedes de endelige Aftaler om Ægteskabet. Prinsen 
blev dog indtil videre i Hjemmet, hvis fredelige Omgivelser, i 
Augustenborg og Graasten, bestandig senere vare hans kjæreste 
Opholdssted. Efter at have naaet den voxne Alder sendtes han 
1783 med sine 2 Brødre, Frederik Emil og Christian August, og 
ledsaget af Schiffmann til Universitetet i Leipzig. Her studerede
han især Filosofi, Statsvidenskab, Lovkyndighed og Historie, ligesom 
han blev bekjendt med den berømte Børneven Weisse, der vakte 
og udviklede hans Sans for Pædagogik. Efter at have foretaget 
nogle mindre Udflugter til de større tyske Hovedstæder vendte
han i Efteraaret 1784 tilbage til sit Hjem og kom i det følgende 
Foraar til Kjøbenhavn for personlig at vinde sin tilkommende 
unge Brud. Forlovelsen fandt Sted samme Efteraar, og Ægteskabet 
sluttedes 27. Maj 1786, før Brudens fyldte 15. Aar. Strax efter 
(7. Juni) fik han Sæde i Gehejmestatsraadet. Han fik anvist 
Bopæl paa Christiansborg Slot med den øvrige kongelige Familie, 
efter Slotsbranden (1794) kjøbte han Grev F. Reventlows store Palais 
i Bredgade, der senere er udstykket i flere store Ejendomme
(Nr. 54 m. fl.). De første 10 Aar af hans Ægteskab vare barnløse, 
derefter fødtes Datteren Caroline Amalie, død som dansk 
Enkedronning, og de 2 Sønner Christian August og Frederik Emil 
(1796-1800), sørgelig bekjendte af Oprøret 1848. Ved sin Faders
Død 1794 blev F. C. titulær Hertug og tiltraadte Besiddelsen af 
Familiens Godser, der gik udelte i Arv til den ældste Søn. Han 
opholdt sig fra nu af om Sommeren paa Als og i Graasten, og 
efterhaanden som Forholdet til Svogeren, Kronprins Frederik,
senere blev mindre godt, udstraktes dette Ophold over en altid 
længere Del af Aaret, saaledes at den faste Bolig i Kjøbenhavn 
endog blev helt opgivet; Børnenes Opdragelse knyttedes til Hjemmet 
paa Als.

Ved Siden af sin Deltagelse i Statsraadets Forhandlinger, der 
omfattede alle Monarkiets Anliggender, kom den unge, energiske 
Prins snart ind i en Række betydningsfulde Embedsforhold, der 
helt optoge hans Interesse og Arbejdsevne. I Juni 1788 fratraadte 
Schack-Rathlou i Anledning af Forordningen om Stavnsbaandets 
Løsning alle sine Embeder, og den næppe 23aarige Prins udnævntes 
nu til hans Efterfølger som Patron for Universitetet. Denne 
Stilling optog ham i høj Grad, og det lykkedes ham snart at skaffe 
den en Betydning, som den ikke tidligere havde haft; til den ene 
Side indskrænkede han Konsistoriums temmelig ukontrollerede 
Selvregering, til den anden Kancelliets Indgreb i Højskolens 
overordnede Styrelse. Da hans Administration imidlertid tillige bar 
Præg af en levende Sans for Videnskabens Ret og Undervisningens
Betydning, lykkedes det ham snart at komme i et godt Forhold 
til Lærersamfundet og at opnaa en overvejende Indflydelse i alle 
Undervisningssager. Saaledes blev han 14. Maj 1790 tillige 
Formand for den «til de lærde Skolers og Kjøbenhavns Universitets 
Forandring og Forbedring» nedsatte Kommission, 1796 for en
Kommission «for at overveje Midlerne til at oprette et Musæum for 
Naturvidenskaberne», og 1801 blev han Medlem af den botaniske 
Haves Styrelse. I «Minerva» lod han 1795 trykke en Afhandling: 
«Ideer, vort lærde Skolevæsens Indretning vedkommende, fremlagte 
i den dertil allernaadigst ansatte Kommission», saa vel som en 
«Tale, holden ved de aarlige akademiske Præmiers Uddeling paa
Universitetets øverste Høresal». Men ikke blot de videnskabelige 
og pædagogiske Interesser havde en varm Talsmand og Forkæmper 
i ham, han reformerede ogsaa Universitetets økonomiske Forhold. 
Saaledes bemyndigedes 1792 Skolekommissionen, der til den Ende 
forstærkedes med flere sagkyndige Medlemmer, til at tage 
Spørgsmaalet om Universitetets og Kommunitetets Jordegods under 
Overvejelse, hvorved de Planer og Overenskomster bleve affattede, som
senere efterhaanden traadte ud i Livet og forvandlede Bøndergodset 
til Arvefæste, regulerede Afgifterne og udskiftede de enkelte Gaardes 
Jordtilliggende m. m. Ligeledes foranledigede han Inddragelsen 
af de akademiske Corpora, d. e. de enkelte Embeders Jordegods, 
til en fælles akademisk Fond (1796). Det kunde ikke være andet, 
end at denne stærke Virksomhed i Aarenes Løb betydelig maatte 
forøge Tallet paa Hertugens løbende Embedsforretninger, medens 
Forholdet til Kancelliet ofte maatte afstedkomme Rivninger; han 
søgte derfor at faa oprettet et helt nyt Regeringskollegium for det
samlede Undervisningsvæsen, og dette lykkedes harn omsider i 
Aaret 1805, da under 5. Juli «Direktionen for Universitetet og de 
lærde Skoler» oprettedes med 3 Medlemmer: Hertugen, Ove Malling 
og Overbibliothekar Moldenhawer; Embedet som Patron for 
Universitetet og Skolekommissionen ophævedes. Den nye Direktion
fik Bolig i den samme Aar kjøbte Lercheske Gaard bag 
Børsen og bestod her, indtil den i 1848 sammen med Kancelliets 
Kirkedepartement kom til at udgjøre et eget Ministerium. 
Hertugens personlige Virksomhed i Direktionen svækkedes dog kort 
efter ved de politiske Begivenheder og standsede helt i Aaret 1810.

Ved Siden af sin Interesse for Videnskaben havde F. C. fra 
første Færd vedligeholdt den for Digtningen og Digterne. Ved hans 
højmodige Hjælp og Forsorg blev Baggesen hjulpet over sine vanskelige 
Ungdomsaar, og gjennem ham traadte Hertugen atter i Forhold 
til Schiller i Tyskland. I Forening med Schimmelmann ydede 
han denne en ikke ubetydelig Pengehjælp i 5 Aar; han lønnedes 
med de mærkelige Breve «über die ästhetische Erziehung des 
Menschen», hvis Originaler brændte med Christiansborg Slot, men 
som noget senere i en gjennemset og filosofisk afdæmpet Form 
vakte saa stor Opsigt i den litterære Verden.

Hertugens Indflydelse i den egentlige Statsstyrelse synes alt 
at være dalet strax efter Bernstorffs Død (1797); den gik senere 
stærkt tilbage, da Modsætningen mellem de to Svogre, den filosofisk 
anlagte og dannede Hertug og den praktiske, men lidet begavede 
Kronprins, traadte altid stærkere frem. Til et Brud kom det dog 
først,da Kronprinsen efter det tyske Riges Opløsning vilde 
indlemme Holsten i Danmark paa samme Maade, som det 1721 var 
sket med Slesvig. Imod denne Hensigt nedlagde Hertugen en 
bestemt Indsigelse (3. Sept. 1806), i det han gjorde gjældende, at 
ingen ensidig Akt fra Kongens Side kunde forandre en Arvefølge, 
som fra umindelige Tider havde forbeholdt Oldenborgernes 
Mandsstamme dette tyske Land. Denne Opfattelse, der tiltraadtes 
af Statsraadets vigtigste Medlemmer, nødte Kronprinsen til formelt 
at opgive sit Forsæt, men han glemte det ikke, og han betragtede 
fra nu af sin Svoger med Mistænksomhed. Denne trak sig mere 
og mere tilbage fra Hoffet og solgte i det følgende Aar sin Ejendom
i Hovedstaden. En endnu værre Anstødssten bragte dog 
Revolutionen i Sverige 1809 og Tronfølgervalget i Ørebro 1810. 
Efter Gustav IV's Afsættelse besteg som bekjendt hans Farbroder 
Carl XIII Tronen, medens Hertugens yngre Broder, Christian 
August, valgtes til Tronfølger. Da han pludselig døde 28. Maj 
1810, faldt Tanken paa Hertugen, medens andre ønskede Frederik VI 
for saaledes at vinde den længe attraaede Forbindelse med Norge. 
Som rimeligt var, opstod der heraf en stærk Spænding mellem de 
to Svogre; Hertugen forsikrede, at han vilde træde tilbage for sin 
Medbejler, hvis der var nogen Sandsynlighed for hans Valg, men 
holdt sig dog en Udvej aaben til selv at samle Stemmerne. Kongen, 
der ikke stolede paa hans Oprigtighed og vel ogsaa af sin Søster 
underrettedes om hans Forhandlinger med Carl XIII, modarbejdede
ham og erklærede, at han som dansk Undersaat ikke var 
berettiget til at modtage Valget uden hans Samtykke. I det man 
paastod, at Rygtet sagde, at Hertugens Tilhængere vilde lade 
ham bortføre, lod Kongen ham bevogte paa Als; om et 
saadant Rygte overhoved var til, er vel tvivlsomt, men Hertugen
hindredes derved i at fremstille sig personlig for Valg-Rigsdagen. 
Det kom imidlertid dog saa vidt, at dennes hemmelige Komité 
14. Avg. besluttede at indstille F. C. til Valg; men strax efter slog
Stemningen om, og 17. s. M. indstilledes Prinsen af Pontecorvo, 
hvorefter han d. 20. af alle Stænderne blev valgt til Tronfølger. 
Hertugen kunde dog aldrig helt opgive Haabet om, at Stemningen 
igjen skulde slaa om og de politiske Begivenheder fjærne 
Bernadotte fra hans høje Plads, hvorefter han da
sikkert haabede ved Carl XIII's Yndest at blive
hans Efterfølger. At Frederik VI havde staaet ham
i Vejen i det afgjørende Øjeblik, traadte mere og
mere i Forgrunden i hans sygelig ophidsede Sind og
indgav ham et uslukkeligt Nag til den tidligere Ven;
han søgte Afsked fra alle sine Stillinger og Embeder
og opgav at fungere i dem, da Kongen ikke vilde føje
ham i Afskedigelsen.

I sine sidste Aar hengav han sig til Betragtninger
over sin Slægts formentlige Rettigheder og
Arvekrav. Han nedskrev sine Bemærkninger derom og
sendte dem til sine tidligere Venner i Kjøbenhavn
for at høre deres Mening om dem. Selve Afhandlingen
kjendes kun af de bevarede Svar fra Møsting og
Engelstoft, der bestemt afviste hans Paastande som
ubegrundede og revolutionære. Det ses, at han ikke
blot vilde være Kongeslægtens Arving i Holsten, men
ogsaa i den gammelkongelige Del af Slesvig, ja han
underkjendte endog Kongelovens retlige Gyldighed
for det Tilfælde, at den bragte Arvefølgen ud af
Oldenborgernes Slægt. Han indprentede sine unge Sønner
disse Lærdomme og paalagde dem aldrig at give Slip
paa Rettigheder, som kunde tilkomme dem. Han døde
efter længere Tids Svagelighed 14. Juni 1814.

H. Matzen, Kbhvns Universitets Retshistorie. 
Max Müller, Schillers Briefwechsel m. d. Herzog F. C. von Schl. H. 
Augustenburg, 1875. 
A. L. J. Michelsen, Briefe von Schiller an Herzog F. C. v. A., 1876. 
(Droysen u. Samwer,) Gesch. der dän. Politik seit 1806. 
Wegener, Danmarks Hist. i det 19. Aarh.

<i>A. D. Jørgensen</i>

</chapter><chapter name="Frederik Christian, Markgrev af Brandenborg-Kulmbach, 1708-69">

<b>Frederik Christian,</b> Markgrev af Brandenborg-Kulmbach, 1708-69, 
født 17. Juli 1708, var en Broder
til Christian VI's Dronning, Sophie Magdalene,
og en Søn af Markgrev Christian Henrik af
Brandenborg-Kulmbach-Weferlingen, der paa Grund af
sin Uduelighed og Ødselhed maatte pantsætte sine
Lande til Kongen af Preussen, saa at hans Enke,
Sophie Christiane v. Wolffstein, maatte opdrage
sine Sønner i smaa Kaar. Men uagtet de havde en saa
dygtig Mand som den senere danske Statsminister Grev
Johan Sigismund Schulin til Hovmester, og uagtet
Kronprins Christian (VI) tog sig meget af sine unge
Svogres Opdragelse, bleve disse dog meget uheldige
Personligheder. Moderen bosatte sig hos Datteren
i Danmark, og hun i Forbindelse med Kronprinsen,
der trolig og med Held virkede hos sin Fader for
sine Svogre, skaffede snart disse Adgang til Embeder
og Hædersposter. F. C. blev 1725, 17 Aar gammel,
Kapitajn i Livgarden til Fods, 1728 Oberstlieutenant i 
fynske Regiment og 1731 Ridder af Elefanten. Allerede 1734 
blev han Chef for fynske Regiment og fik Ordenen l'union 
parfaite samt en aarlig Apanage af en urimelig Størrelse. Men han 
førte et i høj Grad forfløjent og udsvævende Liv, flakkede altid 
om i Tyskland og gav hyppig Lejlighed til, at Christian VI maatte 
skrive ham haardt og truende til. Den ældste Broder, Georg 
Frederik Carl, maatte endog til sidst arrestere ham og sætte ham 
fast paa Slottet Blasenburg ved Baireuth, men efter at han var bleve
n løsladt, blev han stadig betragtet som en daarlig og farlig 
Person, der gjorde sin høje Familie Sorg og Skam. Ikke desto 
mindre blev han Generalmajor 1736 og Generallieutenant 1744. 
Han levede sin meste Tid i Wandsbeck, 1739 skilt fra sin Hustru, 
Victoria Charlotte (Datter af Fyrst Victor Amadæus Adolph af 
Anhalt-Schaumburg), med hvem han var bleven gift 1732. I Aaret 
1763 succederede han i sine Arvelande og blev Aaret efter preussisk 
General. Han var meget svagelig i sine sidste Leveaar og døde
20. Jan. 1769. Den brandenborg-kulmbachske (baireuthske) Linje 
uddøde med ham.

<i>P. F. Rist.</i>

</chapter><chapter name="Frederik Christian August, Hertug af Augustenborg, 1829-80">

<b>Frederik Christian August,</b> Hertug af Augustenborg, 1829-80, 
Søn af Hertug Christian August (III, 546) og født 6. Juli 1829. 
Han udnævntes ligesom til sin Tid Faderen til Oberstlieutenant 
à la suite i Rytteriet uden at træde i aktiv Tjeneste. Ved
Oprørets Udbrud traadte han 26. Marts 1848 ind i den frafaldne 
Hærafdeling og ansattes som Adjudant ved Generalkommandoen. 
I denne Stilling forblevhan lige til dens Opløsning 1851; han 
udelukkedes fra den s. A. udstedte Amnesti og stod nogen Tid i 
preussisk Tjeneste som Major. Ved Efterretningen om Kong Frederik 
VII's Død 15. Nov. 1863 udstedte han Dagen efter fra Dolzig 
i Posen en Proklamation til Indbyggerne i Slesvig, Holsten og 
Lauenborg, i hvilken han meddelte, at han i Henhold til et 
Afkald fra Faderens Side tiltraadte som Hertug i sine Arvelande 
Slesvig og Holsten, ligesom han mente hertil at kunne knytte 
Lauenborg, der var erhvervet for Norge, hvis «Arving» han efter 
sin Titel var; han antog Navnet Frederik VIII. Samme Dag 
anmeldte han sin Tiltrædelse ved Forbundsdagen i Frankfurt, der i 
den Anledning erklærede Arvefølgespørgsmaalet i Holsten og Lauenborg 
for tvivlsomt og nægtede at modtage Kong Christian IX's 
Afsending. Selv begav «Hertugen» sig til Gotha, hvor han blev 
vel modtagen og anerkjendt af Hertug Ernst og indrettede en 
Regering med Ministrene Francke og Samwer. Da
Forbundsexekutionen kort efter tog Holsten i
Besiddelse, dukkede han pludselig 30. Dec. op i Kiel
og indrettede sig nu her med en formelig Hofstat,
hvorefter han hyldedes af Deputationer fra alle
Egne i de tyske Hertugdømmer. Da 1. Febr. 1864 de
tyske Stormagters Hære gik over Ejderen, gjentog
det samme sig i Sydslesvig. Videre blev det dog
ikke tilladt at gaa, og Oprettelsen af en særlig
slesvig-holstensk Hær, som var paatænkt, kom ikke i
Stand. Efterhaanden som Krigsbegivenhederne droge
Opmærksomheden nord paa, glemtes den selvgjorte
Hertug i Kiel; han fik ikke Lov til at gaa over
Ejderen, og hans Tilhængere begyndte at ombytte
Navnet «Friedrich der achte» med «F. der sachte». 1865
kjøbte han ved en Mellemmand af Grev Moltke-Hvitfeldt
Slottet Graasten med Hovedgaardene Graasten og
Fiskebæk. I Juni 1866 maatte han ved Udbruddet
af Krigen mellem Preussen og Østerrig forlade
Holsten og efter Indlemmelsen af Hertugdømmerne
i Preussen løse Indbyggerne fra den Troskabsed,
der var bleven aflagt til ham (2. Jan. 1867). 1869
tiltraadte han ved sin Faders Død Ejendommene i
Schlesien (Primkenau). Død 14. Jan. 1880. Han havde
n. Sept. 1856 ægtet Adelheid af Hohenlohe-Langenburg,
f. 20. Juli 1835; hun overlever ham. Af deres 4
Døtre er den ældste, Augusta Victoria, Kejserinde
af Tyskland og Dronning af Preussen; Sønnen Ernst
Giinther har arvet Hertugtitelen og af den preussiske
Regering faaet overdraget Ejendomsretten til Slottene
Sønderborg og Augustenborg, der dog fremdeles bruges
henholdsvis som Kaserne og Lærerindeseminarium.

<i>A. D. Jørgensen.</i>

</chapter><chapter name="Frederik Christian Carl August,> Prins af Slesvig-Holsten-Sønderborg-Augustenborg, 1830-81">

<b>Frederik Christian Carl August,</b> Prins af Slesvig-Holsten-Sønderborg-Augustenborg, 1830-81,
født 16. Nov. 1830 i Slesvig, Søn af nedennævnte
Prins Frederik Emil August. Uagtet hans Opdragelse
væsentlig var ledet af hans Moder, den danske Grevinde
Danneskjold, blev han dog paa Grund af Faderens
Stilling som kommanderende General i Oprørshæren
i 1848 nødsaget til at gjøre Tjeneste i denne som
Lieutenant i 2. slesvig-holstenske Dragonregiment,
men forlod 1849 Landet og gjorde sin første store
Rejse til Avstralien. Efter sin Hjemkomst i 1851
studerede han i Aar i Cambridge og levede derpaa,
mest beskæftiget med litterære Studier, afvexlende
i Paris og London, hvor han studerede Sanskrit under
Goldstäcker. 1858 udgav han «Altes und Neues aus den
Ländern des Ostens von Onomander» og rejste 1864 til 
Indien, hvor han opholdt sig til 1869; men i 1866 var han hjemme 
nogle Maaneder, dels paa Noer, dels i Paris, hvor hans eneste 
Søster, Louise (f. 29. Juli 1836, gift 24. Okt. 1865 med Prins Michael 
Vlangali-Handjeri), døde 25. Sept. Ved kgl. preussisk Patent af 
7. April 1870 antog han Titelen «Greve af Noer» og ægtede 17. Maj
s. A. Carmelita Henriette Sophie Mathilde Eisenblat fra Hamborg 
(f. 21. Avg. 1848). 1878 kreerede Kiels Universitet ham til Dr. phil. 

1880-81 udkom i Leiden i. Bind af hans «Kaiser Akbar, ein 
Versuch über die Geschichte Indiens im 16. Jahrhundert»;
Udgivelsen af 2. Bind har hans Enke fuldført. Da den danske Regering 
1881 hævede Augustenborgernes Landsforvisning, aflagde Prinsen, 
hvis Sind og Hjærte stedse var aabent for alt ædelt og skjønt, 
og som aldrig havde delt sin Slægts politiske Anskuelser, men 
nærede varme Sympathier for sit danske Fædreland, et Besøg ved 
det danske Hof. Efter en smertefuld Sygdom døde han 25. Dec. 
1881 paa Noer, efterladende 2 Døtre, Carmelita (f. 22. April 1871) 
og Louise (f. 1. Nov. 1873). Hans Enke maatte føre en langvarig
Proces med Prins Christian af Augustenborg for at beholde Godserne 
Noer og Grønwold, som tidligere havde været Sekundogenitur i den 
augustenborgske Linje.

Friedrich August, Prinz von Schleswig-Holstein-Augustenburg, 
hrsg. von Carmen Gräfin von Noer, 1886.

<i>H. R. Hiort-Lorenzen.</i>

</chapter><chapter name="Frederik Emil August, Prins af Augustenborg (Nør), 1800-65">

<b>Frederik Emil August,</b> Prins af Augustenborg (Nør), 1800-65, 
Søn af ovfr. nævnte Hertug Frederik Christian og den danske 
Kongedatter Louise Augusta og født i Kjøbenhavn 23. Avg. 1800. Opdragen 
sammen med og under de samme Indtryk som den ældre Broder,
Hertug Christian August (s. III, 546), forberedtes han som yngre Søn 
nærmere til at gaa ind i den militære Løbebane; som Kongens 
Søstersøn udnævntes han alt ved sin Konfirmation til Oberstlieutenant 
à la suite ved de jyske Dragoner (7. Juli 1814). Kapitajn le
Normand de Bretteville ledsagede Brødrene paa deres Udenlandsrejse 
til Tyskland, Schweits og Italien og derpaa til et længere Ophold i 
Frankrig og England; paa det sidstnævnte Sted lagde de Grunden 
til deres senere Tilbøjelighed for Hesteavl og Væddeløb. Efter
Hjemkomsten (1820) tiltraadte Hertugen sine Godser og indgik 
Ægteskab, medens F. gjennemgik Exercerskolen ved Livgarden i 
Kjøbenhavn og derefter igjen drog til Udlandet for at afslutte sine 
Studeringer ved Universiteterne i Heidelberg og Gøttingen. Aaret 
efter sin Hjemkomst udnævntes han 21. Juni 1825 til Oberst og 
ansattes ved Livregimentet Kyrasserer i Slesvig, hvis Chef var 
Generalmajor H. Bachmann; han gjorde Tjeneste som Eskadronchef 
og viste stor Iver for Uddannelsen af sine Folk, ligesom han 
ved sin fremragende boglige Dannelse saa vel som ved sin høje 
Rang -- han blev 1. Nov. 1828 Ridder af Elefanten -- blev Midtpunkt
for Garnisonslivet; han søgte at fremkalde alvorlige militære 
Studier, især for Rytteriets Vedkommende, og fik Væddeløb i Gang, 
ligesom samtidig Broderen paa Augustenborg. I «Maanedsskrift 
for Hesteavl og Hestehold» skrev han ved denne Tid «Nogle Ord 
til Gjendrivelse af den saa hyppig udtalte Paastand, at de ved 
Fuldblodet forædlede Heste ikke skulde være brugbare for Kavalleriet». 
17. Sept. 1829 ægtede han sin Broders Svigerinde Henriette 
Komtesse Danneskjold-Samsøe, f. 9. Maj 1806; Brylluppet stod paa 
Augustenborg og højtideligholdtes et Par Dage efter med store 
Væddeløb. 16. Okt. 1830 blev han ved Bachmanns Afgang Chef 
for Livregimentet, og i Begyndelsen af 1832 kjøbte han for sin
Moders Penge det adelige Gods Nør og Grønwold i Dänischwold 
ved Ekernførde Fjords sydlige Bred (for o. 830000 Kr.). Her 
opførte han nu herskabelige Bygninger, anlagde Parker og Vildtbaner, 
medens han i Slesvig kjøbte det Ahlefeldtske Palais og gjorde sit 
Hus til Samlingsplads for det aristokratiske Selskabsliv i Staden og 
paa Landet. Han lagde sig nu ligeledes med Iver efter et 
forbedret Landvæsen, efter engelsk Mønster. Markerne bleve drænede, 
Engene overrislede, Kvæg- og Hesteracerne forbedrede. Snart vandt 
Interessen for disse Sysler Overhaand over Garnisonslivets Trivialiteter, 
og han opholdt sig nu for det meste paa Nør, i det han 
dog stadig fastholdt sin officielle Bopæl i Slesvig.

Det politiske Liv, som vaagnede efter 1830, fandt Prinsen 
langt mere liberal end Broderen; han lod sig (som Husejer i en 
Kjøbstad) vælge til Stænderdeputeret for Ekernførde og sluttede sig 
ikke ubetinget til Godsejerne, om han end i det hele var konservativ. 
Nationalt stod han selvfølgelig ligesom Broderen paa det 
herskende tyske Sprog, uden Forstaaelse af den nordslesvigske
Bevægelse. Der var dog en ikke ringe Forskjel paa de to Mænds 
hele Stilling; medens Hertugen lignede sin Fader i beregnende 
Kløgt og energisk Vilje, synes Prinsen at have været en ægte 
Junkernatur med stærk Forkjærlighed for den dramatiske Effekt og, 
hvad der kunde tage sig ud, men uden dybere Ærgjerrighed eller
Lyst til at underkaste sig store Anstrængelser for at naa et 
tvivlsomt Maal. Han var ligefrem af Væsen, uforbeholden, ofte 
uforsigtig eller kaad i sine Udtalelser, holdt af at prale og fremstille 
sig som en Mand af største Betydning, men alt dette havde ikke 
nogen særlig ondartet Karakter, og han nød vistnok i det hele en 
langt større Popularitet end Broderen. I Nordslesvig var han ilde 
lidt for sin Lidenskab paa Jagten, der førte ham til Konflikter med 
Bønderne. Moderen yndede ham fremfor Hertugen, hun havde 
større Sympathi for hans Letsindighed end for den andens Ærgjerrighed, 
ligesom han i det hele lignede hende og hendes Forældre. 
Det vakte en ikke ringe Misstemning hos den ældste Søn, da hun 
5. Avg. 1838 oprettede Godserne Nør og Grønwold til et 
Fideikommis for Prins F. og hans mandlige Afkom, og det var nær i 
den Anledning kommet til et fuldstændigt Brud i Familien. Man 
var vist overhoved ofte paa et galt Spor, naar man uden videre 
betragtede de to Brødre som en Enhed, der altid og overalt vilde
findes paa samme Side.

1839 udnævntes F. til Generalmajor, uden i øvrigt at forandre 
Stilling i Hæren; men 26. Marts 1842 afløste han den gamle 
Feltmarskal, Landgrev Frederik af Hessen som kommanderende General 
i Hertugdømmerne (med Rang som Generallieutenant), Statholder 
og Overpræsident i den slesvig-holstenske Regering paa Gottorp, og
dermed kom han pludselig til at indtage en meget fremskudt Plads 
i Staten. Som bekjendt opfattede man dette Skridt af Kong 
Christian VIII som en ydmygende Indrømmelse til Slesvig-Holstenerne, 
der havde til Følge, at Otto Moltke og Krabbe-Carisius traadte ud 
af Statsraadet og erstattedes af A. S. Ørsted og Heinrich 
Reventlow-Criminil; men for Kongen stod det næppe den Gang som en 
Systemforandring, og Prinsens Udnævnelse havde maaske lige saa 
meget en Brod vendt imod Hertugen som imod dem, der nærede
Mistillid til alle Augustenborgere. I sig selv var Prinsens Stilling 
da ogsaa uden reel Betydning: som Statholder havde han saa at 
sige slet ingen Forretninger, Overpræsidentskabet i Regeringen
havde ligeledes i mange Aar været et Æresembede uden Myndighed, 
og som kommanderende General i Fredstid fik han ingen Betydning. 
Udnævnelsen gav ham derimod en social Anseelse, som under andre 
Forhold kunde være bleven farlig for Hertugen og, hvis det var 
lykkedes at fjærne de to Brødre endnu mere fra hinanden, kunde 
have nevtraliseret dennes Virksomhed. Men har Kongen tænkt sig 
noget saadant, mislykkedes det i alle Tilfælde over for de fortvivlede 
Tidsforhold og Hertugens overlegne Personlighed. Efter Udstedelsen
af det aabne Brev om Arvefølgen (8. Juli 1846) og de derpaa 
følgende Protester af Hertugerne af Augustenborg og Glücksborg 
troede Kongen endnu at kunne faa Prinsen paa sin Side, men 
denne følte det uholdbare i sin Stilling og søgte 13. Avg. Afsked 
fra sine Embeder; den udfærdigedes 18. s. M. Han trak sig 
derefter helt tilbage fra det offentlige Liv, saa længe Svogeren
Christian VIII levede. 1847 kjøbte han Nabogodset Berensbrook.

Til en rigtig Bedømmelse af Prinsens Deltagelse i Oprørets 
Udbrud foreligger der næppe endnu tilstrækkeligt Materiale. Af 
hans egen Fremstilling, der bærer Præg af en stor indre Sandsynlighed,
synes det nærmest at fremgaa, at det var en letsindig 
Indskydelse, at de egentlige Revolutionsmagere brugte hans Navn og 
hans Person i et afgjørende Øjeblik, uden at han fra først af havde 
Del i deres Planer. Hans Hang til at behage sig selv ved 
Forestillingen om, at alles Øjne hvilede paa ham, at alle havde Tillid
til hans Retsind, hans Maadehold og Overlegenhed, drog ham i den 
11. Time ind i Bevægelsen og forvandlede ham i faa Dage, for 
ikke at sige Timer, fra en fronderende Undersaat til en aabenlys 
Højforræder.

Den Henvendelse til Kongen, som de i Rensborg 18. Marts 
1848 forsamlede Stænderdeputerede vedtoge, fremkaldte først Prinsens 
delvise Tilslutning og delvise Protest. Han billigede, at man 
krævede Hertugdømmernes Forening i Administration og Forfatning 
samt Presse- og Forsamlingsfrihed; men han var imod en 
Folkevæbning, og han fandt det meningsløst at ønske Slesvigs Optagelse 
i det tyske Forbund. Dette førte ham til i en længere Skrivelse
selv at henvende sig til Kongen med sine gode Raad, i det han 
tillige tilbød sin loyale Medvirkning til at berolige Hertugdømmerne 
som Statholder. Han havde begyndt at føle sig som Situationens Mand
; men han havde alt nu tillige Følelsen af, at man ikke fra 
dansk Side vilde vove at støtte sig til ham, medens Slesvig-Holstenerne 
gjorde alt for at drage ham over til sig. Samme Aften, 
som hint Brev var afsendt (21. Marts), kom Hertugen til Nør paa 
sin Rejse til Berlin. D. 23. om Eftermiddagen fik Prinsen 
Meddelelse fra Kiel om, at man var i Færd med at danne en 
provisorisk Regering, og strax efter fik han nord fra Meddelelse om 
Gehejmestatsraadets Opløsning efter et Kasinomøde i Kjøbenhavn. 
Dette bestemte ham til samme Aften at kjøre til Kiel, hvor han da 
let lod sig bevæge til at træde ind i den paatænkte Regering, paa 
hvis Sammensætning og første Udtalelser han i sin flotte Sorgløshed 
ingen videre Indflydelse fik. Næste Morgen proklameredes den
foretagne Revolte, og Prinsen afgik med Extratog ad Jærnbanen til 
Rensborg (over Neumünster) med i alt 300 Mand Jægere og Borgere. 
I det sidste Øjeblik blev det meddelt ham, at en Damper stod ind 
ad Havnen; den Mulighed, at den kunde medbringe Bud fra 
Kongen, maaske endog til ham, bragte ham til at give Ordre til
Afgang; han var nu aldeles betagen af sin forestaaende Bedrift, 
Rensborgs Indtagelse, der et Par Timer efter var en fuldbyrdet 
Kjendsgjerning, vil altid være et Vidnesbyrd om Prinsens Forvovenhed 
og ingenlunde helt ubetydelige Personlighed, ligesom det er en 
Plet paa den danske Hær, at den kunde lykkes paa denne 
dumdristige Maade, uden at i det mindste Forræderen kom til at ligge 
paa sin Gjerning.

Den næste Opgave, at organisere Modstanden mod de kongelige 
Tropper, fremkaldte en lignende Virksomhed i Rensborg som 
den, Tscherning udfoldede i Kjøbenhavn, kun selvfølgelig i betydelig 
mindre Maalestok. Regeringen nødte Prinsen til alt for tidlig at 
´sende de nyorganiserede, med frivillige forøgede Afdelinger nord 
paa, og i Kampen ved Bov, der alt var tabt, da han ankom til 
Flensborg, blev Hæren ikke blot slaaet, men fuldstændig demoraliseret
og opløst. Naar mán derfor senere bragte Prinsen personlig 
i Forbindelse med dette Nederlag og knyttede Beskyldningen for 
Fejhed til hans Navn (»Væddeløberen fra Bov»), var dette uden 
Føje. Havde han i øvrigt tænkt sig, at den Stilling, han vilde 
komme til at indtage under Kampen mod Danmark, vilde blive
opløftende og misundelsesværdig, saa maatte han snart se sig 
fuldstændig skuffet. Medens han selv savnede de virkelig store 
Egenskaber, der under Forhold af den Natur ene ere i Stand til at 
skabe et historisk Navn, omgaves han af Mænd, som i stort og 
smaat vare ham imod, og hvis Formaal var et helt andet end hans. 
Saaledes lammedes hans Virksomhed mere og mere under Felttogets 
Gang, den preussiske Overkommando skød Insurgenthæren til Side, 
og efter Vaabenstilstanden i Malmø trak Prinsen sig helt tilbage; 
9. Sept. 1848 udtraadte han af Regeringen og overgav Overkommandoen 
over de slesvig-holstenske Tropper til den preussiske General Bonin.

Dermed var hans politiske Rolle udspillet. 1850 forlod han 
Landet uden senere at vende tilbage; han udelukkedes tillige med 
sin Familie fra den under 10. Maj 1851 udstedte Amnesti; 4. Avg. 
1848 vare de danske Ordener fradømte ham. Da Hertugen 30. Dec. 
1852 indgik en Overenskomst med Kongen om at sælge de 
augustenborgske Godser med Afkald paa alle sine og sin
Families Rettigheder til Arvefølgen, nedlagde Prins
F. for sit Vedkommende Protest herimod i Brev af
24. Marts 1853 til Rigsdagens «Præsident», 5
Aars Dagen efter Rensborgs Indtagelse. Noget senere
fremsatte han gjennem Kejser Napoleon Ønsket om at
faa det fideikommissariske Baand paa Godserne Nør
og Grønwold hævet, og Kongen imødekom dette Ønske ved
Resolution af 29. Nov. 1855. 1861 udgav han et Bind 
«Aufzeichnungen», i hvilke han søgte at forklare og
retfærdiggjøre sin Optræden, især i 1848, over for
Danmark og sine Kampfæller. Han førte et temmelig
omflakkende Liv, først i Berlin, senere paa Øen
Wight, i Heidelberg og til sidst med sin Datter
i Paris. 10. Sept. 1858 døde hans Hustru. 1864
ægtede han Miss Lee og lod sig samtidig af Kejseren
af Østerrig udnævne til «Fyrste af Nør». Han døde
2. Juli 1865 paa en Rejse, i Beirut. Hans Lig førtes
hjem og blev bisat i Krusendorp Kirke ved Nør ved
Siden af hans første Hustrus. Hans Enke ægtede 1873
den preussiske General Grev Waldersee.

Aufzeichnungen des Prinzen F. von Schlesw.-Holst.-Noer, Zürich 1861. 
Das Offizier-Corps der Schlesw.-Holst. Armee 1850-51, 1865, S. 278 ff. 
Alberti, Schlesw.-Holst.-Lauenb. Schriftsteller-Lex.

<i>A. D.Jørgensen.</i>

</chapter><chapter name="Frederik Ernst, Markgreve af Brandenborg-Kulmbach, 1703-62">

<b>Frederik Ernst,</b> Markgreve af Brandenborg-Kulmbach, 1703-62, 
ældre Broder til ovfr. nævnte Markgreve 
Frederik Christian af Brandenborg-Kulmbach, blev
født 15. Dec. 1703. Han blev opdraget sammen
med Broderen og kom 1725 til Kjøbenhavn, hvor
han blev Oberstlieutenant ved fynske Regiment og
1728 som Oberst fik Kommandoen over jyske gevorbne
Regiment. 1729 blev han Ridder af Elefanten og fik en
meget stor -- der siges 80000 Rdl. -- aarlig Apanage. Da
hans Svoger Christian VI blev Konge, blev han endnu
mere overvældet med Æresbevisninger. 1731 blev han
udnævnt til Statholder i Hertugdømmerne Slesvig
og Holsten. Han giftede sig s. A. med en Datter af
Hertug Ernst Ferdinand af Brunsvig-Bevern, Christina
Sophie (f. 1717 d. 1779), fra hvem han senere lod sig
skille. Kongen skjænkede ham Godset Drage (i Nærheden
af Itzeho), hvis Slotsbygning han ombyggede og lod
kalde Friedrichsruhe. 1732 blev han Ridder af l'union 
parfaite og 1734 baade Generalmajor og lidt
senere Generallieutenant. Han forvaltede sit vigtige
Embede med en Myndighed, der svarede til hans opblæste
og hovmodige Personlighed, og som gav sig Luft paa
mange uheldige Maader. Bekjendte ere de voldsomme 
Forholdsregler, som han havde til Hensigt at anvende
for at undertrykke den Bondeopstand, der i Foraaret
1740 var udbrudt i Ditmarsken, da han paa en uheldig
Maade havde søgt at gjennemføre Landmilitsen. Han
og hans Broder høre til de værste af de snyltende
Tyskere, som i det 18. Aarhundrede fik Indpas i
Danmark, og kostede Kongen, deres Svoger, store
Summer, dels i Gaver, dels i Laan, som aldrig bleve
tilbagebetalte. Markgreve F. E., der 1739 med Titel af
Generalfeltmarskal-Lieutenant blev kommanderende
General over Tropperne i Hertugdømmerne og 1745
øverstbefalende over den danske Hær, havde aldrig
deltaget i nogen Krig og kom aldrig dertil. 1734
blev han udset til Chef for et Hjælpekorps paa
6000 Mand til England, men det blev ikke afsendt,
og da den Hær, som fra 1758 under hans Kommando var
trukken sammen i Holsten som et Observationskorps i de
urolige Tider og særlig paa Grund af Stridighederne
med det holsten-gottorpske Hus, endelig 1762 skulde
marchere i Felten, maatte han erklære sig for gammel
og svagelig til at føre den. Af disse Grunde fik han
sin Afsked og døde 23. Juni s. A.

Møller, Mnemosyne III. 
Koch, Christian VI's Hist. 
Noodt, Beytr. z. schlesw. holst. Hist. II.

<i>P. F. Rist.</i>
</chapter>

<b>Frederik Ferdinand,</b> d. 1863, s. Ferdinand (ovfr. S. 125).

<chapter name="Frederik Henrik Vilhelm, Hertug af Glücksborg, 1747-79">

<b>Frederik Henrik Vilhelm,</b> Hertug af Glücksborg, 1747-79, 
Søn af ovfr. nævnte Hertug Frederik
(d. 1766) og født 15. Marts 1747. Efter Faderens
Exempel traadte han i dansk Krigstjeneste, blev
1767 Kapitajn, 1768 Oberst i Kavalleriet og 1776
Generalmajor. Han tiltraadte som Hertug ved Faderens
Død 10. Nov. 1766 -- han skal have proklameret sin
Tiltrædelse fra en Tønde i Stalden --, men døde selv
uden Arvinger 13. Marts 1779. Ved hans Død hjemfaldt
Lenet efter den med de efterlevende Sønderborgere
trufne Overenskomst til Kronen. Han ægtede 1769 Anna
Caroline af Nassau-Saarbrück (f. 31. Dec. 1751), som
efter hans Død ægtede ovfr. S. 343 nævnte Frederik
Carl Ferdinand af Brunsvig-Bevern, dansk General (d.
1809), og døde paa Glücksborg 12. April 1824. Efter
hendes Død tildeltes Titelen Glücksborg Hertug Vilhelm
af Sønderborg-Beck.

C. F. Gude, Bericht v. Sundewitt.

<i>A. D. Jørgensen.</i>

</chapter><chapter name="Frederik Ludvig, Hertug af Slesvig-Holsten-Sønderborg-Beck, 1653-1728">

<b>Frederik Ludvig,</b> Hertug af Slesvig-Holsten-Sønderborg-Beck, 1653-1728, 
er født 6. April 1653 paa det ved Minden liggende 
Slot Beck, som hans Fader ejede. Han var næstældste Søn af 
Hertug August Philip af Holsten-Beck og Maria Sybilla af 
Nassau-Saarbrück. Som ganske ung traadte han i brandenborgsk 
Krigstjeneste og deltog i de Krige, som den store Kurfyrste og Frederik
Vilhelm I førte. Han vidste overalt at udmærke sig, og allerede 
1676 var han Oberst. I Spidsen for sit Regiment «Holstein» tog 
han som Generalmajor Del i den spanske Arvefølgekrig. Da hans 
Broder August døde 1689, gik Hertugværdigheden over til F. L., 
og Aaret  efter blev han Generallieutenant, Gouvernør over Wesel
og Chef for Tropperne mellem Rhinen og Weser. 1693 gjorde 
Kongen ham til Statholder i Provinsen Preussen, og han tog sin 
Bopæl i Kønigsberg. Hertug F. L. havde et udmærket Navn som 
Soldat og havde haft mange Tilbud fra fremmede Monarker; 
allerede 1676 havde Marechal Crequi tilbudt ham et Regiment i den 
franske Armé, og nu, 1694, gjorde Kongen af Danmark ham til 
Ridder af Elefanten og indbød ham til at træde i dansk Tjeneste, 
ja, det siges endog, at han tilbød ham Stillingen som Vicekonge 
i Norge. Men da han i høj Grad nød godt af Kong Frederik I's 
Gunst -- han blev 1701 en af de første Riddere af den sorte Ørn 
og 1713 Generalfeltmarskal --, afslog han alle de ærefulde Tilbud. 
Kongen af Danmarks Henvendelse til Hertugen havde sin særlige 
Grund. Denne var nemlig 1. Jan. 1685 blevet gift med Louise 
Charlotte (f. 13. April 1658 d. 2. Maj 1740), Datter af hans 
Farbroder Hertug Ernst Günther af Slesvig-Holsten-Sønderborg-Augustenborg
og Prinsesse Augusta af Glücksborg. Hans Brud, som i sin 
Tid skulde have rakt Griffenfeld Haanden, men blev forsmaaet af 
denne, stod i høj Yndest hos den danske Kongefamilie, af hvilken 
hun ogsaa ved sit Giftermaal modtog sit fuldstændige Udstyr og 
store Gaver. Hertug F. L. døde 7. Marts 1728 og efterlod sig 3 
Sønner; fra den yngste af disse, Peter August Frederik, nedstammer 
Danmarks Konge Christian IX.

J. Becker, Gesch. d. ostpreuss. Grenadier-Regmt. Nr. 3.
Allg. deutsche Bio-graphie VIII, 284.

<i> P. F. Rist.</i>

</chapter><chapter name="Frederik Vilhelm, Hertug af Augustenborg, 1668-1714">

<b>Frederik Vilhelm,</b> Hertug af Augustenborg, 1668-1714,
var yngste Søn af Hertug Ernst Günther og Augusta af Glücksborg 
og født 18. Nov. 1668. Under Forhandlingerne med Griffenfeld 
om et Ægteskab med hans Søster fik han 1675 Exspektance paa 
det indbringende Domprovsti i Hamborg og Posten som Gouvernør 
paa Als efter sin Fader; det første opnaaede han alt Aaret efter 
ved Præsident Kielmannsegges Død. Ved Faderens Død
1689 blev Moderen efter hans Testamente siddende i
uskiftet Bo med Ret til at ordne Arvefølgen. Dette
udførte hun ved sit af Kongen stadfæstede Testamente
(1692) saaledes, at den ældste Søn, Ernst August,
der var traadt over til Katholicismen, udelukkedes
til Fordel for F. V., der omtrent samtidig udnævntes
til Gouvernør paa Sønderborg. Da Ernst August
imidlertid igjen traadte tilbage i Statskirken,
gik Gouvernørembedet over til ham (1695), og han
bosatte sig nu i Sønderborg. Efter Moderens Død (1701)
tiltraadte F. V. Arven i Jordegods: Augustenborg,
Rumohrsgaard og Evelgunde; 1703 kjøbte han hertil
den gamle Herregaard Avnbølgaard i Sundeved. Han var
dansk Generalmajor og døde 3. Juni 1714. Hans Hustru,
Sophie Amalia, var en Datter af Storkansleren Grev
Frederik Ahlefeldt af Graasten og Langeland og ægtede
ham 27. Nov. 1694; hun døde 24. Dec. 1741.

F. v. Krogh, Ältere Gesch. des Hauses Holstein-Sonderburg.

<i>A. D. Jørgensen.</i>

</chapter><chapter name="Frederik Vilhelm, Hertug af Slesvig-Holsten-Sønderborg-Beck, 1687-1749">

<b>Frederik Vilhelm,</b> Hertug af Slesvig-Holsten-Sønderborg-Beck, 1687-1749, var den ældste Søn af ovfr. S. 359 nævnte Hertug Frederik
Ludvig. Han var født 18. Juni 1687, traadte som
Barn 1699 ind i den preussiske Armé og studerede
senere i Halle. Han avancerede rask, til han 1713
blev Oberst ved Regimentet «Holstein», hvis Chef hans
Fader var, og begyndte 1715 sit virksomme Krigerliv
ved Stralsunds Belejring. 1721 blev han Generalmajor
og Chef for Regimentet, som blev ham afstaaet af
Faderen. Da denne døde 1728, blev han Hertug af
Holsten-Beck. 1732 blev han Gouvernør i Spandau og
General af Infanteriet. I den første Schlesiske Krig
fik han betydningsfulde Hverv, men det kom 1741 til
en Tvist imellem ham og Frederik II i Anledning af
Slaget ved Mollwitz, hvor Hertugen ikke greb ind
i rette Øjeblik for at udnytte Sejren. Uagtet han
strax trak sig tilbage fra Hæren, udnævnte Kongen
ham dog s. A. til Generalfeltmarskal og overdrog ham
senere, 1744, Gouvernementet i Breslau, ja, udnævnte
ham endog 2 Aar før hans Død til Gouvernør i Berlin;
men en Kommando i Felten fik Hertugen ikke mere. Hos
Kong Frederik Vilhelm havde Hertug F. V. været i
høj Naade og fik mange store Gaver i Gods og Penge,
saaledes Godset Friedrichshof ved Pregel, som han gav
Navnet Holstein. Han kom ogsaa 1732 i Besiddelse af
Herskabet Beck ved Minden, men solgte det snart 
igjen. Han var gift 1. med Enkefyrstinde Eleonora
Czartoriska, Datter af den polske Storskatmester
og Vojvod Wladislaus v. Loss, og 2. (1721) med
Ursula Anna Grevinde af Dohna-Schlobitten (f. 1700 d.
1751), Datter af Christopher Borggreve af D. Hertug
F. V. døde i Kønigsberg 11. Nov. 1749.

J. Becker, Gesch. d. ostpreuss. Grenadier-Regmt. Nr. 3. 
Allg. deutsche Biographie VIII. 
Krogh, Ältere Gesch. d. Hauses Holstein-Sonderburg.

<i>P. F. Rist.</i>

</chapter><chapter name="Frederik Vilhelm Carl Ludvig, Prins af Hessen-Philippsthal-Barchfeldt, 1786-1834">

<b>Frederik Vilhelm Carl Ludvig,</b> 
Prins af Hessen-Philippsthal-Barchfeldt, 1786-1834, 
født 10. Avg. 1786, Søn af Prins Adolph (f. 1743 d. 1803)
og Vilhelmine Louise Christiane af Sachsen-Meinungen
og nær Slægtning af Carl af Hessen, blev i sit 6. Aar
udnævnt til Ritmester i Husarregimentet og her Major
1807. 22. Avg. 1812 ægtede han Prinsesse Juliane
Sophie, Datter af Arveprins Frederik, og blev i den
Anledning Ridder af Elefanten samt udnævntes s. A. til
Oberstlieutenant. 1815 søgte han Afsked for at tage
Tjeneste i den østerrigske Hær, hvor han blev Chef
for Ulanregimentet Fyrst Schwarzenberg og avancerede
til Generalmajor, men 1818 vendte han tilbage til
Danmark og udnævntes til Chef for norske Livregiment
til Fods. 1823 blev han Kommandør for Livgarden til
Hest og forenede med denne Stilling fra 1831 Posten
som «tjenstforrettende» Chef ved Landkadetkorpset. Ved
Hertug Vilhelm af Holsten-Glücksborgs Død sidstnævnte
Aar overtog han Kommandoen over det Armékorps af
Forbundstropperne, der var bestemt til Virksomhed i
Anledning af de belgisk-hollandske Stridigheder. --
Prinsen, der var en elskværdig, i Kjøbenhavn populær
og afholdt Personlighed, varetog med Iver og Duelighed
sine forskjellige militære Hverv, og det fremhæves
særlig, i hvilken fortrinlig Orden Hestgarden befandt
sig ved hans Afgang. Han døde i Kjøbenhavn af Tyfus
30. Nov. 1834.

<i>S. A. Sørensen.</i>

</chapter><chapter name="Frederik Vilhelm Philip, Hertug af Württemberg-Stuttgart, 1761-1830, General">

<b>Frederik Vilhelm Philip,</b> Hertug af 
Württemberg-Stuttgart, 1761-1830, General,
født 27. Dec. 1761, Søn af Hertug Frederik Eugen
(f. 1732 d. 1797) og Frederikke Dorothea Sophie af
Brandenborg, blev 1779 Oberst i dansk Tjeneste,
1781 Chef for laalandske Infanteriregiment og 1783
Generalmajor. Han var ved dette Tidspunkt ilde
anskrevet hos det Guldbergske Parti, men Chancen
til Forfremmelse blev ved det snart paafulgte
Regeringsskifte derved desto bedre. 1785 udnævntes
han til Kommandør for Livgarden til Fods, 1789 til
Generallieutenant, 1801 til Gouvernør 
i Kjøbenhavn, 1803 til Ridder af Elefanten. Alt
tydede paa, at han stod i det bedste Forhold til
Kronprinsen, under hvis Fraværelse fra Hovedstaden
han stedse førte Kommandoen i Nordsjælland, og det
vakte derfor nogen Opsigt, da han 1806 fra Stuttgart,
hvorhen han havde Orlov, paa Grund af de indtraadte
politiske Forhold ansøgte om Afsked. Denne blev ham
meddelt uden Pension, men med en Present af 10000
Rdl. Han ægtede 23. Avg. 1800 Frederikke Fransisca
Vilhelmine Rigsgrevinde Rodis af Thunderfeld. 
Døde 10. Avg. 1830.

Meddel. fra Krigsark. I-II.

<i>S. A. Sørensen.</i>
</chapter>

<b>Frederik Vilhelm Poul Leopold,</b> Hertug af Glücksborg,
d. 1831, s. Vilhelm.

<chapter name="Frederikke, Hertuginde af Württemberg, 1699-1781">

<b>Frederikke,</b> Hertuginde af Württemberg, 1699-1781, 
var en Datter af Hertug Frederik August af Württemberg-Neustadt 
og Albertine Sophie Esther f. Grevinde af Eberstein. 
Hun var født 27. Juli 1699 og blev
ved Vallø Stifts Indvielse 1738 dettes første
Abbedisse; formodentlig har hun været en Veninde af
sin jævnaldrende, Dronning Sophie Magdalene, hvis
Orden, l'union parfaite, hun ogsaa bar. Hun skal
have været usigelig styg og særdeles uelskværdig;
i alt Fald havde hun et meget uforligeligt Sind,
og ved Hoffet, hvor hun var en jævnlig Gjæst, lagde
hun sig ud med adskillige; endog Dronningens Søster,
Fyrstinden af Ostfriesland, fornærmede hun med
sin onde Tunge. Enten hun nu var kjed af Opholdet i
Danmark, som maaske heller ikke bekom hendes svagelige
Helbred vel, eller man her var kjed af hende, --
efter faa Aars Forløb opgav hun sin indbringende
Abbedisseværdighed og rejste 1743 hjem til Neustadt,
hvor hun endnu levede henimod 40 Aar; død 8. Maj 1781.

Hist. Tidsskr. 3. R. IV, 186 f. 
Danske Saml. 2. R. IV, 263 ff. 
Koch, Christian VI's Hist. S. 323.

<i>G. L. Wad.</i>

</chapter><chapter name="Frederikke Amalie, Hertuginde af Gottorp, 1649-1704">

<b>Frederikke Amalie,</b> Hertuginde af Gottorp, 1649-1704,
Datter af Kong Frederik III og født 11. April
1649. Da efter Freden i Breda Underhandlingerne
mellem Kongen og Hertug Christian Albrecht af
Gottorp om en Afgjørelse af deres Stridigheder
førte til et Møde i Glückstadt, enedes man her ikke
blot om et fuldstændigt Forlig (12. Okt. 1667),
men dette stadfæstedes strax efter ved et Ægteskab
mellem Hertugen og Kongens næstældste Datter,
F. A. Brylluppet stod sammesteds, paa Slottet
Glücksborg, 24. Okt., 
«foruden nogen synderlig Pomp». De senere Stridigheder
mellem Hertugen og hendes Broder Kong Christian V
bragte hende gjentagne Gange i en pinlig Stilling,
og det var almindelig bekjendt, at Hertugen
behandlede sin Hustru ilde; fra kongelig Side
blev der stadig vist hende alle mulige Hensyn. Hun
blev Enke 1694 og døde paa sit Enkesæde, Slottet i
Kiel, 30. Okt. 1704. Striden om, under hvilken Form
Klokkeringningen efter hendes Død skulde paabydes,
kunde nær have ført til Krig mellem de to Slægter,
for hvis Tvistigheder hun var blevet et Offer. Hendes
Sønner vare ligesom hendes Ægtefælle Danmarks bitre
Fjender. 

<i>A. D. Jørgensen.</i>

</chapter><chapter name="Frederiksen, Christian Erhard, 1843-1903, Landøkonom">

<b>Frederiksen, Christian Erhard,</b> 1843-1903, Landøkonom. 
Erh. F., en Søn af ndfr. nævnte
Joh. Ditl. Friderichsen, fødtes paa Fuglsang
7. Jan. 1843; kun 14 Aar gammel tog han
Realafgangsexamen paa Sorø Akademi, lærte i 2 Aar
praktisk Landbrug hos Faderen og kom dernæst paa
Landbohøjskolen, hvor han tog Landbrugsexamen
1862. Som Underforvalter virkede han i 1 1/2 Aar
paa Ovrupgaard, hvor det højt udviklede Landbrug og
fremfor alt daværende Etatsraad Tesdorpfs personlige
Paavirkning udøvede en stor Indflydelse paa hans hele
Udvikling. Af F.s agronomiske Uddannelse kan endnu
fremhæves, at han i 1865 lærte Mejerivæsenet under
Prof. Segelcke, og at han s. A. berejste store Dele
af Tyskland, Holland og Belgien, England og Skotland
for at studere disse Landes Agerbrug.

Udrustet med Tidens bedste landøkonomiske Viden, i
Besiddelse af en energisk Arbejdskraft -- en Arv fra
Faderen --, en hurtig og omfattende Intelligens og en
ret betydelig Formue var F. da efter sin Hjemkomst
næsten selvskreven til at indtage en ledende Stilling
i vort Landbrug. I Foraaret 1866 overtog han som Ejer
Fædrenegaarden Nøbøllegaard, og i 1872 grundlagde han,
sammen med sin yngre Broder J. D. F., Sukkerfabrikken
«Laaland». Denne i stor Stil anlagte Fabrik, der
-- som det senere har vist sig -- hvilede paa sunde
Principper, kunde imidlertid ikke modstaa Sukkerkrisen
i Aarene 1873-76, i 1877 maatte Selskabet opgive sit
Bo som Konkurs, og F. mistede Ejendom og Formue. Men
hans og Broderens Virksomhed her har for F., baaret
den Løn, at Vejen i Virkeligheden hermed var banet
for den rationelle Sukkerroekulturs Indtrængen i
det danske Landbrug. -- I 1874 havde F. stiftet en
ugentlig Landbrugstidende i «Dagbladet», han tog nu
efter Fallitten med større personlig Kraft fat 
paa denne og andre litterære Opgaver; i 1879
oprettede han Ugebladet «Landbrugstidende», der fra
1. Jan. 1880 blev forenet med vort største og ældste
landøkonomiske Ugeblad: «Ugeskrift for Landmænd»,
hvis Redaktion F. stadig, selv anden, forestaar. Som
produktiv landøkonomisk Forfatter overgaas han
for Tiden næppe af nogen anden her i Landet, hans
Afhandlinger maa tælles i Hundredevis. Karaktermærket
for hans Forfattervirksomhed er hans Respekt for og
Indsigt i det praktiske Livs Krav, forenet med en
omfattende Kjendskab til Resultaterne af de i Ind-
og Udland udførte videnskabelige Arbejder inden for
Faget. Hans Iver for energisk Fremskridt begrænses
af hans sunde Sans for Forholdenes Magt, og hans
litterære Virksomhed er da paa én Gang præget af
Varme og Besindighed.

Af F.s offentlige Virksomhed maa endnu fremhæves,
at han i 1878 var med til at oprette og bestyre (i
et Aar) «Kjøbenhavns Mælkeforsyning», og at han --
efter i Aarene 1879-83 med offentlig Understøttelse
at have studeret Maltbygdyrkningen i England,
Saale-Egnen o. a. St. -- rejste Maltbygbevægelsen,
som Landhusholdningsselskabet senere, paa
hans Opfordring, førte videre frem gjennem sit
Maltbygudvalg. -- I 1882 blev han af Selskabet «de
danske Sukkerfabrikker» ansat som dets landøkonomiske
Konsulent paa Laaland, hvor han for egen Regning
driver en Bondegaard ved Nakskov. Hans Arbejde her
med at tiltrække Foder-Sukkerroer og for rationel
Sædekornsavl har i de sidste Aar vakt fortjent
Opmærksomhed. -- 28. Maj 1874 ægtede han Sigrid Maria
Elisabeth Topsøe, Datter af By og Herredsfoged S. T. i
Skjelskør. F. døde 12. Okt. 1903.

Galschiøt, Landbrug og Landmænd i Danm.

<i>H. Hertel.</i>

</chapter><chapter name="Frederiksen, Hans Peter, 1810-91, Industridrivende og Bankdirektør">

<b>Frederiksen, Hans Peter,</b> 1810-91, Industridrivende og Bankdirektør, 
var født i Kjøbenhavn 10. Maj 1810. Hans Fader var Skibsfører Jeppe F., Moderen
Karen f. Ravn. Da han var 3 Aar, døde hans Fader, men
da den Stiffader, Rasmus Peter Møller, han derefter
fik, ogsaa var Skibsfører, kom han som Dreng til at
fare nogle Aar til Søs. Af Helbredshensyn kom han
dog i Snedkerlære, og efter i 1827 at være bleven
Svend drog han 1831 til Udlandet, over Stettin til
Berlin og der fra til Paris, hvor han opholdt sig i
4 1/2 Aar (1833-37). Her uddannede han sig theoretisk
og praktisk i forskjellig Retning -- 1836 fik han det
polytekniske Selskabs højeste Præmie for geometrisk
Tegning --, og 
her gjorde han bl. a. Bekjendtskab med A. F. Tscherning, hvad 
der fik Indflydelse paa hans senere Liv. Kommen tilbage til 
Kjøbenhavn arbejdede han væsentlig som Dekupør, til han i 1841
fik dannet et Aktieselskab til Oprettelsen af et Finerskæreri, hvis 
Bestyrer han blev. Selskabet opløste sig imidlertid i 1847, og i 
Anledning af et paatænkt Anlæg af en Dampmølle foretog F. nu 
en Rejse til Belgien og Frankrig for at se de nyeste Dampmøller. 
Et indtruffet Dødsfald kuldkastede dog Dampmølleplanerne, 
og han var i Færd med at gjøre Mesterstykke som Snedker, da 
Martsdagene i 1848 førte ham ind i Datidens politiske Bevægelser. 
Han var Medlem af Haandværkerdannelses-Foreningen, optraadte
som Opponent ved A. S. Ørsteds Valgmøder, dirigerede i 
Hippodromen osv. og fik herved en saadan Stilling, at han i «Augsb. 
allgem. Zeit.» blev nævnt som Diktator i Kjøbenhavn. Han 
ønskede dog ikke at blive Politiker og afslog at modtage Sæde 
som kongevalgt Medlem i den grundlovgivende Rigsforsamling.

Da Tscherning var bleven Krigsminister, havde F. efter hans 
Anmodning afløst ham i at forestaa en væsentlig Omdannelse af 
Puggaard & Hages store Ejendom ved Knippelsbro, og i Nov. 1848 
gjorde Tscherning ham end videre til Forvalter i Kastellet, i det han
ønskede at benytte hans Evner ved den Omdannelse af 
Intendanturen, som han paatænkte. Under de senere Krigsministre, 
der ikke optoge denne Plan, blev han imidlertid staaende som 
Forvalter og afskedigedes endelig i 1854, da hans Post inddroges. 
Han opførte og indrettede nu Dampmøllen Lillemølle paa Christianshavn 
og bestyrede den i nogen Tid; drev derpaa en Møbelhandel, 
til han, efter at have medvirket ved Industribankens Dannelse, i 
1862 blev dens første Direktør, en Stilling, han bevarede, til uheldige 
Konjunkturer i 1877 efter 15 Aars Forløb bragte ham til at 
fratræde. -- F.s Virksomhed for og i Industribanken staar for øvrigt 
i nøje Overensstemmelse med, at han altid var ivrig for vore 
industrielle Forholds Udvikling. Han gav saaledes Stødet til, at 
Lassenius Kramp i 1843 dannede Teknisk Institut; han ordnede i 
1851 det Industrilotteri, som Grosserer Fr. Sommer havde faaet 
Koncession paa; han foranledigede i 1854 Stiftelsen af den private 
Laanebank i Kjøbenhavn og spillede endelig en Rolle ved Næringsfrihedens
Indførelse i 1857, dette sidste navnlig som Medlem af 
Industriforeningens Repræsentantskab, hvad han med nogle faa 
Aars Afbrydelse var fra 1839 til sin Død, der indtraf 12. Febr. 1891. 
19. Okt. 1837 ægtede han i Paris Helene Levot, der fulgte ham 
til Kjøbenhavn, hvor hun døde 12. Marts 1839; anden
Gang ægtede han 22. Maj 1840 Dorthea Christiane
Ulrikke Heering (f. i Itzeho 15. Jan. 1807, d. 
20. Avg. 1885).

C. Nyrop, J. G. Lund, 1883. 
C. Nyrop, Georg Christensen, 1884. 
C. Nyrop, Industriforeningen i Kbhvn.

<i>C. Nyrop.</i>
</chapter>

<b>Frederiksen, Johan,</b> d. 1641, s. Friderichsen.

<chapter name="Frederiksen, Niels Christian, 1840-1905, Politiker og Nationaløkonom">

<b>Frederiksen, Niels Christian,</b> 1840-1905, Politiker og Nationaløkonom. 
Han blev født paa Fuglsang 23. Marts 1840. Faderen var den ndfr. omtalte
Landmand J. D. Friderichsen. Dimitteret fra Sorø
Akademi 1857 vandt han som ung Student (1859)
Universitetets Guldmedaille for en statsvidenskabelig
Afhandling, tog statsvidenskabelig Examen i Sommeren
1862 og blev, efter først at være besejret ved
en Konkurrence (1863), statsøkonomisk Docent i
1865. S. A. ægtede han Ada Maria Monrad (f. 19. April
1841), Datter af Biskop D. G. M. 1867 blev han
Professor. Tidlig deltog han i det politiske Liv,
var Referent for «Fædrelandet», hvor han ogsaa skrev
politiske og nationaløkonomiske Artikler, navnlig om
Landboreformer. Han var ivrig Skandinav, og ligesom
han med stor Begejstring hilste Polens Opstand i 1863
og den polske Fribytterexpedition til Østersøen,
saaledes deltog han ogsaa i de skandinaviske
Underhandlinger, som efter Frederik VII's Død førtes
af v. Quanten, Dr. Rosenberg og andre. Uden just at
opponere imod det national-liberale Parti tog han i
meget Afstand fra det; særlig Sympathi drog ham til
Monrad. Da Biskoppen udvandrede i 1865, kjøbte han
af ham for 50000 Rdl. Hummeltofte ved Frederiksdal,
som han tidligere havde haft i Forpagtning.

I 1866 valgtes han til Folketinget for Maribo Amts
2. Kreds imod en Bondeven; han stillede sig paa et
Program af temmelig radikale Reformer, og det var
nærmest Faderens store Popularitet, som skaffede
ham Sejeren; ved senere Valg støttedes han vexelvis
af Højre imod Venstre og af Venstre imod Højre. I
Folketinget sluttede han sig med flere Meningsfæller
(M. Gad, C. C. V. Nyholm og til Dels Alfr. Hage)
sammen med en Kreds af dygtige Bønder til et
Mellemparti, som ved at stemme snart med det ene og
snart med det andet Hovedparti gjorde Flertallet
usikkert. Det var de store økonomiske Reformer,
som F. stadig satte som Maal: Jordens Frigivelse,
Skovtvangens Ophævelse, fuldstændig Frihandel,
Grundskatternes Afløsning, Formue- og Indkomstskat,
Lenenes Frigjørelse osv.; med ungdommelig Iver og
Selvtillid tog han fat paa disse 
vanskelige Opgaver og vilde fremme dem uden at have forberedt 
Jordbunden for dem og uden selv at have vundet tilstrækkelig 
parlamentarisk Tillid og Indflydelse. Mellempartiet hjalp til at
fortrænge Ministeriet Frijs i 1870, men var selv overrasket ved 
Resultatet og blev det ikke mindre, da Dannelsen af den nye Regering 
overdroges til Grev Holstein-Holsteinborg, hvem det kun nølende 
havde optaget i sine Rækker, og som gik det helt forbi ved Valget 
af sine Kolleger. 2 Aar efter bidrog det til Fengers Fald som 
Finansminister.

Samtidig med Universitetsarbejdet, Gjerningen som Rigsdagsmand 
og en ikke ubetydelig litterær Produktion drev F. en 
praktisk Forretningsvirksomhed, hvis Omfang tiltog Aar for Aar. 
Efterhaanden kjøbte han i Sverige Forsa og Forsdala, Godset Prinsnäs,
Lundholmen osv., saa at han til en Tid sad inde med o. 12000 Tdr. 
Land. Her blev der opdyrket Jord, anskaffet Besætninger og Inventar, 
afdrevet og plantet Skov, anlagt Værksteder og Savmøller, og for 
at skaffe Afsætning for Produkterne etableredes en storartet 
Handelsforretning. Til alle disse store Foretagender maatte der benyttes 
Kredit i en stor Udstrækning. F. havde i 1871 været Stifter eller 
Medstifter af Landmandsbanken og haft Sæde i dens Bestyrelse, 
men forlod den, da den ikke tilfredsstillede hans Bankideer. Hans 
væsentlige Laangiver blev Industribanken, og de forskjellige 
Forretningers samlede Kredit hos denne naaede til sidst en Sum af 
o. 2 Mill. Kr. Efter 1875 indtraadte et stort økonomisk Tilbageslag, 
og den hele Stilling blev som Følge heraf meget vanskelig. 
Sukkerfabrikken «Laaland», som var stiftet og for den væsentligste Del 
ejet af nogle af F.s Brødre (s. ovfr. S. 364), var ligeledes haardt trykket, 
og dens Affærer vare indfiltrede med de svenske Foretagender. For 
at hjælpe sine egne Foretagender og Sukkerfabrikken igjennem 
havde F. stiftet Centralbanken, men han var selv saa godt som 
dens eneste Aktionær og dens eneste Kunde. Industribanken var 
bleven betænkelig, den trak sig med ét tilbage og fremkaldte derved 
en Fallit, som ruinerede F. og hans Brødre og bragte Banken 
selv et urimeligt Tab. Katastrofen vilde vel næppe være bleven 
saa ødelæggende for alle Parter, dersom F., som i 1876 havde 
fristet den haarde Skæbne at miste i kort Tid 3 Børn, ikke 
samtidig var bleven angreben af en livsfarlig Sygdom. Han nedlagde
i 1877 sit Rigsdagsmandat, rejste syg til Udlandet og søgte sin 
Afsked som Professor, der tilstedes ham med Pension. Ikke længe 
efter drog han til Amerika for der at bryde sig en ny Bane. Efter 
nogle meget trange Aar i Chicago og Milwaukee,
i hvilke han bl. a. udgav en dansk Avis, lykkedes
det ham at skabe en ny Virksomhed, der efterhaanden
antog kæmpemæssige Dimensioner. Den bestod i at
opkjøbe en gros Landarealer af de forskjellige
Jærn-baneselskaber og at udstykke disse land-grants
til Nybyggere, navnlig Farmere fra de østligere
Stater. Forretningen gik i nogen Tid glimrende og
afgav et betydeligt Overskud, men ogsaa den voxede i
et stærkere Forhold end Pengemidlerne, Omkostningerne
slugte Fordelen, og den nøjagtige Bogføring over
disse Tusender af Ejendomme med deres Konti over
Afdrag og Gjæld glippede. Der indtraadte atter en
Katastrofe, som for anden Gang ruinerede F., gjorde
hans store Stab erhvervsløs, tilføjede mangfoldige
Kjøbere følelige Tab og ligefrem bragte Standsning
i Kolonisationen af de nye Stater og Territorier
i det fjærne Vesten. Efter et forgjæves Forsøg paa
at standse Panikken og Ødelæggelsen forlod F. 1889
Amerika og begav sig til London, hvor han siden har
opholdt sig, beskæftiget med litterært Arbejde. --
En rig Begavelse, megen Kombinationsevne og en
sjælden Energi have i hans Liv bygget store Ting
op; nervøs Rastløshed og Mangel paa Begrænsning
have bragt dem til atter at styrte sammen.
-- F. døde 4. Nov. 1905.

<i>C. St. A. Bille.</i>

-- N. C. Frederiksen var udrustet med adskillige
Egenskaber, der støttede ham under hans Virksomhed som
Universitetslærer og <i>økonomisk Forfatter</i>. Hans Stil
var tiltalende og Fremstillingen interessevækkende,
om end lidt springende og urolig. Han havde en stor
Bevægelighed i Tankegangen og forstod saa vel fra
det daglige Livs Skueplads som fra andre Omraader
at hente talrige Exempler til Oplysning af sine
Theorier. Hans Elever ville mindes ham som den
elskværdige, livfulde Lærer, der med Iver søgte at
lokke dem til selv at tænke og iagttage. -- Den danske
nationaløkonomiske Litteratur er af ham blevet forøget
med flere større Arbejder, foruden at han har leveret
adskillige Tidsskrift- og Bladartikler. Allerede i
en Alder af 23 Aar leverede han under Konkurrencen
om det statsøkonomiske Professorat en Besvarelse af
Spørgsmaalet: «Er den frie Konkurrence under alle
Omstændigheder i Almenvellets Interesse?» (1863),
en Bog paa 156 Sider, der efter Betingelserne for
Konkurrencen blev udarbejdet og trykt i Løbet af
4 Uger. Tager man Hensyn til Umuligheden af blot
nogenlunde tilfredsstillende at løse en videnskabelig
set saa brutal Opgave, maa man anse denne Bog for en
særdeles lovende Begyndelse.
Senere fulgte et større Værk: «Om almindelig Formue- og. Indkomstskat» 
(1869) samt «Den politiske Økonomis Udvikling» (1870) og «Den 
politiske Økonomis Begreber» (1874). Det er den «liberale» Nationaløkonomi, 
der i disse Bøger fremføres for den danske Læseverden,
saaledes som den bl. a. fremtræder i Bastiats Skrifter, af hvem F. 
utvivlsomt har lært særdeles meget. Trods disse Arbejders Indhold 
af friske, selvstændige Tanker maa det vistnok indrømmes, at 
Fremgangen i videnskabelig Henseende, i Sammenligning med den forannævnte Konkurrenceafhandling, ikke er saa stor, som man kunde 
have ventet. De Studier, hvoraf f. Ex. Fremstillingen af Økonomiens 
Udviklingshistorie er fremgaaet, kunde paa flere Punkter have 
været mere dybtgaaende, og i det hele savner man i F.s Bøger 
den systematiske, faste Tankegang, som er Kjendetegnet paa den 
virkelige Videnskabsmand. F. havde mere udviklet sig til en 
livfuld Feuilletonist end til en udholdende Forsker. 

<i>H. Westergaard.</i>

</chapter><chapter name="Frederiksen, Poul Johan Bang, f. 1850, Gartner">

<b>Frederiksen, Poul Johan Bang,</b> f. 1850, Gartner. 
Han er født 11. Maj 1850 i Nyborg, hvor Faderen, A. K. H. F., var Kjøbmand. 
Oprindelig havde F. bestemt sig for den studerende Vej, 
men af Helbredshensyn maatte han 1867 forlade Skolen. Sin første 
gartneriske Uddannelse fik han i Holsteinborgs Have, og efter et 
2aarigt Ophold ved Rosenborg Gartner-Læreanstalt blev han antaget
som Medhjælper ved Tranekjær Slotshave. Fra 1872-75 var han 
Undergartner ved Bernstorffs Slotshaver, og efter at han havde 
været Assistent ved de kongelige Lysthaver indtil 1877, blev han 
udnævnt til Slotsgartner ved Charlottenlund. Under F.s dygtige
og energiske Ledelse har Slotshaven undergaaet saa betydelige 
Forandringer og Forbedringer, at den -- fra at have været meget 
uanselig - nu med rette  regnes blandt Landets bedre Gartnerier. 
Han har skrevet en lille Bog om Melonens Dyrkning i Varmebede
(1885) og desforuden forskjellige mindre Artikler i «Gartnertidende» 
og «Nationaltidendes» Havetidende. -- 26. Nov. 1878 blev han gift 
med Ulrica Sophie Schouw, Datter af Sognepræst F. C. S. paa Fejø.

<i>L. Helweg.</i>

</chapter><chapter name="Fredstrup, Petrine Georgine Caroline, 1827-81, Danserinde">

<b>Fredstrup, Petrine Georgine Caroline,</b> 1827-81, Danserinde, 
var født 2. April 1827 i Kjøbenhavn, hvor Faderen, Hans Carl 
Jørgen F., var kgl. Danser og Balletregissør. Moderens Navn var 
Dorothea Marie f. Christophersen. Jomfru F. blev antagen paa 
Solodanser Larchers Danseskole i Aaret 1833, optraadte første Gang 
i et større Danseparti 11. April 1839 i Syngestykket «Bæbu», men 
vakte først Opmærksomhed ved den fremragende Dygtighed, hvormed 
hun ved en Sommerforestilling s. A. til Benefice for Skuespiller
Stage dansede «El jaleo de Xeres» i «Den usynlige paa Sprogø». 
Uden at være i Besiddelse af noget heldigt Theaterudvortes forstod 
den unge Pige ved sin store Flid og sine ypperlige Anlæg at 
udvikle sig til en fortræffelig Danserinde, og efter at man var begyndt 
at anvende hende i Balletten -- hendes første større mimiske Parti 
var i Balletten «Faust» 1845 --, opdagede Bournonville snart, med 
hvilke fremragende Evner hun i saa Henseende sad inde, og skabte 
et stort Repertoire for hende. Af dette kan man fremhæve: 
Gertrude Lebon i «Søvngængersken», Ulla Vinblad i «Bellman», 
Victorine i «Konservatoriet», Sæterpigen Kirsti i «Brudefærden i 
Hardanger», Frøken Birthe i «Et Folkesagn», Kadetten Edvard i 
«Fjærnt fra Danmark», Erzci i «I Karpatherne» og Elna i «Fjældstuen». 
Hun udnævntes til Solodanserinde 1851, ansattes som 
Lærerinde i Dans for de kvindelige Skuespilelever 1865, betraadte 
Scenen sidste Gang som Veronica i «Napoli» 16. Jan. 1871 og fik 
Afsked 25. April s. A. som Solodanserinde, men vedblev dog endnu 
i flere Aar at virke som Lærerinde ved Balletten. Hun døde ugift 
24. Sept. 1881.

<i>Edgar Collin.</i>

</chapter><chapter name="Freese, Henriette, 1801-55, Forfatterinde">

<b>Freese, Henriette,</b> 1801-55, Forfatterinde,
Datter af Kromand H. C. F. i Redsted Kro paa Godset Dollerød (Dollrott) i Angel, 
fødtes 17. Dec. 1801 og opdroges i Slesvig By. Fra 1821 levede 
hun sammen med sin Moder i St. Georg (Hamborg) og i Altona,
hvor hun stiftede Bekjendtskab med den frugtbare og meget læste 
Forfatterinde Amalie Schoppe, hos hvem hun fandt Opmuntring 
og Støtte i sin litterære Stræben. Hun udgav en Fortælling, «Das
blaue Band», i det litterære Underholdningsblad «Die Biene» (Hamb. 
1823), derefter en Samling «Erzählungen u. kleine Romane», udg. af 
Am. Schoppe (Brunsv. 1826). Sammen med Advokat Theod. 
Stockfleth i Hamborg udgav hun «Charakteristische Bilder des
Herzens» (Lpz. 1827) og «Welt- u. Lebensbilder, Schilderungen 
seemånnischen Lebens» (Hamb. 1827), derefter «Vier Erzählungen», 
udg. af Am. Schoppe (Brunsv. 1828), og endelig paa egen Haand 
Romanen «Frauenstolz» (Lpz. 1828). I 1830 giftede hun sig med
en Tandlæge Neupert og levede senere som Jordemoder i Slesvig, 
hvor hun døde 30. Sept. 1855.

Brümmer, Deutsches Dichterlex.

<i>C. A. Nissen.</i>
</chapter>
<chapter name="Freiesleben, Theodor, f. 1825, Officer">

<b>Freiesleben, Theodor,</b> f. 1825, Officer. 
Han nedstammer fra en ældgammel sachsisk Adelsslægt og er født 20. Sept. 1825. 
Faderen var Ritmester Peter Christian F. (f 1829), Moderen Mathea Anker 
f. Ruuss. Han blev Kadet 1838 og i 1844 Sekondlieutenant ved 
3. Dragonregiment med Aldersorden fra 1843. Hermed deltog han 
1848 i Kampen ved Bov og i Slaget ved Slesvig, kom i Febr. 1849 
til Tjeneste ved det nyoprettede Ordonnanskorps og ansattes med 
en Ordonnansafdeling ved Ryes Korps, ved hvilket han tillige 
fungerede som Kommandant i Hovedkvarteret. Kort efter udnævntes 
han til Premierlieutenant og deltog i Kampene ved Kolding og 
Ejstrup samt i Fægtningerne ved Alminde, Vejle og Aarhus. Om 
Efteraaret kom han tilbage til 3. Dragonregiment, men ansattes 
under Felttoget 1850 paa ny som Chef for en Ordonnansafdeling
ved 1. Armédivision og fungerende Kommandant i Divisionskvarteret; 
som saadan deltog han i Kampene ved Helligbæk og ved Isted. 
Ved Fredslutningen kom han tilbage til sit Regiment, men ansattes 
1. Maj 1851 som Adjudant ved det samme Dag oprettede slesvigske
Gendarmerikorps, hvornæst han om Efteraaret indgik Ægteskab med 
Laura Gyritha Elmquist, Datter af Overkrigskommissær Adolph 
Frederik E. I 1856 afgik han efter Ønske fra Korpset og kom paa 
ny til sit Regiment, forfremmedes i 1860 til Ritmester og blev ved 
Mobiliseringen 1863 Kommandør for Regimentets 5. Eskadron. Fra 
8. Febr. 1864 var han Forpostkommandør ved 4. Armédivision og 
kom derefter i Slutningen af Maaneden til Divisionsstaben, deltog
i Fægtningen ved Vejle og afsendtes 11. Marts som Parlamentær til 
General Gablenz. Ved Oprettelsen af det nørrejyske Armékorps 
blev han Souschef ved dette og efter dets Opløsning Souschef 
ved 4. Armédivison. Efter Fredslutningen blev han Kommandør 
for sit gamle Regiments 2. Eskadron. I 1867 blev F. forsat til 
Generalstaben som Souschef ved 2. Generalkommandostab, hvorfra 
han i 1872 afgik til Gardehusarregimentet som Chef for dets 3. 
Eskadron, medens han i 1873 l samme Egenskab kom til 5. Dragonregiment. 
Udnævnt til Oberst i 1876 blev han Chef for 4. Dragonregiment, 
men stilledes dernæst i 1885 i Spidsen for det nyoprettede 
militære Gendarmerikorps, hvis Ordning han forberedte og 
gjennemførte. I 1887 blev han Generalmajor og Generalinspektør for 
Rytteriet og udnævntes i 1889 til Kommandør af Danebrogs 1. Grad.

<i>P. N. Nieuwenhuis.</i>
</chapter>
<chapter name="Freithoff, Johan Henrik, 1713-67, Musiker">

<b>Freithoff, Johan Henrik,</b> 1713-67, Musiker, 
især en fortrinlig Violinspiller, havde rejst en Del
og lagt den sidste Haand paa sin Uddannelse i
Italien. 1745 blev han ansat som Primoviolinist i
det kgl. Kapel i Kjøbenhavn. Aaret efter udnævntes
han til Kancellisekretær. Foruden at dyrke sin Kunst
syslede han tillige med Litteratur og udgav et Par
Oversættelser. Han døde, 54 Aar gammel, 24. Juni
1767.

Nyerup, Lit. Lex.

<i>V. C. Ravn.</i>

</chapter><chapter name="Frelsen, Georg Frederik, 1744-1810, Rentekammerdeputeret">

<b>Frelsen, Georg Frederik,</b> 1744-1810, Rentekammerdeputeret, 
en Søn af Kjøbmand Peter F. og
Catharine Elsabe f. Classen, fødtes 9. Jan. 1744 i
Ekernførde, var først Skriver i General-Toldkammerets
tyske Kontor, blev 1770 Fuldmægtig sammesteds og
1771 Renteskriver for de tyske Toldsager under
Finanskollegiet, overgik 1773 i den tilsvarende
Stilling under det vestindisk-guineiske Rente- og 
General-Toldkammer, blev 1781 Kommitteret
og 1800 Deputeret sammesteds, 1801 tillige
Medlem af Postkassepensions-Direktionen, 1804
af Kanaldirektionen og døde 21. Marts 1810 som
1. Deputeret i General-Toldkammeret. Desuden
var han Medlem af en Række forskjelligartede
Kommissioner. 1776 blev han Kammerraad, 1781
Justitsraad, 1799 Etatsraad og 1810 Konferensraad. Han
var en kundskabsrig og energisk Mand, i Besiddelse af
en eminent Arbejdsdygtighed, og han havde en væsentlig
Del i de betydelige Forbedringer, der under hans
Funktionstid indførtes i Toldfaget. -- Han var gift med
Mette Cathrine f. Clemmensen (f. 1747 i Sønderborg,
d. 4 Juni 1829 i Kjøbenhavn).

Manthey, Ridderes Levnetsløb 1809-17.

<i>G. Kringelbach.</i>

</chapter><chapter name="Freuchen, Peder Pedersen, 1827-94, Lærer i Landmaaling">

<b>Freuchen, Peder Pedersen,</b> 1827-94, Lærer i Landmaaling. 
F. fødtes 16. Marts 1827 i Magleby
paa Møen, hvor hans Fader, Ole Joh. F., var
Sognepræst; Moderen hed Johanne Frederikke Emilie
f. Petersen. Efter at være bleven Student fra Sorø
Akademi 1845 underkastede han sig 1852 Examen i
anvendt Naturvidenskab ved Polyteknisk Læreanstalt og
blev s. A. konstit. Adjunkt ved Aarhus Skole, hvorfra
han entledigedes 1858 for at ansættes som Lærer i
Landmaaling ved den nyoprettede kongl. Veterinær- og
Landbohøjskole, til hvilken Skole Landinspektørernes
Undervisning og Examen var bleven henlagt. I Juli
s. A. blev han konstitueret og 1. Avg. 1860 fast
ansat som Lektor sammesteds og var fra 1863-82 tillige
Docent i Landmaaling ved den polytekniske 
Læreanstalt. -- F. har skrevet flere Afhandlinger i
forskjellige mathematiske og naturvidenskabelige
Tidsskrifter, men hans største Fortjeneste er dog,
at han gjennem sine Forelæsninger og Øvelser har
givet Landinspektørernes Undervisning i Landmaaling
-- der tidligere væsentlig havde været praktisk
og paa den Tid, da F. overtog den, stod temmelig
lavt -- et theoretisk og videnskabeligt Grundlag,
saaledes at denne nu mindst er paa Højde med den
Uddannelse, der andensteds, f. Ex. i Tyskland, gives
Landmaalerne, ligesom han ved nogle i 1888 udgivne
Forelæsninger: «Den økonomiske Opmaalings Indordning
i de overordnede Koordinatsystemer» har forberedt og
arbejdet hen til, at de økonomiske Maalinger kunne
blive satte i Forbindelse med Gradmaalingens og
Generalstabens trigonometriske Maalinger. -- I 1855
ægtede F. Octavia Poulsen, en Datter af Sognepræst
i Raklev P. C. E. P. Hun døde 1888. 
F. døde 24. Maj 1894.

<i>H. Crone.</i>

</chapter><chapter name="Freund, Georg Christian, 1821-1900, Billedhugger">

<b>Freund, Georg Christian,</b> 1821-1900, Billedhugger. 
Chr. F. er født 7. Febr. 1821 i Altona,
hvor hans Fader, Joh. Friedr. F., var kgl. Møntmester;
hans Moder var Hanne f. Kreiner. 1836 blev han sendt
til Kjøbenhavn for under Vejledning af sin Farbroder,
Professor H. E. Freund (s. ndfr.), at uddanne sig
til Billedhugger. Hos Farbroderen arbejdede han
indtil dennes Død 1840, derefter hos H. V. Bissen,
og i sin hele Virksomhed har han fulgt det Spor,
som var draget af disse ældre Kunstnere, der atter,
hver paa sin Vis, vare paavirkede af Thorvaldsen;
paa den moderne Retning i Skulpturen er han aldrig
kommet ind. I Ungdommen arbejdede han ogsaa under
G. Bindesbølls Ledelse med paa den indre Udsmykning af
Thorvaldsens Musæum. Imidlertid havde han gjennemgaaet
Kunstakademiets Skoler og Medaillekonkurrencer indtil
den mindre Guldmedaille, som han vandt 1845 for et
Relief af Hectors og Andromaches Afsked; 1849 og 1853
vandt han den Neuhausenske Præmie. Hans selvstændige
Produktion har overvejende en idyllisk Karakter;
i denne Retning har han udført meget elskværdige
Arbejder, der ogsaa have fundet Paaskjønnelse,
f. Ex. en lille Pige med en Kat (et Motiv, som han
har varieret i forskjellige Udgaver); «to Venner»,
*c: en Dreng og en Hund; en ung Pige, som spinder;
en Pige, som spejler sig efter Badet; Grupper af
Mødre med deres Smaabørn osv. Dog har han ogsaa
behandlet Motiver af andre Arter. Efter et længere
Ophold i Rom (1854-60), hvortil han fik nogen
offentlig Understøttelse, udstillede han 1861 sit
bedste Arbejde, 
en Statue af en nøgen Bocciaspiller; det er en Figur
af en smuk og stilfuld plastisk Holdning, og som viser
gode Studier baade af antike Athletfigurer og af det
virkelige Liv. Han udførte nogle af Thorvaldsens
Arbejder i Marmor til hans Musæum. Efter et Par
senere og kortere Ophold i Rom valgtes han 1869
til Medlem af Kunstakademiet. Da hans Farbroders
og Lærers berømte Ragnaroksfrise var gaaet til
Grunde ved Christiansborgs Brand 1884, modellerede
F., der i sin Ungdom havde deltaget i Udførelsen
af dette Værk, en omhyggelig Reproduktion af det --
et Foretagende, der vidner om prisværdig Pietet, men
dog i Gjennemførelsen lider af Mathed. -- F. ægtede
1861 Jacobine Felixine Dewhurst, f. Magens (d. 1869);
1870 ægtede han Agnes Georgiana Dewhurst. F. døde 
6. April 1900.

Weilbach, Konstnerlex.

<i>Jul. Lange.</i>

</chapter><chapter name="Freund, Hermann Ernst, 1786-1840, Billedhugger">

<b>Freund, Hermann Ernst,</b> 1786-1840, Billedhugger. 
H. F. var en Tysker, født i Uthlede
ved Bremen 15. Okt. 1786, Søn af en hannoveransk
Dyrlæge, Julius Conrad F., og Catharine Elisabeth
f. v. Würden. Moderen havde en Broder, som var
Klejnsmed i Kjøbenhavn; hos ham blev H. F. --
ligesom tidligere hans ældre Broder -- sat i Lære
i en Alder af 17-18 Aar. Det var dog først 1807,
da han under det engelske Overfald gjorde Tjeneste
som Artillerist ved Kjøbenhavns Forsvar og derved
ogsaa kom til at gjøre fjendtlig Front mod sine
Landsmænd, Hannoveranerne, at han i Sind og Hu helt
sluttede sig til Danmark; dansk Indfødsret blev ham
bevilget 1811. Imidlertid havde han uddannet sig til
Fuldkommenhed i Smeddehaandværket og gav sig af med
Gravering; efter at have gjennemgaaet Kunstakademiets
lavere Skoler begyndte han ogsaa at uddanne sig som
Medaillør under Vejledning af J. Conradsen. Da hans
mangesidige Evner vakte Opmærksomhed, vilde Arkitekten
C. F. Hansen, den almægtige Mand i vor daværende
Kunstverden, anvende ham som Stukkatør ved Arbejdet
paa det nye Christiansborg. Men F. vilde ikke gaa
ind herpaa; han vilde have Tiden til sin Raadighed
for at uddanne sig til Billedhugger eller -- hvis det
ikke skulde lykkes -- blive Medaillør. Dette fandt
Hansen noget fordringsfuldt og lod den elskværdige
Bemærkning falde, at naar F. havde sultet nogle Gange
og i denne Tilstand havde tænkt videre over Sagen,
kunde de jo atter tales ved. Den indbyrdes Misstemning
mellem de to Mænd, der allerede blev udsaaet under
denne irriterede Samtale, groede siden op og fik
uheldsvangre Følger for hele F.s øvrige Liv. Det
varede vel ikke 
mange Aar, før Hansen virkelig blev nødt til at sætte F. i Arbejde 
som Billedhugger; men han undlod blot at betale ham.

I Aarenes Løb udførte F. flere Medaillestempler og blev saa 
fortrolig med Møntvæsenets Teknik, at Finanskollegiet 1813 sendte 
ham til Kongsberg for at lede en Forandring af Møntmaskinerne. 
Men han maatte arbejde sig tungt frem, for en stor Del som Avtodidakt; 
en Statue (Eurydice), som han havde modelleret, og som 
baade han selv og andre lovede sig meget af, styrtede ned, før 
den var blevet afformet; Akademiets Guldmedaillekonkurser voldte 
ham ogsaa et Par Gange Skuffelser. Endelig vandt han (Efteraaret
1817) den store Guldmedaille for et Relief af Abraham, som 
forviser Hagar, et besynderlig uslebent Arbejde, men paafaldende ved 
en egen jætteagtig Storladenhed i Figurernes Stil. Med Medaillen 
fulgte et Rejsestipendium for 3 Aar. F. tiltraadte Rejsen saa snart 
som muligt, besøgte først sit Barndomshjem og sine Forældre, 
derpaa sine Brødre, udmærket dygtige Mænd, af hvilke den ene var 
Møntmester i Altona, den anden havde en Maskinfabrik i Berlin; 
der tilbragte F. Vintermaanederne i vækkende og oplivende Omgang. 
I Foraaret 1818 var han allerede i Italien og gjorde kortere 
Ophold i Venedig og Florents. Det fortjener Opmærksomhed, at 
han blev stærkt grebet ved Synet af Michelangelos Storværker i 
San Lorenzo i Florents, fordi det ellers i denne Periode var Kjætteri 
at beundre Michelangelo.

I April kom F. til Rom og søgte naturligvis strax til Thorvaldsen, 
som netop paa denne Tid modellerede sin Mercur, det 
Værk, hvormed han betraadte den højeste Tinde af sin kunstneriske 
Udvikling. F. var den første Billedhugger, som blev sendt til 
Thorvaldsen fra Danmark, og jævn og vennesæl, som Thorvaldsen 
var, uagtet han snart betragtedes mere som en Gud end som et 
Menneske, modtog han sin unge Landsmand broderlig, gav ham 
Plads i sine Værksteder og optog ham endog kort efter som Fælle 
i sin Bolig. Han rettede ham godmodig under hans Arbejde, hvad 
F. selv følte, at han trængte til; thi han var -- efter hans egne
Ord - endnu «raa som Kunstner, lig en Sten med skarpe og 
haarde Kanter», der skulde blødgjøres ved Thorvaldsens Paavirkning, 
naar man blot ikke «rørte ved Kjærnen». Men Thorvaldsen 
agtede denne Kjærne; han roste ogsaa F., saaledes at man i hans
Ord fornemmer den sande Sympathi og Forstaaelse. Da F. udførte 
et af sine første Arbejder i Marmor og maatte døje Skuldertræk 
og Smil af Værkstedets øvede Marmorarbejdere for sin Mangel paa 
Rutine, sagde Thorvaldsen, at han netop var tilfreds: i de andres 
Arbejder mærkede man Stenhuggeren, men hos F. Billedhuggeren; 
«de andres vare gjorte med Jærnet, men hans med Hjærnen».

Det første Arbejde, som F. tog fat paa i Rom, var en Statue 
af en ganske ung Hyrdepige («Chloe»), der holder et Lam paa 
Skjødet og lader det drikke af en Skaal, et naivt idyllisk Livsbillede 
i antik Stil. Derefter gjenoptog han sin tidligere Idé til en 
Eurydice og udførte en staaende Mercur i Stræng antik Stil. Til hans 
tidligste romerske Arbejder høre ogsaa to Portrætbuster af hans 
Venner C. A. Jensen (Portrætmaleren) og B. S. Ingemann; under 
hans Ophold i Rom kom senere et Par Buster til, af Digteren 
F. L. Stolberg og den tyske Billedhugger J. M. Wagner. Alle disse 
Buster ere højst betydelige Arbejder, især Wagners. I overlegen 
Lethed i Behandlingen staa de tilbage for Thorvaldsens Portrætbuster, 
de vidne endog snarere om en næsten besværlig Grundighed 
i Arbejdet. Men den individuelle Karakter er gjengivet med virkelig
monumental Storhed og lysende plastisk Klarhed og tillige med et 
gjennemtrængende Blik for dens Liv i Enkelthederne. Grundlaget 
for Opfattelsen er den græske Portrætstil; men den er her forenet
med en skarp og djærv Realisme, som er i Slægt med Donatellos 
eller Dürers. Det er en Plastik, som har Næb og Kløer. Her, 
som i alle sine Arbejder, gaar F. ud paa at give, hvad man i Form 
og Udtryk kan kalde Kjærnen i Sagen; ved Behandlingen af 
Overfladen var han -- som de fleste jævnaldrende Billedhuggere -- en 
afgjort Modstander af Canovas glatte Delikatesse og overhovedet af 
al Stræben efter at opfatte Legemet fra den stoflige Side, at 
fremkalde et illusorisk Indtryk af Kødets Blødhed og «morbidezza». 
Han gik endog videre end Thorvaldsen til den modsatte Side, saa 
at man i hans Arbejders strængt behandlede Overflade unægtelig 
ikke ganske glemmer Materialets -- Marmorets eller Broncens -- 
Haardhed og Kulde.

Det manglede ikke paa Anerkjendelse af F.s Evner; men han 
kunde alligevel ikke ret faa Vind i Sejlene og led desuden snart 
en alvorlig Skuffelse. Ved Gjenopførelsen af Frue Kirke i Kjøbenhavn 
havde man paatænkt at lade udføre 12 Apostelfigurer til 
Nicher i Kirkens Indre; oprindelig vilde man have dem fra 
Thorvaldsen og lod hans Venner i private Breve berøre Opgaven for 
ham. Men man fik ikke et Ord til Svar, og man maatte gaa 
varsomt til Værks, da hans hurtig stigende Berømmelse let kunde 
blive for dyr at honorere. Saa overdrog man Arbejdet til F. endnu 
inden hans Afrejse fra Danmark, og uagtet F. ikke fik egentligt 
Brev paa Bestillingen, betragtede han dog det givne Tilsagn som 
sin væsentligste økonomiske Støtte under Opholdet i Rom. Han 
gav sig snart til at modellere nogle Apostelfigurer i mindre 
Maalestok, en af dem (Thaddæus) gjorde han endog færdig i fuldt 
Maal. Imidlertid rejste Thorvaldsen i Aarene 1819-20 til Danmark, 
overladende Bestyrelsen af sine Værksteder til sine to ypperste 
Medhjælpere, Tenerani og F. Under Thorvaldsens Forhandlinger i
Kjøbenhavn med Kommissionen for Kirkebygningen gled Bestillingen 
paa Apostlene atter over til <i>ham</i>, dog vel at mærke som et Led af 
den store Cyklus af kristelig Plastik, der senere blev udført til Frue 
Kirke, og som netop ved sin storartede Sammenhæng, som Værk
af en enkelt Kunstner, blev en af de mærkeligste Begivenheder i 
Skulpturens nyere Historie. Naar man ser Sagen fra denne Side, 
vil man betænke sig paa at anklage Thorvaldsen for at have givet
Anledning til, at en Bestilling blev frataget F., hvor meget end 
denne i økonomisk Henseende havde den nødig. Alligevel følte 
Thorvaldsen sig meget trykket ved Sagen lige over for sin yngre 
Ven, og han glemte heller ikke, at han skyldte ham at skaffe ham 
Erstatning ved andre Bestillinger og indstændige Anbefalinger. Han 
udvirkede virkelig Tilsagn fra Slotsbygningskommissionen om en hel
Række Arbejder for F.; men uagtet Kommissionen gav meget 
formelle Erklæringer, synes man langt mere at have tænkt paa at 
berolige Thorvaldsens Samvittighed i Øjeblikket end paa at indfri 
Løfterne til F. i Tidens Løb. F. følte sig som «en Mand, der 
har lidt Skibbrud». I et fortroligt Brev skriver han: «Hvor meget 
har ikke den hele Sag sat mig tilbage, og hvilket Forhold til 
Thorvaldsen og Kunstnerne! Jeg forholder mig aldeles lidende. -- 
Jeg maa binde mit lille, men kraftige Fartøj til Thorvaldsens store 
og lade drive -- hvorhen og hvortil, det maa Gud vide!»

Som Erstatning for 12 Apostle skulde F. bl. a. udføre 4 
Evangelister til Slotskirken. Det eneste, som kom ud deraf, var en 
Statue af Lucas (1825); den hører ikke til de Værker, i hvilke 
hans originale Begavelse bryder kraftig frem, men vidner i alt Fald 
om stor plastisk Dannelse. Da den blev sendt hjem, blev den
under et daarligt Paaskud magasineret indtil efter F.s Død og 
ligeledes først betalt -- med Halvdelen af Prisen -- til hans Enke. 
Om man end noget mere end F.s Søn og Biograf har Øje for de 
Vanskeligheder, som disse Kommissioner havde at kæmpe med, 
der skulde tilvejebringe store Førsterangs Pragtbygninger under 
Nødstilstand eller Ebbe i Statskassen, saa maa deres -- og det vil 
da egentlig sige: C. F. Hansens -- Færd imod F. i flere Tilfælde 
kaldes aldeles uforsvarlig. Efter F.s Død undskyldte Hansen sig
offentlig med Kunstnerens vedblivende Tavshed om Sagen og overdrevne 
Delikatesse. Om Hansen just dermed er undskyldt, er rigtignok 
tvivlsomt; men i hvert Fald rammer han et karakteristisk Træk 
hos F., som altid mødte Uret og Krænkelser med Tavshed, uagtet 
han vel en Gang imellem havde skyldt sig selv at tage sig kraftig 
til Rette. Det, som man senere har kaldt «Kampen om Retten», 
indlod han sig aldrig paa: han led under en vis stolt Blyhed, og 
desuden gaar det vistnok hyppig saaledes med Mennesker, hvis 
indre Liv er stærkt optaget af Tanker og Ideer, at de betragte
Kjævl om Pengesager og verdslige Vanskeligheder som en Indrømmelse 
til de fjendtlige Magter, der gribe forstyrrende ind i deres 
Aands fredede Helligdom. 

Ogsaa i Forholdet til Thorvaldsen iagttog F. Tavshed, saa 
snart som der viste sig Skyer i Horisonten. Han tav da ikke 
alene for sin egen Skyld, men ogsaa for Mesterens, hvem han for 
alt i Verden ikke vilde forstyrre i hans Idéverden. Den havde i 
F. selv den varmeste Beundrer, og i den var allerede hele Evropa 
interesseret. Om hvad der hørte den til, talte de gjærne og 
fortrolig med hinanden; endog til Thorvaldsens inderste Tanker over 
de højeste Opgaver i Kunsten havde F. Adgang; saaledes klarede
Christusstatuens Motiv sig for Thorvaldsen under en Samtale med 
hans yngre Ven. Overhovedet har Thorvaldsen maaske i hele sin 
Manddomsalder ikke følt sig knyttet saa nær til noget Menneske 
som til F.; men det laa nu en Gang ikke i hans kølige Natur at
knytte sig meget inderlig til noget andet Menneske: ogsaa deraf 
kunde jo komme Forstyrrelser. For F. gik det snart op, hvor 
vanskeligt det faldt hans kjære Mester «et eneste Øjeblik at glemme 
sig selv» og tænke sig i en andens Sted. Thorvaldsen havde 
allerede til Fuldkommenhed indøvet den Kunst at lade denne 
Verdens Sorger saa vidt muligt glide over paa sine beundrende
Omgivelser: og hvem kunde han stole bedre paa end den trofaste, 
nidkjære F.? Der var paa hin Tid endnu noget naivt i Forholdet 
mellem Mester og Elev, noget, som mindede om Haandværkerstanden, 
som jo desuden baade Thorvaldsen og F. oprindelig vare gaaede ud
fra. Deraf fulgte for F. en hel Mængde Udenoms- og Indenomsforretning 
med Tilsyn og Omvisning, Indpakning, Forsendelse, 
Regnskabsføring, ja endog Forretningsrejser; og alt det stjal en 
urimelig Mængde af hans Tid og indbragte ham knap engang Tak; 
thi det var vel noget, som nødvendig maatte gjøres, men helst 
ligesom, ved usynlige Kræfter, der ikke maatte tiltrække sig 
Mesterens Opmærksomhed. F. led dybt derved, netop fordi der i ham 
selv boede store Evner til selvstændig Produktion. «Jeg vogtede 
den riges Hjord,» hedder det i et Brev fra 1822, «medens min egen 
brægede af Hunger i Stalden, og mangen Gang, naar en jublende
Mængde omgav den Hjord, jeg vogtede, hørte jeg ikke dens Støj 
for Lyden, som Ekkoet bragte fra Stalden, hvor min Hjord sultede.»

Det hører til de skjønne Følger, som et Geni og et Exempel 
som Thorvaldsens drage efter sig, at ædle, beslægtede Kræfter 
kaldes frem til Liv og Haab. Men de nye Spirer trives ikke i 
Skyggen af den en Gang udfoldede, mægtige Trækrone. Verden 
er aldeles ikke forberedt paa at honorere deres Krav til Plads, til 
Virksomhed og Lykke. Mest gaar det ud over den stores nærmeste Efterfølger.

Et Fingerpeg uden fra førte imidlertid F. til hans Held ind 
paa en helt ny Bane. Det kom mærkelig nok fra en Forretningsmand, 
en Finansdeputeret, nemlig den kloge og kraftige Jonas 
Collin, hvem Danmarks Aandsliv paa hin Tid skylder saa meget; 
han kjendte F. fra hans tidligere Virksomhed ved Mønten og vedblev
altid at være ham en tro og virksom Ven. Han foreslog F. 
allerede ved et Brev fra Okt. 1820 at forsøge sig paa Behandling 
af <i>nordisk Mythologi</i>, og han lod det ikke blive ved Ord: han 
sluttede sig sammen med nogle ansete Kunstnere i Danmark og fik 
udsat Præmier for kunstneriske Fremstillinger af nordisk Mythologi. 
Til F. sendte han foruden Indbydelsen til denne Konkurrence ogsaa 
Finn Magnusens Oversættelse af den ældre Edda og Oehlenschlägers 
den Gang nye «Nordens Guder». F. modtog Opfordringen med 
nogen Ængstelighed, men dog med største Interesse og tænkte
grundig over den; da han fordybede sig i de tilsendte Bøger, 
fængede de snart i hans Fantasi, saa at han saa den ene herlige 
Opgave for sig efter den anden. Her er det store Øjeblik i hans 
Kunstnerliv. Vel var Nordens Gude- og Helteverden langtfra noget 
ubetraadt Felt for Kunsten; men intet Forsøg havde ret slaaet
igjennem. Og navnlig for Skulpturen var Opgaven ny; den var 
bragt i Forslag for Thorvaldsen, men det laa mere for ham at 
give Kunstens gamle Opgaver en fuldendt Løsning end at bryde 
ny Malm for den. Det nye ved denne Sag drog netop F. mægtig 
til den. Da han var færdig med sine Konkurrenceskitser (Foraaret 
1822), skrev han til sin Broder: «Den Tid, jeg har været her, 
har jeg saa godt som krøbet paa alle fire; i den senere Tid har jeg 
begyndt at rejse mig og staa paa mine egne Ben og se mig om 
efter andre og blive set, og det lader, som jeg er et halvt Hoved 
højere end alle de andre -- lang nok er jeg, ikke sandt, Broder?» 
Han havde tidligere fantaseret om at eje 10000 Specier, især for at 
faa eget Værksted, medens han nu maatte putte sine Ting omkring 
i Krogene hos Thorvaldsen. Nu véd han nøjere, hvad han vilde 
med Pengene: han vilde «stikke dem alle sammen i Nordens Guder». 
-- «Hvilken herlig Jordbund der saa var givet mig til Dyrkning, 
lige saa god som hin Grækernes første Jordbund, de fik til Laans 
hos Ægypterne, og som har baaret Saadanne guddommelige Frugter! 
Hvor jeg skulde staa tidlig op! --». Brevet slutter med
Hentydninger til dem, som «tro at have forpagtet Kunsten ene af Vorherre; 
men Vorherre er ingen Herremand, som forpagter Jorden bort». -- 
Ja, F. havde virkelig rejst sig og drog Vejret dybt og stolt. Da
den tyske Kunsthistoriker L. Schorn 1823 gjorde hans Bekjendtskab 
i Rom, viste og forklarede F. ham med særlig Forkjærlighed sine 
Udkast af nordiske Æmner; «hans ligefremme, aabne Væsen 
udfoldede sig da til stor Elskværdighed, og hans ædle nordiske 
Skikkelse syntes højere og mere helteagtig, medens han talte om Eddaens 
Guder og Helte».

F. vandt de udsatte Præmier for Billedhuggere ved nogle 
Statueskitser af nordiske Guder, af hvilke Odin senere blev 
omhyggelig, skjønt noget tørt, udført i Bronce i lille Maalestok; nogle 
af Figurerne kjendes nu kun gjennem yderst maadelige Kobberstik 
af S. H. Petersen. Han fik ogsaa Præmie for en Reliefskitse af 
Mimer og Balder, der udspørge Nornerne. Men hans Ideer gik 
langt videre; han vilde gjøre en Frise, «hvori Handlinger og 
Situationer af alle Nordens Guder, Alfer, Vaner, Dværge, Muspels Sønner, 
Hel og Mennesker skulde gribe ind i hverandre som Leddene af 
en Kjæde uden Ende». Da der dog for ethvert Menneskeværk 
maa sættes et Punktum, anslog han Frisens Længde til det 
4dobbelte af Thorvaldsens Alexandertog. Naar et saadant Værk 
skulde finde en Plads i den virkelige Verden, maatte det nærmest
være i det nye Christiansborg; derom forhandlede Collin paa F.s 
Vegne med Slotsbygningskommissionen, som heller ikke var uvillig 
til at gaa ind paa Sagen, men ikke uden Føje nedsatte det af F. 
opgivne Maal stærkt (til en Femtedel), hvilket atter foranledigede 
F. til at begrænse Æmnet til Ragnaroksmythen, hvad der vel ikke er 
Grund til at klage over.

<i>Ragnaroksfrisen</i>, som F. modellerede Skitsen til 1825-26, blev 
hans Hovedværk og et af de sjældne Storværker af dansk Kunst. 
Det er en Guldgrube af energisk og genial Fantasi. For at forstaa
Kompositionens kunstneriske Karakter ret maa man mindes, at det 
hele oprindelig er blevet til, ved at enkelte mythologiske Billeder 
ere kjædede sammen. Medens Thorvaldsens Alexandertog er som 
en fyldig, jævnt rindende Strøm af straalende Skjønhed i det klare 
Dagslys, virker F.s Ragnarok mere som en Række stærke Glimt 
over Nattens og Tusmørkets Gaader. F. følte sig i det hele taget 
tiltrukket af Mysteriets Verden, og om hans Stil end i det hele er
dannet over den ældre, strængere græske, følte han sig ikke 
afskrækket fra at indsmelte Træk i den, som fra et rent klassisk 
Synspunkt maa kaldes barbariske og barokke, naar der blot var 
en kraftig Smag af det primitive, urmenneskelige ved dem. 
Saaledes frembyder Frisen en rig, ligesom mangefarvet Afvexling: der 
er Valhals ædle Skikkelser, som hist og her unægtelig vise 
Slægtskab med græske Guder, Ejnherjerne, som minde om Oldtidens 
nordevropæiske Folk, som de ere afbildede paa romerske Monumenter, 
de vældige raa Jætteskikkelser, Puslingerne i Fjældet og 
Muspels Sønner, der komme fra Syd, og som derfor have faaet 
Skikkelse af Negre; der er mange Haande Dyr og fantastiske Uhyrer, 
Lindorme, Griffer. Der er Udtryk for en vild tragisk Pathos, 
afvexlende med Træk af en frisk og kysk Gratie, endog af Lune, 
og Motiver af en storladen, drømmerisk Symbolik. Til de ypperste
Enkeltheder høre den djærve, nøgne Thor, der svinger sin Hammer 
mod Midgaardsormen, og den snigende Loke med det skadefro 
Smil over det fede, skjægløse Ansigt, listende sig frem som Fører 
for Jætterne; Gruppen af Vanernes Møer med deres Vandurner, 
der klynge sig sammen i Luften som en Regnsky, og fremfor alt den
hemmelighedsfulde Surt, der med blaseret Magelighed knap nok rejser 
sig fra sin liggende Stilling og uden at fjærne Klædebonnet, der hænger 
ned over hans Ansigt, udstrækker sit Flammesværd med Bud til de 
sorte Skarer om at stikke Verden i Brand: det er som en Anelse 
om den kommende Nihilisme. -- At F.s Forstaaelse af Edda paa 
visse Punkter kan være vildledt af Finn Magnusens lærde Noter 
og af Oehlenschlagers Udmalinger, er vistnok sandt; hvorvidt hans 
Værk for øvrigt -- objektivt og videnskabelig -- svarer til den 
ægte nordiske Mythologi, er egentlig et Spørgsmaal uden Bund, 
fordi Billeder af en fuldt udviklet Kunst overhovedet umulig kunne 
dække en Fantasi som Eddaens, hvis Væsen netop er, at den ikke 
har gjennemgaaet nogen kunstnerisk Udvikling. Senere ere andre 
Kunstnere gaaede videre i Retning af at bygge Skildringen af
Nordens Gudeverden paa et nøjagtigt Kjendskab til de gamle Nordboers 
virkelige Liv; men endnu er ingen naaet til at give en saa 
ægte mythologisk Mythologi som F. Et senere fundet Hovedværk 
af antik Kunst, den store Frise af Guders og Giganters Kamp fra
Pergamum, frembyder adskillige Sammenligningspunkter med 
Ragnaroksfrisen; hvilke Fortrin det græske Værk end ellers kan have, 
saa overgaar det visselig ikke F.s i mythologisk Alvor.

Men over Iværksættelsen af dette store Foretagende hvilede 
F.s og Christiansborg Slots onde Stjærner. Han selv naaede kun 
at faa et enkelt Parti modelleret færdigt; Resten blev udført af 
andre; ved Christiansborgs Brand 1884 gik det hele til Grunde. 
Den bedste Oplysning om det har man nu i de af H. Olrik efter 
den originale Skitse udførte, af Kunstforeningen i Kjøbenhavn 
udgivne Omridstegninger (med Text af Høyen).

Fra Danmark krævede man F.s Hjemkomst: den nordiske Frise 
burde gjøres færdig i Norden. Selv vilde han saare nødig forlade 
Italien, især for den antike Kunsts Skyld, som han havde fordybet 
sig i og vundet et alsidigt og grundigt Kjendskab til. Med sine 
smaa Midler havde han samlet smukke Ting; hans Forestillinger 
om Antiken vare i mange Henseender nøjagtigere og mere fremskredne 
end Thorvaldsens. F. hørte til de første, som ret indsaa 
Betydningen af Farvens Anvendelse i den antike Plastik og 
Bygningskunst; han gjorde ogsaa senere nogle Forsøg i polykrom 
Skulptur. De arkæologiske Interesser delte han med Brøndsted og 
med Prins Christian Frederik (senere Christian VIII), som han begge 
havde lært at kjende i Italien; Prinsen viste ham Venlighed i alle 
hans Anliggender, men lagde til Gjengjæld Beslag paa meget af 
hans Tid. Nærmest sluttede F. sig til J. M. Wagner og senere til 
H. V. Bissen, som 1825 kom til Rom; med Bissen gjorde han i 
Foraaret 1827 en Fodvandring gjennem Syditalien og Sicilien, hvor 
de to Kunstnere ret i Frihed nøde Landets og Oldtidskunstens
Skjønhed. Des mindre behagelig blev Tilbagekomsten til Rom. 
Medens F.s Tid for største Delen blev optaget af Indpakning og 
Forsendelse af Thorvaldsenske Sager, maatte han fra Mesterens 
Side taale Ting, som han selv opfattede som Krænkelser og 
Beviser paa kold Egoisme og Utaknemmelighed. F. havde ikke længer 
Tro til Thorvaldsens Sindelag imod ham. Men over for Wagner 
udtalte Thorvaldsen dog sin Sorg over, at F. skilte sig fra ham, 
og paastod, at alt kunde have været bedre, hvis F. ikke havde 
tiet, men udtalt sig frit og aabent; og Wagner, der selv ellers ikke 
havde for god Tro til Thorvaldsen, fik det Indtryk, at han her 
mente det alvorlig. Et bedre Forhold mellem de to danske 
Billedhuggere groede efterhaanden atter op. 

Mod Slutningen af 1827 forlod F. endelig Rom. Fra Florents 
af gik han hele den øvrige Vej til Danmark paa sin Fod lig en 
rejsende Haandværkssvend, men førte dog i sin Ransel noget med 
sig, som man ikke finder i en Haandværkssvends, nemlig en 
udvalgt Skat af skjønne græske Mønter, det kjæreste for ham af alt,
hvad han havde samlet i Italien. Han skyede ikke de lange Veje. 
Vandringen gik først til Paris, der fra over Strasburg til München 
og saa mod Nord over Dresden og Berlin til Danmark, hvor han 
ankom sent paa Efteraaret 1828. Men Rejsen skal have medført 
en legemlig Overanstrængelse, der fremskyndede hans Død. 

Uagtet han fandt de kunstneriske Forhold i Danmark at være 
et saa daarligt Bytte mod de romerske, at han følte sig stærkt 
fristet til at vende tilbage igjen til Italien, skulde han dog nu have 
sin Plads anvist i vor lille Kunstverden. Han blev saa snart som 
muligt valgt til Medlem af Akademiet (som Medlemsarbejde udførte 
han en siddende Thor); i Okt. 1829 valgtes han ogsaa til Professor 
ved Modelskolen. Værksteder og Bolig fik han anvist i Materialgaarden 
ved Frederiksholms Kanal, og til Indretningen af den foreløbig 
ubrugelige Bolig anvistes der ham et ret klækkeligt Beløb. 
Dette benyttede F. til en Dekoration og Udstyrelse af Boligen, som 
fik en mærkelig Plads i vor Kunsts Historie. Han var kommet 
fra Italien ligesom helt ladet med Studier af antik Dekoration og 
Kunsthaandværk; han havde i Pompeji set, hvorledes Kunsten i 
Oldtiden gjennemtrængte alt, hvad der hører Livet til, det mindste 
som det største. Og dette var for ham blevet en Religion, som 
han viede sit Hjærtes Ild. Nu, da det gjaldt om hans egen Bolig 
og Arne, vilde han virkeliggjøre sine Idealer: Pragt og Luxus lod 
han gjærne fare; men enhver Flade skulde smykkes, ethvert Møbel 
og Redskab skulde have sin sindrige og skjønne Form, i Overensstemmelse 
med Brug og Hensigt. Han tog selv Haand i alt Slags 
Arbejde og skaffede sig ogsaa yngre Medhjælpere, der her fik deres 
kunstneriske Indvielse under F.s Ledelse, saaledes Dekorationsmaleren 
G. C. Hilker. F. havde desuden sine særegne Hensigter 
med Indretningen af sit Hjem: da det var færdigt, førte han som 
sin Brud der til sin Frænke Amalie Elisabeth v. Würden, en Datter 
af den Morbroder, i hvis Hus han havde fundet sit første Hjem i
Kjøbenhavn, og med hende levede han i et lykkeligt Ægteskab. 
Alligevel havde han -- karakteristisk nok - givet sit nye Hjem 
det Navn: «Erindring fra et bedre Sted», i det han tænkte paa 
Italien, der for ham og mange samtidige dog stod som Kunstens 
eneste virkelige Hjem. Men da Kunsten i Norden i det hele ikke 
kan grundlægges paa en saa elegisk Betragtning, men har sine 
egne Krav at fyldestgjøre, fik F.s Foretagende heller ikke den 
praktiske Betydning for vort Privatlivs Kunst, som det ellers ved 
sit indre Værd fortjente at have. «Pompejanske» Dekorationer
vare vel almindelige nok, men kun i det indre af Thorvaldsens 
Musæum fik den sydlandske Udsmykning en fuldt berettiget Plads. 
Men den vilde ikke have kunnet gjennemføres saa ypperlig i 
Musæet, hvis ikke F.s Foretagende var gaaet forud.

Til nogen Produktion i større Stil i Billedhuggerkunsten vare 
Forholdene i Danmark ikke; desuden havde F. hverken legemlig 
eller aandelig ganske den samme Friskhed som tidligere. Under 
den evindelige, smaalige Modgang, han mødte, blev selv hans Iver 
for Ragnaroksfrisen noget slappet. Dog var han ingenlunde uvirksom, 
han frembragte endog et ret betydeligt Antal af mindre 
Værker, deriblandt meget ypperligt, hvoraf vi her kun kunne 
minde om enkelte vigtige Ting som Portrætbusterne af Collin og
C. F. Hansen, Springvandsgruppen af Drengen med Svanen i Rosenborg 
Have, et dejligt Udkast til en Medaille i Anledning af 
Frederik VI's Død, de mesterlige Minderelieffer over Biskop F. 
Münter og Prof. Jens Møller i Frue Kirkes Omgang. Især udgik 
der fra hans Haand og Værksted en Mængde Gravmæler i græsk 
Stil, som hyppig minde om de gamle Gravmæler fra Athen med
deres ethisk-skjønne Billeder af Familielivet. Ved mange Opgaver, 
der vedkom Kunsten, indrømmede man nu gjærne F. en ledende 
Plads, da man endelig havde faaet Øjet op for, hvilken mærkelig 
og selvstændig Kunstner man havde i ham. Ogsaa i Danmark 
blev meget af hans Tid optaget af Thorvaldsens Anliggender: 
havde han i Rom maattet sørge for Afsendelsen af Mesterens
Værker, saa maatte han her sørge for Modtagelse, Opstilling 
o. desl. Han udførte alle Saadanne Hverv med redebon Nidkjærhed 
for den gode Sag; han var en af Hovedmændene ved 
Tilvejebringelsen af Thorvaldsens Musæum; og naar han paa de farvede 
Billeder uden paa Musæet blev fremstillet som den, der forrest 
blandt Thorvaldsens danske Venner iler ham i Møde ved hans 
Hjemkomst til Fædrelandet, saa indeholder Billedet intet andet 
end den historiske Sandhed.

Men fra hans 50. Aar at regne var hans legemlige Kraft 
allerede meget nedbrudt, og 30. Juni 1840 bukkede han under for 
en Hjærtesygdom. Mindet om hans Personlighed er bevaret i gode 
Portrætter (især et Maleri af Købke og en Buste af Bissen). F. 
var (ligesom mange af de Skikkelser, han fremstillede) høj og 
lang, Hovedet var lille, Haar og Øjne brune. Hans Blik og 
Miner og hele Væsen vare gjennemlyste af Sindets Renhed og 
prægede paa én Gang af alvorlig Tænksomhed og af Gemytsvarme. 
Der har næppe været nogen Kunstner i Danmark, hvis menneskelige 
Karakter har vakt saa stor Hengivenhed og saa fuldkommen 
Tillid som F.; derom give hans samtidiges Udtalelser det ene 
Vidnesbyrd efter det andet: «den gjæve F.» (Thiele); «en grundærlig, 
solid og mandig Tænkemaade og Vandel, der gjør ham 
elskelig for alle de Landsmænd, han omgaas» (Brøndsted); «der 
zutrauliche, biedere, kernhafte, ernstheitere Mann» (Schorn) m. m. 
En saadan Kunstneraand, baaret af en saadan Personlighed, har 
udøvet en overordentlig adlende og udviklende Indflydelse paa 
sine Omgivelser, fra Mænd som Bissen, Høyen, G. Bindesbøll, 
Hilker, Chr. Christensen, H. Conradsen osv. til mangen Tekniker 
og Haandværker, hvis Navn ikke mindes i videre Kredse. Men 
F.s Væsen kan næppe ganske tages til Indtægt for den danske 
Nationalitet, hvor fuldt og helt han end sluttede sig til den. Hans 
tyske Herkomst fornemmes i hans Kunst og navnlig i hans Brevstil, 
der hyppig har et vist pathetisk Sving, en Gang imellem vel 
endog noget højtravende («überschwänglich»), som ikke ligner
dansk Udtryksmaade. Dog vidne hans Breve ogsaa om en højst 
elskværdig Karakter.

F.s eneste Søn, <i>Victor F.</i> (f. 1836 d. 1881), som fra 
Barndommen af bar paa en svagelig Helbred, der ikke lovede noget 
langt Liv, satte sig tidlig den Livsopgave at skrive Faderens 
Biografi og at oplyse alt, hvad han havde maattet lide fra 
Slotsbygningskommissionens Side. Hans Afhandling om det sidstnævnte 
Æmne blev af en berømt Jurist træffende betegnet som «Blodhævn»: 
den kaster derved et Lys tilbage over den Tradition, der 
fra F. gik i Arv til hans nærmeste, og som vistnok ikke raabte 
om Hævn, men dog indeholdt en smertelig Klage over Tab af 
dyrebar Tid og Kraft.

V. Freund, H. E. Freunds Biografi, udg. af H. R. Baumann, 1883. 
Danske Saml. 2. R. V. 
Thiele, Thorvaldsen i Rom, I-II; 
Thorvaldsen i Kjøbenhavn. 
Ussing, Høyens Levned. 
Høyens Skrifter, ved Ussing. 
Dansk Folkekalender 1875.

<i>Jul. Lange.</i>
</chapter>

<b>Friboe,</b> s. Frieboe.

<chapter name="Friborg, Jens Christopher, 1747-1838, Urtekræmmer">

<b>Friborg, Jens Christopher,</b> 1747-1838, Urtekræmmer,
født 12. Maj 1747 paa Højstrup i Stævns, hvor hans Fader, Eggert 
Christian F., der havde været Godsforvalter paa Vemmetofte, da 
var Forpagter; Moderen hed Kirstine Marie f. Randrup. 1773 tog
han Borgerskab som Urtekræmmer i Kjøbenhavn, men udlejede 
sin Butik 1812 paa Grund af de daarlige Handelsforhold og den 
Tid, han maatte anvende paa vor Frue Kirkes Gjenopførelse. 
Han blev gift 1. med Margrethe Sophie Horn (d. 1816), Datter af
Rentekammerets Arkivar H. J. H., og 2. med Brygger Schultz' Enke, 
Anne Margrethe f. Staal (d. 1833), da han var 71 Aar. Selv døde 
han 22. Jan. 1838. Han var en af Kjøbenhavns mest ansete 
Borgere, der benyttedes i en stor Mængde Tillidshverv; han var
saaledes bl. a. Kommitteret i Brandkassen, Direktør ved 
Fattigvæsenet, en af de 32 Mænd, Kirkeværge ved vor Frue Kirke, 
Materialforvalter og Regnskabsfører ved dens Gjenopførelse, 
Direktør ved det forenede Begravelsesselskab, Kasserer ved det forenede
Enkeunderstøttelses- og Brudegave-Selskab. Som Oldermand for 
Urte- og Isenkræmmerlavet samt Sukkerbagerne optraadte han flere 
Gange som Forfatter til Forsvar for Lavet, hvis Privilegiers
Gavnlighed var bleven haardt bestridt. Som Kapitajn ved 
Borgervæbningen stod han 1807 paa Volden, da hans Gaard i Fiolstræde 
under Bombardementet blev ødelagt, men han modtog saa mange 
Beviser paa sine Medborgeres Agtelse og Tillid, at han kort efter 
foreløbig kunde oprette en anden Handel paa Kjøbmagergade.

Erslew, Forf. Lex.
Museum  1891, I, 1 ff. 89 ff.

<i>O. Nielsen.</i>

</chapter>

<b>Friderichsen,</b> jvfr. Frederiksen, Friederichsen og Friedrichsen. 

<chapter name="Friderichsen, Johan (Hans), 1603-41, Rektor">

<b>Friderichsen, Johan</b> (Hans), 1603-41, Rektor, var født i 
Flensborg, hvor hans Fader, Mag. Friderich Hansen, var Diaconus 
ved St. Nicolai Kirke (d. 1626). Tidlig udmærkede J. F. sig som 
en af Flensborg Skoles fortrinligste Disciple. 1622 deponerede 
han ved Kjøbenhavns Universitet. Senere rejste han udenlands i 
nogle Aar. 1629 maa han have været hjemme, da han i 
Kjøbenhavn udgav nogle religiøse Digte i det danske og 
latinske Sprog. Faa denne Tid blev han ogsaa Rektor i
Kjøge. Som saadan tog han i Maj 1633 Magistergraden i
Kjøbenhavn. Kort efter kreerede Willich v. Westhofen
i Lund ham til Poëta laureatus. Derpaa begav han sig
paa ny paa Rejser i Udlandet som Hovmester for Lave
Beck. I Sept. 1633 immatrikuleredes de i Leiden, og
i Okt. 1637 kom J. F. atter der til. I alt skulle
hans Rejser have strakt sig gjennem et Tidsrum af
9 Aar. Ved sine fremragende poetiske Anlæg vandt
han Berømmelse, saa Kejser Ferdinand II skjænkede
ham et Digtervaaben, der dog næppe, som sædvanlig
er sket, kan betegnes som «adeligt Privilegium og
Skjoldemærke». 1638  kaldtes han til Rektor i Malmø; 
men allerede ved Nytaarstid 1639 overtog han efter 
Kansler Chr. Friis' Ønske Rektoratet ved Roskilde 
Skole; tillige blev han Professor poëseos ved 
Gymnasiet sammesteds. Han var her kun i faa Aar, 
men gjorde sig bemærket som en dygtig og energisk,
men hidsig Skolemand. Af Sang og Musik var han en 
stor Elsker og arbejdede ivrig for at fremme disse
Øvelser i Skolen. Allerede 9. April 1641 døde han af 
Brystsyge. I Roskilde havde han ægtet Maren, Datter 
af Mag. Christen Lauridsen Glob, Præst i Kjøge. Hun 
overlevede ham med en Datter, Anne, der 1661 blev gift 
med Professor Rasmus Bartholin (s. I, 563). -- I Anledning 
af sit Bryllup forfattede J. F. den bekjendte Salme: «I
Jesu Navn skal al vor Gjerning ske», som han selv med 
sin klangfulde Røst sang til Orgelet paa sin Bryllupsdag.

Moller, Cimbr. lit. I. 
Hundrup, Lærerstanden ved Kjøge o. fl. Skoler S. 2. 
Ny kirkehist. Saml. IV, 158 ff.

<i>H. F. Rørdam.</i>

</chapter><chapter name="Friderichsen, Johan Ditlev, 1791-1861, Landmand">

<b>Friderichsen, Johan Ditlev,</b> 1791-1861, Landmand,
fødtes 30. Juni 1791 i Tullebølle paa Langeland,
hvor Faderen, Friderich Chr. Gotfredsen,
var Gaardejer. Moderen hed Ane Margrethe
f. Brun. Væsentligst ved egen Kraft og med
overordentlig Energi arbejdede han sig op til
dansk juridisk Examen (1814) og Landmaalerexamen
(1815). Han drev Landbrug, som Forpagter eller Ejer,
efter stor Maalestok paa Laaland: 1821 overtog han
de forfaldne Hovedgaarde Fuglsang og Prierskov
og bragte dem efterhaanden i ypperlig Kultur;
1830 kjøbte han Nøbøllegaard (hvorhen han flyttede
1847) og 1846 Baadesgaard. I en Aarrække drev han 5
betydelige Gaarde, og ved Siden af det store Arbejde,
der var forbundet hermed, var han en utrættelig Lærer
for Bønderne og 
røgtede en Mængde offentlige Hverv. Saaledes mødte han 1846 
som Suppleant i Stænderforsamlingen i Roskilde, var en Tid 
Formand for Hoveri- og Tiendekommissionen, en Virksomhed, der 
fulgtes af Titelen Justitsraad, osv. Han var 2 Gange gift, 1. (1822) 
med Elsebeth Kirstine f. Dahl (d. 1837), Datter af Skibsreder Peter
D., 2. (1839) med Maria f. Hansen, Datter af Pastor Chr. Erh. H. 
Han døde 7. Marts 1861. Om Sønnerne Chr. Erhard og Niels 
Christian Frederiksen s. ovfr.

J. D. Friderichsen, 1868.
Galschiøt, Landbrug og Landmænd i Danm.

<i>H. Hertel.</i>

</chapter><chapter name="Fridericia, Julius Albert, f. 1849, Historiker">

<b>Fridericia, Julius Albert,</b> f. 1849, Historiker. 
F. er født i Kjøbenhavn 10. Juni 1849 som Søn af Manufakturhandler Heyman 
F. og Emma f. Cohen-Brandes og blev Student 1866 med 
Udmærkelse; 1872 tog han Magisterkonferens i Historie. Hans dyberegaaende
Studier rettedes i Begyndelsen mest imod Danmarks ydre 
Politik ved Midten af det 17. Aarhundrede, og da han indsaa, at 
denne kun kunde oplyses fuldt ved Hjælp af det store diplomatiske 
Kildestof i Udlandets Arkiver, besøgte han efterhaanden alle 
Hovedarkiverne i Sverige, Tyskland, Nederlandene, Frankrig og England. 
Paa et saaledes erhvervet, tilnærmelsesvis udtømmende Kjendskab 
til baade trykte og utrykte Kilder bygger F.s Hovedværk:
«Danmarks ydre politiske Historie fra Freden i Lybek til Freden i 
Kjøbenhavn (1629-1660)», hvoraf 1. Del udkom 1876, 2. Del 1882. 
I sin nuværende Skikkelse standser Værket med Brømsebrofreden
1645 °S skildrer et højst skæbnesvangert Afsnit af Fædrelandets 
ydre Historie saa udtømmende og afsluttende, som næppe nogen 
anden Periode i dansk Historie er blevet fremstillet. Samtidig 
syslede F. dog ogsaa med Danmarks indre Forhold i samme Tidsrum, 
og efterhaanden blev dette det centrale i hans Studier. Har 
han paa dette Omraade hidtil ikke frembragt et Arbejde, der i 
Betydning kan maale sig med det nævnte, sprede hans talrige 
Afhandlinger dog Lys snart over Tidens statsretlige Forhold
(«Rigsmarskerne og Rigsmarskembedet», «Frederik III og Enevældens 
Indførelse»), snart over Adelens Forhold («Den gamle danske Adels 
Fald og begyndende Opløsning under Frederik III») eller de lavere
Stænders Vilkaar («Kjøbenhavns Befolkningsforhold», 
«Historisk-statistiske Undersøgelser om Danmarks Landboforhold»). 
Undertiden er F. ogsaa herved ført uden for det 17. Aarhundrede, 
saaledes tilbage til Middelalderen for at opklare Sundtoldens 
Oprindelse og frem til det 18. Aarhundrede i et
Festskrift fra 1888: «Den danske Bondestands
Undertrykkelse og Frigjørelse», udarbejdet efter
Opfordring fra Studentersamfundet. Fremgaaede af et
indtrængende Kildestudium vidne alle disse Arbejder
om F.s store Paalidelighed og modne Blik, ligesom
der rundt i dem fremtræder et vidtstrakt Kjendskab
til Evropas almindelige Historie, der ogsaa har sat
Frugt i et Par mindre Afhandlinger.

F. blev i 1874 ansat ved Universitetsbibliotheket,
ved hvilket han fra 1. Jan. 1891 er
Underbibliothekar. 11. Okt. 1876 vandt det 1. Bind af
hans Hovedværk ham den filosofiske Doktorgrad. 1877
var han Medstifter af Selskabet for Udgivelse
af Kilder til dansk Historie og udgav for dette
dels sammen med C. F. Bricka «Kong Christian
IV's egenhændige Breve» (1878-91), dels alene 
«Aktstykker til Oplysning om Stavnsbaandets Historie»
(1888). 1883 blev F. Medlem af Danske Selskab, 1888
af Videnskabernes Selskab. -- 28. Dec. 1886 ægtede 
han Emma Siemsen, Datter af Kapitajn S. ved 
Bornholms Væbning.

Universitetsprogram ved Reformationsfesten 1876.

<i>Kr. Erslev.</i>

</chapter><chapter name="Friðriksson, Halldór Kristján, 1819-1902, Skolemand, Politiker">

<b>Friðriksson, Halldór Kristján,</b> 1819-1902, Skolemand, Politiker. 
H. F. er født paa Gaarden Staðr i Grunnavík i det nordvestlige 
Island (Ísafjarðar Syssel) 27. Nov. 1819 (dog hersker angaaende
Maanedsdagen Usikkerhed); Forældrene vare Friðrik
Eyjólfsson og Sigríður Ólafsdatter. Faderen, der
var Bonde, døde tidlig; men Sønnen opdroges hos sin
Farfader, den derværende Præst, og fik hos ham sin
første Undervisning. Efter senere Forberedelse af
den bekjendte Filolog Sveinbjörn Egilsson sattes han
1837 i den lærde Skole paa Bessastaðir, hvorfra han
1842 dimitteredes til Kjøbenhavns Universitet. Her
underkastede han sig ikke nogen Embedsexamen, men
hendroges tidlig til Studiet af islandsk Sprog,
hvorom hans senere Forfattervirksomhed ogsaa bærer
Vidnesbyrd. 1848 ansattes han som Adjunkt ved den
til Reykjavik fra Bessastaðir overflyttede lærde
Skole, ved hvilken han siden har virket, fra 1874 som
Overlærer. 1849 ægtede han Charlotte Caroline Degen
(f. i Kjøbenhavn 26. Maj 1826), Datter af Kapitajn
H. M. D. -- Ved Siden af at røgte sin Skolegjerning har H.
F. taget virksom Del i det kommunale og politiske
Liv. Saaledes har han i en længere Aarrække 
været Medlem af Byraadet i Reykjavik og siden
1868 Formand for Sønderamtets Landbrugsselskab,
en Forening, der har udfoldet et betydeligt Arbejde
til Landboforholdenes 
Udvikling. Faa Altinget har H. F. haft Sæde 1855-86
og sluttede sig som Altingsmand til den bekjendte
islandske Politiker Arkivar Jón Sigurðsson; i den
i Aarene omkring 1860 saa lidenskabelig debatterede
Faareskabssag forfægtede han Kurmetoden i Modsætning
til den populære almindelige Nedslagtning; med
Hensyn til Forfatningsstriden delte han Flertallets
Ønske om en særlig Forfatning for Island, hvorimod
han ikke billiger den Form, hvorunder Kampen paa
ny (1885) er rejst, efter at Spørgsmaalet 1874
havde faaet en foreløbig Afgjørelse. -- Under sit
Ophold i Kjøbenhavn besørgede H. F. for det nordiske
Litteratursamfund Udgivelsen af forskjellige islandske
Sagaer; senere har han forfattet eller bearbejdet
adskillige Skolebøger og lignende Skrifter, af hvilke
hans islandske Retskrivningsregler («Íslenzkar
Rjettritunarreglur», 1859) have haft ikke ringe
Betydning ved at afgive Rettesnoren for den i den
lærde Skole lærte Retskrivning og derigjennem blive
bestemmende for de indtil den sidste Tid over hele
Landet fulgte Regler. F. døde 23. Marts 1902.

Erslew, Forf. Lex.

<i>Kr. Kaalund.</i>

</chapter><chapter name="Fridsch, Mads, 1742-1812, Rentekammerdeputeret">

<b>Fridsch, Mads,</b> 1742-1812, Rentekammerdeputeret, 
en Søn af Raadmand i Ribe Peder Madsen F. (f. 1712, d. 1787
som Borgmester og Justitsraad) og Sophie f. Frausing
(f. 1713 d. 1771), fødtes i Ribe 21. Marts 1742, blev
Student fra Ribe Latinskole 1759, juridisk Kandidat
1765, Kopist i danske Kancelli 1771, Protokolsekretær
i Højesteret s. A., Assessor i Hof- og Stadsretten
1775, i Højesteret 1778, Deputeret i Rentekammeret
1799, formentlig fordi han havde vist sig som et
meget virksomt Medlem af den store Landbokommission,
og døde 1. Nov. 1812. Justitsraad blev han 1783,
Etatsraad 1799 og Konferensraad 1811. 1793 blev han
Medlem af Danske Selskab. Han ægtede 12. Jan. 1782
Elisabeth Sophie Koefoed (f. 12. Jan. 1765
d. 25. Okt. 1806), en Datter af Konferensraad,
Direktør i Generalpostamtet Hans Hansen K. (f. 1720
d. 1796) og Christence f. Bentsen (f. 1729 d. 1807).

<i>G. Kringelbach.</i>

</chapter><chapter name="Frieboe, Christian Wildenradt, o.1732-1806, Officer">

<b>Frieboe, Christian Wildenradt,</b> o.1732-1806, Officer,
er sandsynligvis en Søn af Kapitajn Hans F., der
1725 blev Chef for Ods Herreds Kompagni af nordre
sjællandske nationale Regiment, og en Dattersøn af
Assessor Christian Wildenradt til Annebjærggaard
og Ellingegaard. Han blev 1756 Fændrik, 1758
Sekondlieutenant i Kongens Livregiment til Fods,
men overgik 1760 som 
Premierlieutenant til 2. jyske Kavalleriregiment
og fik 1762 Ritmesters Karakter. 1770 blev han
Sekondkapitajn i Regimentet -- nu sjællandske Dragoner
--, avancerede til Major ved Hofrevolutionen 1772, blev
Generaladjudant 1774, Oberstlieutenant 1781, Oberst
1789, Chef for jyske Regiments lette Dragoner 1797 og
Generalmajor 1801. -- F. var en hæderlig og retsindig
Mand og dygtig Officer; det af ham kommanderede
Regiment fremhæves gjentagne Gange af Kronprinsen
som værende i fortrinlig Orden. Han ægtede 1766
Anne Brasch, døbt i Kjøge 11. Dec. 1745, d. 22. Maj
1820, Datter af Birkedommer og Godsforvalter Abraham
B. (d. 1759) og Charlotte Elisabeth f. Bartholdy (d.
1786). Døde 8. April 1806, 74 Aar gammel, i Randers.

<i>S. A. Sørensen.</i>

</chapter><chapter name="Frieboe, Frederik Caspar Conrad, 1767-1846, Officer">

<b>Frieboe, Frederik Caspar Conrad,</b> 1767-1846, Officer, 
født i Kjøge (døbt 14. Marts) 1767, Søn
af den foregaaende, begyndte sin militære Løbebane
som Volontær i Livgarden til Hest og blev 1783
Sekondlieutenant i norske Livregiment Ryttere, men
vendte 1788 tilbage til Gården, hvor han allerede
Aaret efter udnævntes til Ritmester. Han vandt
tidlig Kronprinsens særlige Yndest og hørte til den
lille Skare unge Mænd med Frants Biilow i Spidsen,
der begyndte med at forrette Tjeneste som Adjudanter
hos Kronprinsen under Exercertiderne og senere til
Stadighed omgave ham i hans saakaldte Hovedkvarter
og dannede Genera-adjudantstaben. F., der 1800 var
stillet à la suite i Husarregimentet, blev Major
1803, Oberstlieutenant og Generaladjudant-Lieutenant
i Staben 1808, Oberst 1810 og s. A. Kammerherre. 1813
udtraadte han af Generalstaben og overtog Kommandoen
over Husarregimentet, hvilken Post han beklædte
til sin Afgang. 1817 blev han Generalmajor, 1828
Storkors af Danebrog, 1836 General-lieutenant og
stilledes ved Hærordningen 1842 å la suite i Armeen
som General. -- F. har stiftet en Fribolig i Lyngby
med 100 Rdl. aarlig for 2 Officersenker. Han døde
 14. Marts 1846. F. var gift (1795) m. Gertrud 
Cathrine Bodenhoff (f. 1. April 1765 d. 19. Nov. 
1814),  Datter af Agent Andreas Christian B. 
(II, 456).

<i>S. A. Sørensen.</i>

</chapter><chapter name="Friedenreich, Alexander, f. 1849, Læge">

<b>Friedenreich, Alexander,</b> f. 1849, Læge. 
Han er en Søn af Bestyrer af Efterslægtens Skole, Professor
Diderik Vilhelm F. (f. 1798 d. 1851) og Henriette
Birgitte f. Møller og fødtes i Kjøbenhavn 1. Juni
1849, dimitteredes 1867 fra Metropolitanskolen
og tog 1874 Lægeexamen. I de følgende Aar gjorde
han Kandidattjeneste ved Almindeligt Hospital og
Kommunehospitalet, og ved 
sidstnævnte Hospital var han dernæst 1878-81 Reservelæge (ved 
6. Afdeling). Fra 1878 er han Medlem af «Hospitalstidendes» 
Redaktion. 1879 to£ nan Doktorgraden ved en nervepathologisk
Afhandling; hans øvrige litterære Arbejder omhandle ligeledes 
Nervesygdomme, hvorover han ogsaa har holdt Forelæsninger ved 
Universitetet som Privatdocent. Som Specialist paa disse 
Sygdommes Omraade, fra 1889 tillige som Kommunelæge, virker han i 
Kjøbenhavn. Hans Hustru er Rosalie Josephine f. Courzon, Datter 
af Proprietær Onésime Theodore C.

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="Friedenreich, Christoph Dieterich, 1669-1726, Præst">

<b>Friedenreich, Christoph Dieterich,</b> 1669-1726, Præst. 
Slægten siges at nedstamme fra en Officer i Østerrigsk Tjeneste, der blev 
adlet af Carl V efter Freden med Tyrkerne («Friede im Reich»). 
F.s Fader var Apotheker i Aalborg Johannes Frederik F. (d. 1690);
hans Moder Magdalene Calov (d. 1701). Han deponerede 1687, 
og ved de latinske Deklamationsøvelser paa Regensen i hans 
første Studenteraar fandt Bircherod hans Foredrag om Egennavne 
og Ordsprog, der staa i Forbindelse med Julefesten, værdigt til
at optages med i «Palæstra antiqvaria» (jvfr. II, 294 f.). Aaret 
efter (1689) var han paa Amalienborg ved Operabranden; han 
reddede sit Liv ved at springe ud af et Vindue, men hans Søster 
omkom i Luerne. 1690 tog han Attestats «med største Berømmelse» 
og rejste derpaa udenlands nogle Aar. Den store wittenbergske
Stridstheolog Abraham Calov var hans Moders Onkel; han 
var død faa Aar i Forvejen; men til hans Kampplads styrede F. 
sin Rejse og tog Magistergraden der 1692 som Discipel af Deutschmann, 
der var om muligt en endnu værre Kamphane end Svigerfaderen 
Calov. Efter Hjemkomsten blev F. 1696 Sognepræst i 
Karlslunde i Kjøbenhavns Amt og giftede sig med Cathrine 
Gertrud Langelo (d. 1701). 1711 forflyttedes han til Korsør, og 1719 
blev han Stiftsprovst i Aalborg, sin Fødeby, og Sognepræst ved 
Budolphi Kirke. Her døde han i Avg. 1726. Efter sin første 
Hustrus Død havde han 1703 ægtet Abigael Marie Knur, Datter 
af Raadmand Jens K. i Kjøbenhavn. Han blev derved besvogret 
med den bekjendte Billedskærer Magnus Berg (II, 97), og dette 
Slægtskab tjener til at belyse den religiøse Retning, som blandt 
hans Børn navnlig Sønnen Daniel, «Theosophiæ studiosus», hyldede 
(jvfr. Hesperus IV, 113. Kirkehist. Saml. 3. R. I, 380. V, 375), og 
som stod i diametral Modsætning til den aandelige Luft, der havde 
omgivet F. i hans akademiske Ungdom.

Stamtavle af Lengnick. 
A. H. Nielsen, Embeds- og Bestillingsmænd i Aalborg S. 344 ff. 
Tauber, Disciple fra Aalborg Kathedralskole I, 35 f.

<i>A. Jantzen.</i>

</chapter><chapter name="Friedenreich, Mouritz, 1732-98, krigshistorisk Forfatter">

<b>Friedenreich, Mouritz,</b> 1732-98, krigshistorisk Forfatter, 
var Søn af Provst Johannes F. i Stege (den foregaaendes Søn) og 
Maren f. Goiske. Han blev 1750 Student fra Frederiksborg Skole,
Aaret efter Baccalaureus og studerede dernæst ved Universiteterne 
i Rostock, Lund og Jena. Han var Vidne til den sachsiske Hærs 
Kapitulation i den befæstede Lejr ved Pirna 1756 og forelagde 
Frederik V nogle Planer, han havde optaget over det forefaldne, 
som Støtte for sit Ønske om at træde ind i Hæren. Han blev 
ansat ved Fodgarden, og medens han gjorde Tjeneste her, udgav 
han 1758 1. Bind af «Kong Christian V's Krigshistorie», hvortil 
han havde gjort Studier i Udlandet. Han fik nu Karakter som
Fændrik af Infanteriet og Aaret efter som Lieutenant samt kongelig 
Understøttelse til at gaa i fremmed Krigstjeneste. Han traadte 
ind i den berømte Ferdinand af Brunsvigs engelske Legion, hvor 
han allerede 1761 blev Artillerikapitajn. Med samme Charge 
traadte han, da Syvaarskrigen var endt, tilbage i den danske Hær,
men tog allerede 1768 Afsked. 1765 havde han udgivet 2. Bind 
af nævnte Krigshistorie. Resten af sit Liv privatiserede han paa 
Landet og paa Rejser. -- Gift 1766 med Marie Knudsen, hvis 
Fader var Overgraver ved Helligaands Kirke i Kjøbenhavn. Hun 
døde 1783, F. 1798.

F.s Adkomst til at erindres beror paa, at han lige indtil 
ind i det 19. Aarhundrede var den eneste, der udførlig havde 
behandlet et Afsnit af den danske Krigshistorie; men dette hans 
eneste Arbejde er for Nutiden saa at sige uden Værdi paa Grund 
af den ringe Benyttelse af utrykte Kilder og den kritikløs-panegyriske 
Fremstilling.

Worm, Lex. ov. lærde Mænd.

<i>H. W. Harbou.</i>

</chapter><chapter name="Friederichsen, Heinrich Vilhelm, f. 1841, Arkitekt">

<b>Friederichsen, Heinrich Vilhelm,</b> f. 1841, Arkitekt. 
Han er Søn af Tømmersvend Peter Vilhelm F. og Theresia f. Seerup 
og fødtes i Kjøbenhavn 6. Maj 1841. Som Dreng lærte han 
Tømmerhaandværket og besøgte senere Kunstakademiet, hvor han 
1865 fik Afgangsbevis som Arkitekt og 1886 den Hansenske Medaille 
for St. Johannes-Stiftelsen. Han er Elev af Hetsch og Chr. Hansen 
og har af selvstændige Arbejder opført Øresundshospitalet 1876, 
Blegdamshospitalet 1878-80, den første Del af de offentlige Slagtehuse 
1881 og St. Johannes-Stiftelsen i Ryesgade 1883-86, alle i 
Kjøbenhavn, samt nogle Tivolibygninger og et stort Antal Privathuse 
i Kjøbenhavn og paa Frederiksberg. Han har end videre i 
de seneste Aar udarbejdet Projekter til Flytningen af det kgl. 
Frederiks Hospital, den kgl. Fødselsstiftelse og de lægevidenskabelige 
Institutioner i Kjøbenhavn og til en Epidemibygning til Frederikssunds
Amtssygehus. 1875-89 var han Bygningsinspektør i Kjøbenhavns 
1. Bygningsdistrikt. -- Skjønt F. har udfoldet en ualmindelig 
rig Virksomhed som praktisk Bygmester, er han aldrig forfaldet til 
Rutine- eller Hastværksarbejde; hans offentlige Bygninger ere i det
ydre prægede af en vis storladen Ro og Simpelhed, som godt 
harmonerer med deres Bestemmelse. I 1867 ægtede han Anna 
Kirstine Katharina Madsen, Datter af Kancelliraad, Branddirektør 
Niels M. og Mariane Sarine f. Johansen.

Weilbach, Konstnerlex.

<i>Erik  Schiødte.</i>

</chapter><chapter name="Friedlieb, Ernst Simon Heinrich, 1815-66, Retslærd">

<b>Friedlieb, Ernst Simon Heinrich,</b> 1815-66, Retslærd,
er født i Husum 12. Marts 1815; Faderen var Fysikus Thomas F., 
Moderen Katharine Magdalene f. Woldsen. Han blev 1847 Dr. juris 
i Kiel, virkede derpaa længe som Privatdocent og blev 1864 
overordentlig Professor ved Kiels Universitet. Han døde 25. Jan. 1866. 
Hans vigtigste Værker ere en juridisk Encyklopædi (1853) og en 
Fremstilling af Realbyrdernes Theori (1860), der begge ere grundige, 
om end ikke meget betydelige, Arbejder. I øvrigt er han Forfatter 
til  flere Afhandlinger, især om slesvigske Retsforhold, og har bl. a. 
givet en systematisk Fremstilling af Sprogforholdets Ordning i 
Slesvig i Følge Forordningen af 15. Febr. 1854, som dog ikke 
indeholder synderligt mere end de bekjendte Paastande i denne 
Henseende fra tysk Side.

Alberti, Schlesw.-Holst.-Lauenb. Schriftsteller-Lex.

<i>Deuntzer.</i>

</chapter><chapter name="Friedlieb, Søren, 1717-79, Biskop">

<b>Friedlieb, Søren,</b> 1717-79, Biskop, 
født 11. Avg. 1717 i Andsager af Forældrene Sognepræst, Mag. Philip Henrik F., 
en Præstesøn fra Nannestad i Norge (f. 4. Okt. 1676 d. 11. Febr. 1750), 
og Christine Elisabeth f. Bornemann (d. 10. Dec. 1769). Han
deponerede fra Mariager 1733 og tog theologisk Examen 1738; Aaret 
forinden var han bleven Rektor i Hobro, hvor han forblev til 
Skolens Ophævelse ved Reduktionen af 17. April 1739. 1741 blev han 
Sognepræst til Vestre Moland, hvor han forblev til 1760, da han 
blev udnævnt til Stiftsprovst i Christianssand; 1762 fik han Titelen 
Professor theologiæ extraord. ved Kjøbenhavns Universitet. I
Stiftsprovsteembedet fungerede han i 4 Aar som konstitueret Biskop, og 
da han indberettede Ole Tidemands Død (9. Jan. 1778), turde han 
udtale et grundet Haab om at blive hans Eftermand. Det blev
imidlertid Bergensbispen Dr. Eiler Hagerup 1. April 1778, og den 
ledige Bispestol i Bergen blev samme Dag besat med F. Hans 
Virketid blev her imidlertid kun af kort Varighed, da han døde 
1. Marts 1779. Denne hjærtelige Tilhænger af den gamle Orthodoxi, der
paa sin Vis med en Mangfoldighed af Bibelsteder kæmpede 
mod Naturalismen, hørte til den norske Kirkes dygtigste 
Mænd i det 18. Aarhundrede. Som Landspræst bragte han sin Præstegaard 
op til en Kornproduktion, dobbelt saa stor som den, der 
nu leveres, og virkede ved sit Exempel meget til Landbovæsenets 
Opkomst i sit Præstegjæld. Som en praktisk dygtig Mand fik han 
istandsat sine Kirker, bygget Klokkerbolig og Skolehus og ordnet 
Fattigvæsenet Som Stiftsprovst fik han reddet Christianssands 
Hospital fra Undergang og rejste selv omkring for at samle Penge til 
det. I sit fattige Provsti fik han «med utænkelig Møje» indrettet 
20 Bygdeskoler, hvoraf der før ingen var, og Efterslægten maa 
være ham taknemmelig for Ministerialbøgerne, som før hans Tid 
endnu paa flere Steder manglede. Som Biskop fik han næppe Tid 
til at sætte sig ind i de nye Forhold, men leverede dog 
et  forholdsvis betydeligt Arbejde: Plan til Omdannelse af 
Seminarium Fredericianum, hvis Forbindelse med Latinskolen han vilde 
hæve. Sagen blev først afgjort 2 Aar efter hans Død, og 
Seminariet sygnede mer og mer hen. -- Gift 1743 med Ellen Christine 
Dumetius, Datter af hans Formand i Vestre Moland, Søren Olsen 
D. (f. 1695 d. 1741), og dennes første Hustru, Maren Angell, Datter 
af Mag. Hans A., Sognepræst til Bragernæs (I, 265). Hun overlevede sin Mand.

Giessing, Jubellærere II, 2, 122 ff. 
Hundrup, Lærerstanden ved Latinskolerne i Ebeltoft, Grenaa osv.

<i>D. Thrap.</i>

</chapter><chapter name="Friedlænder, Julius, 1810-61, Genremaler">

<b>Friedlænder, Julius,</b> 1810-61, Genremaler, 
var Søn af jødiske Forældre: Mægler Marcus F. og Rebecca f. Heymann og 
født i Kjøbenhavn 29. Jan. 1810. Efter endt Skolegang kom han 
paa Kunstakademiet, vandt den mindre Sølvmedaille 1828, den 
store 1829 og endnu samme Aar en Pengepræmie for et Maleri 
efter den levende Model. Samtidig havde han malet i Professor 
J. L. Lunds Malerstue. En mislykket Konkurs for den mindre 
Guldmedaille (1831) og hans Faders derpaa følgende Død bragte 
ham til at opgive Historiemaleriet og holde sig til at male
Portrætter og Livsbilleder, hvorved han lettere kunde ernære sig. 
Dog fik han undtagelsesvis Lov til at udstille sit ikke antagne 
Konkursarbejde: «Jacobs Sønner bringe Josefs blodige Kjortel». 
De Æmner, han for øvrigt selv valgte, havde gjærne et alvorligt 
Præg som «En hjemkommen Fisker bringer Efterretning om en 
Kammerats Forlis» (1838) eller «En Læge ved Sygesengen» (1840, 
den kgl. Malerisaml.), eller de søgte at vise den sørgelige Vrangside
af en tilsyneladende lykkelig Tilværelse som «En Linedansertrop 
kort før en Forestillings Begyndelse» (1841, kgl. Malerisaml.) 
med det grædende Barn, der skal tvinges til at danse. Allerede 
1837 søgte han, varmt understøttet af Akademiet, Rejseunderstøttelse
af Fonden ad usus publicos, men opnaaede først 1842 en saadan af 
Akademiet selv. Fra Paris rejste han til Italien og var i Rom 
1843-44. Hans Billeder efter italienske Studier afløstes under 
Krigen 1848-50 af Æmner fra Matros- og Soldaterlivet, uden at 
han dog malede egentlige Slagbilleder. Senere vendte han tilbage 
til sine første Æmner, men hans flittig og vel udførte Billeder 
havde intet, der kunde drage den almindelige Opmærksomhed til 
sig, og han døde temmelig upaaagtet 18. Sept. 1861 som ugift. 
Den kgl. Malerisamling ejer 8 af hans Billeder, men intet er 
fremhængt. Blandt hans større Arbejder kan fremhæves «Flygtende 
Polakker» (1843), malet i Paris.

Weilbach, Dansk Konstnerlex.

<i>Ph. Weilbach.</i>

</chapter><chapter name="Friedrichsen, Peter, 1790-1873, Theolog, Rektor">

<b>Friedrichsen, Peter,</b> 1790-1873, Theolog, Rektor,
blev født i Satrup i Angel 22. April 1790, studerede bl. a. flere Aar i 
Gøttingen, tog theologisk Examen paa Gottorp 1814, blev 
Huslærer hos Kammerherre Stemann i Aabenraa 1815, Lærer ved 
Latinskolen i Husum 1817, Rektor sammesteds 1821. Han udgav 
her mange Skoleprogrammer og Oversættelser fra Dansk og leverede 
mange Bidrag i Tidsskrifter; men mest Anseelse vandt han 
ved en grundig og fuldstændig «Kritischer Überblick der 
merkwürdigsten Ansichten vom Buche Jonas nebst einem neuen Versuch 
über dasselbe» (Altona 1817, 2. Udg. Lpz. 1841). 1837 blev han 
Præst i Jevenstedt, entlediget 1865. 1848-49 var han Medlem 
af den slesvig-holstenske Landsforsamling. Han døde i Preetz 
7.  Marts  1873.

Allg. Deutsche Biographie VIII. 
Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

<i>S. B. Thrige.</i>

</chapter><chapter name="Friedrichsen, Thorvald, f. 1827, Gartner">

<b>Friedrichsen, Thorvald,</b> f. 1827, Gartner. 
F. er født 24. Sept. 1827 paa Christianshavn, hvor Faderen, C. J. F., var 
Bagermester. 1841 begyndte han sin gartneriske Løbebane hos Handelsgartner 
Batzke i Kjøbenhavn og blev derefter 1844 antaget som Elev ved 
den botaniske Have. Efter et 2aarigt Ophold ved Rosenborg 
underkastede han sig 1848 Gartnerexamen og blev derefter ansat 
som yngste Medhjælper ved Botanisk Have. 1852 forfremmedes 
han til 1. Medhjælper, i hvilken Stilling han forblev, indtil han 
1855 tiltraadte Pladsen ved Glücksborg Slot. Efter Krigen i 1864 
forlod han Sønderjylland, da han ikke vilde være tysk Undersaat, 
og blev 1865 ansat som Gartner ved den botaniske Have i Lund. 
Da F. overtog Pladsen, var man i Færd med Flytningen af Haven, 
Planerne vare lagte og Træerne plantede i den nye Have. Under 
F.s dygtige Ledelse skrede Arbejderne hurtig fremad, og allerede i 
1868 var Anlægget af den nye botaniske Have saa vidt fremmet,
at den gamle Have kunde afleveres. Samme Aar døde imidlertid 
Gartner Weilbach ved Universitetets botaniske Have i Kjøbenhavn, 
og F. blev udnævnt til hans Afløser. De Erfaringer, han havde 
indhøstet ved Flytningen af den botaniske Have i Lund, skulde
snart komme ham til Nytte, i det han nemlig 1871 blev tilforordnet 
Komiteen for den botaniske Haves Flytning. For endnu bedre at 
kunne gjøre Fyldest i Komiteen foretog han Aaret forud med 
offentlig Understøttelse en Rejse til Tyskland, Holland, Belgien 
og London med det særlige Formaal at gjøre sig bekjendt med 
de botaniske Haver i Udlandet og specielt Væxthuskonstruktioner. 
Flytningen var tilendebragt i Juni 1874, og det skyldes for en 
væsentlig Del F.s Paapasselighed og Samvittighedsfuldhed, at dette
betydningsfulde Arbejde blev fuldført paa en i enhver Henseende 
tilfredsstillende Maade. Universitetets botaniske Have i Kjøbenhavn 
har et godt Navn overalt i Udlandet, hvad den væsentlig 
har erhvervet sig under Gartner Weilbachs dygtige og energiske 
Ledelse, men F. har forstaaet at hævde og bevare dette gode 
Omdømme. -- 1859 ægtede han Marie Poulsen (f. 13. Jan. 1837), 
Datter af Bagermester P. i Glücksborg.

<i>L. Helweg.</i>
</chapter>
</chapter><chapter name="Friehling, Bernhard, 1797-1874, Glasværksbestyrer">

<b>Friehling, Bernhard,</b> 1797-1874, Glasværksbestyrer,
er født i Kjøbenhavn 2. Febr. 1797; hans Forældre vare Skræddermester 
Bernh. F. og Sara f. Trane. Efter sin Konfirmation kom han i 
Handelslære og fik senere Ansættelse hos Kortright & Co. Da 
dette Hus opløstes 1835, kom han som Bestyrer til Holmegaards 
Glasværk, der ikke betalte sig og derfor søgte en merkantilt dannet 
Leder. Det fabrikerede baade Grøntglas, Hvidglas og Vinduesglas. 
F. begyndte med at opgive den sidste Produktion og indskrænke 
Hvidglasproduktionen, i det det paa Stedet værende Tørvebrændsel, 
der havde foranlediget Værkets Anlæg (s. IV, 187), bedst egnede 
sig for Flaskeproduktion. Virksomheden tiltog nu saaledes, at 
Mosens Tørv ikke slog til, og for Værkets Regning anlagde 
han da 1847 Kastrup Glasværk og overtog Glasværket Godthaab ved 
Helsingør. Og ogsaa i teknisk Retning gjordes der Fremskridt. 
I det F. stadig var opmærksom paa den bedste Benyttelse af 
Holmegaards-Tørven til Glasværket, blev det den første, der her i 
Landet indførte Siemens Gas-Regeneratorovn samt hans kontinuerlige 
Kummeovne, hvorved det efterhaanden naaedes, at Holmegaard 
ikke alene kunde levere fortrinligt Grøntglas, men ogsaa gode 
Hvidglasvarer (det saakaldte Halvkrystal). Ved Udgangen af 1872 
overgik Kastrup og Godthaab til et Aktieselskab, og Aaret efter 
fratraadte F. Glasværkets lokale Styrelse, i det han flyttede til 
Kjøbenhavn, hvorfra han dog stadig havde Overbestyrelsen indtil
sin Død, 27. Febr. 1874. Han havde 14. Maj 1823 ægtet Petrine 
Duus (f. 2. Maj 1793 d. 1. Nov. 1856), Datter af Grosserer Henrik 
Peter D. og Anne f. Wisborg. -- Sønnen Justitsraad <i>Bernhard F.</i> 
(f. 23. Juli 1825), der fra 1846 havde Del i Faderens Bestyrelse af
Holmegaards Glasværk, har fra 1872 været den ene af den danske 
Landmandsbanks 3 Direktører.

C. Nyrop, Bidrag t. d. danske Industris Hist. S. 245.

<i>C. Nyrop.</i>

</chapter><chapter name="Fries, Hans Andreas Frederik, 1815-90, Skriftstøber">

<b>Fries, Hans Andreas Frederik,</b> 1815-90, Skriftstøber,
er født 11. Nov. 1815 i Kjøbenhavn, hvor hans Fader, 
Infanterikapitajn Georg F. (f. 1778 d. 1855), var Sproglærer; Moderen var 
Dorothea Susanne f. Bech (f. 1781 d. 1851). Efter at have gaaet i 
v. Westens Skole kom han i Lære hos Instrumentmager F. A. Thiele 
og blev efter 7 Aars Læretid en udmærket Arbejder. Anbefalet 
af «Institut for Metalarbejdere» fik han derpaa Plads i det af
Bogtrykker J. C. E. Berling (II, 131 f.) i Dec. 1837 oprettede 
Skriftstøberi. Han skulde gravere Plader til Kongrevetryk og Stempler 

til Skriftstøbning, og i 1842 gik hele Skriftstøberiet over til ham, 
hvad der blev af Betydning for de danske Bogtrykkere. For det 
Thieleske Bogtrykkeri udførte han et Skriftsystem (den Fries-Thieleske
Kegle), der endnu spiller en Rolle. Han havde et ikke ringe og 
ofte raadspurgt mekanisk Snille, der bl. a. viste sig i hurtig 
Forstaaelse af Lauritz Brandts (III, 9 f.) Skriftstøbemaskine og Chr. 
Sørensens Sættemaskine. 1846 erhvervede han Brandts Patent for 
Danmark, og Sørensens Sættemaskine blev væsentlig til ved hans 
Hjælp. Som Gravør har han efter vedkommende lærdes Anvisninger 
fremstillet en Række Zend-, Kile- og Runeskrifter, af hvilke
navnlig nogle Kiletyper til systematisk Kombination ere et vanskeligt 
og udmærket Arbejde. Han døde 28. Marts 1890. -- 9. Juli 
1842 ægtede han Anna Dorothea Margrethe Bech (f. 18. Okt. 1810), 
som overlever ham; hun var Datter af hans Morbroder Andreas 
Frederik B., Præst i Alsted og Bjerreby, og Anna f. Hellesen. 

Skand. Bogtr.-Tid. 1872, S. 52. 
Ny typograf. Tid. 1890, S. 73 f.

<i>C. Nyrop.</i>

</chapter><chapter name="Friis, Albert, 1542-1601, Rigsraad">

<b>Friis, Albert,</b> 1542-1601, Rigsraad. 
A. F. til Haraldskjær (af Skaktavl-Friisernes Slægt) var en Søn af Iver F. til Haraldskjær (d. 1557) og Sophie Albertsdatter Glob og fødtes 17. Juni 1542. Han
blev Hofjunker o. 1566 og var 1567-68 med paa Daniel Rantzaus 
berømte Tog ind i Sverige. Han var 1569-81 Lensmand paa 
Sebber Kloster, 1580-94 paa Riberhus, 1595-96 paa Vestervig 
Kloster, 1596-97 paa Aakjær og 1597-1601 igjen paa Riberhus; 
desuden havde han af mindre Forleninger Skarpenbergs Gods paa 
Mors (1581-94) og Tørrild Herred med Jellinge Birk (1588-97). 
1581 fik han Sæde i Rigsraadet. 1594 sendtes han sammen med 
Christoffer Valkendorf til Gulland for at afgjøre Retstrætter og 
undersøge Forholdene der paa Øen, og 1598 deltog han i
Sønderjylland i frugtesløse Forsøg paa at bringe Stridigheder med Gottorp 
til Afslutning. Foruden Fædrenegaarden Haraldskjær ved Vejle 
ejede han ogsaa Hvolgaard i samme Egn. Med Borgerne i Ribe 
stod han sig ret vel, men han forstod ganske godt at benytte sin 
Stilling til at skaffe sig Indtægter og Fordele af dem. Hans 
betydelige Rigdom gik i Arv til hans Døtre, thi af hans mange Børn 
overlevede kun Døtre ham. Deres Moder, Fru Ingeborg Gyldenstjerne 
(f. 1546), en Datter af Christoffer G. til Iversnæs og Anne 
Parsberg, døde efter 21 Aars Ægteskab 6. Sept. 1591 og jordedes
i hans Sognekirke Skibed, hvor Anders Vedel holdt Ligtalen over 
hende. Der fandt ogsaa hendes Husbond sit sidste
Hvilested, efter at han var død 24. April 1601 paa
Riberhus.

Danske Herregaarde IX: Haraldskjær. 
Kinch, Ribe Bys Hist. II, 228 ff. 
Danmarks Adels Aarbog 1886, S. 131 f.

<i>C. F. Bricka.</i>

</chapter><chapter name="Friis, Anders, --1526, Prælat">

<b>Friis, Anders,</b> --1526, Prælat, 
var fra Flødstrup i Fyn. Han forekommer 1491 som Magister og den
roskildske Biskop Niels Skaves Kapellan. 1497
nævnes han som Kantor i Kjøbenhavns Kapitel. Som
saadan var han tillige Sognepræst ved St. Nicolai
Kirke. Skjønt han ikke beklædte nogen Lærerstilling
ved Universitetet, stod han dog i nøje Forhold
til dette og valgtes 5 Gange til dets Rektor,
ligesom han i adskillige Aar som Syndikus havde dets
Regnskabsvæsen under sin Styrelse. 1500 stiftede han
St. Rochi Kapel ved Frue Kirke, og af denne Kirke
og Kapitlet havde han store Fortjenester. Navnlig
besørgede han 1510 «Missale Hafniense» udgivet, et
i typografisk Henseende saare skjønt Arbejde, og han
rettede og forbedrede «Diurnale Roskildense», der 1511
blev trykt i Paris. Ved sin Sognekirke, St. Nicolai,
oprettede han i Forening med Kirkens Værger «en
evig Gudstjeneste» for St. Nicolai Alter. -- Han døde
19. Febr. 1526 og efterlod sig Berømmelse for at have
været ikke blot en meget dygtig og samvittighedsfuld,
men ogsaa en overordentlig godgjørende Mand.

Rørdam, Kbhvns Kirker og Klostere i Middelalderen S. 119 ff.

<i>H. F. Rørdam.</i>

</chapter><chapter name="Friis, Christen Begtrup, 1808-98, Præst">

<b>Friis, Christen Begtrup,</b> 1808-98, Præst. 
Han er født 24. Maj 1808 i Malling. Faderen, Peder F. (d. 1856),
var Sognepræst til Holme og Tranbjærg; Moderens Navn
var Ane f. Boje. Han blev Student fra Aarhus Skerie
1828, theologisk Kandidat 1833 og s. A. Skolebestyrer
i Kjøbenhavn. 1836 kaldtes han til Sognepræst for
Nyker paa Bornholm, 1845 til Tværsted, Bindslev
og Uggerby i Vendsyssel og 1859 til Skjelby og
Gjedesby paa Falster, fra hvilket Embede han 1876
søgte Entledigelse. Efter den Tid har han levet i
Kjøbenhavn til sin Død 27. Okt. 1898. Han ægtede
 1832 Kristine Jensen (f. 1811 d. 1889), Datter af 
Værtshusholder Hans J. -- Han har skrevet 
«Bidrag til Belysning af Skolespørgsmaalet»
(1852), der blev prisbelønnet af Grundejerforeningen,
samt «Landsbyskolen, en Haandbog for Skolebestyrere og
Skolelærere,» (1857) og endelig efter sin Entledigelse
«Præstegjerningen i den danske Kirke» (1878), der er
bleven en af Præsterne meget benyttet Haandbog.

Elvius, Danmarks Præstehist. 1869-84 S. 449. 
Erslew, Forf.Lex.

<i>L. Koch.</i>
</chapter>
<chapter name="Friis, Christian, --1561">

<b>Friis, Christian,</b> --1561, 
Søn af Hr. Anders F. til Haraldskjær i hans andet Ægteskab, med Bodil Christensdatter Steenfeldt, var 1519 Slotsfoged paa Aalborg, kom i 1521 paa sin Broder 
Biskop Jørgen F.s Anbefaling i Christian II's Tjeneste, men forlod 
pludselig denne under det jyske Oprør, hvori hans Broder havde 
saa stor Del. Senere fik han Ovegaard i Forlening af sin Broder 
Biskoppen; 1530 var han blandt de Adelsmænd, der søgte at mægle 
Forlig mellem Biskoppen og Borgerne i Viborg. Under Grevefejden 
sluttede han sig til Christian III og forlenedes 1535 med 
Højstrup, da hans Svigermoder, Fru Anne Meinstrup, var bleven 
dræbt paa Ringsted Landsting. Han var nemlig gift med Else 
Rosenkrantz, en Datter af Hr. Holger R. og Anne Meinstrup og
Enke efter Hr. Albert Glob til Vellumgaard. Ovegaard beholdt 
han som kgl. Forlening og fik ligeledes Sebber Nonnekloster i 
Forlening. Han forekommer hyppig ved Hoffester og Turneringer. 
Ved en Del Forleninger med Bispegods og ved Arv, saaledes 
Krastrup Gaard efter Jørgen Friis 1546, blev han en ret formuende 
og anset Mand. Han døde n. April 1561 paa Ovegaard og ligger 
begraven i Farstrup Kirke ved Krastrup.

A. Heise, Fam. Rosenkrantz's Hist. II, 283 ff. 
Danmarks Adels Aarbog 1886, S. 131.

<i>A. Heise.</i>

</chapter><chapter name="Friis, Christian, 1556-1616, til Borreby, Kongens Kansler">

<b>Friis, Christian,</b> 1556-1616, til Borreby, Kongens Kansler. 
Denne Mand, som ved Stilling og Begavelse var den mest 
fremragende blandt Danmarks Adel i Begyndelsen af det 17. Aarhundrede, 
var født 21. Dec. 1556 paa Ørlunde (nu Ørbæklunde) i Fyn 
og tilhørte den Friis-Stamme, der førte 3 sorte Egern i sit Vaaben. 
Hans Fader, Henrik F., var en Broder til nedennævnte Kansler 
Johan F.; hans Moder var Margrethe Bild af Ravnholt. Efter at 
have haft Lærer i Hjemmet kom F. i Roskilde Skole; men endnu 
ikke 10 Aar gammel sendtes han, nærmest efter Foranledning af 
sin ovennævnte Farbroder, med en udenlandsk Hovmester til 
Rostock, hvor han blev sat i Huset hos Professor Lucas 
Bacmeister (s. I, 392). Her var han i 5 Aar, indtil hans Faders Død 
(1571) foranledigede hans Hjemkaldelse. Men snart blev han 
atter sendt ud til forskjellige tyske Universiteter, «hvor han lagde
en god Grund baade i det latinske Sprog saa og i den rette, 
rene Religion». Efter at han, ledsaget af forskjellige udenlandske 
Hovmestre, havde besøgt Højskolerne i Leipzig, Jena, Tübingen 
og Basel, gik han 1577 over Genf til Frankrig, hvor han tilbragte 
2 Aar i Paris, Orléans og andensteds, særlig i den Hensigt at 
lære «det franske Sprog og andre adelige Øvelser». Der fra gik 
Rejsen til Italien. I Marts 1579 lod han sig immatrikulere i 
Padua; siden besøgte han de mærkeligste Byer i Italien og gjorde 
en Tur til Malta. Ved disse Rejser opnaaede han ikke blot megen 
sproglig Færdighed, men erhvervede ogsaa, især nu, da han var i 
modnere Alder, og da han var «et skarpsindigt Hoved», en ikke 
ringe politisk Indsigt.

Over Venedig og Køln vendte F. endelig 1581 tilbage til 
Hjemmet, som han ikke havde set i saa mange Aar. Han var 
nu 24 Aar gammel, og snart aabnede der sig ærefulde Ansættelser 
for ham. Hertil bidrog vistnok ikke blot den Omstændighed, at 
han i Dannelse og Begavelse overgik de fleste af sine Standsfæller,
men ogsaa det ikke mindre væsentlige Fortrin, at han hørte til 
en af Landets mest ansete Adelsslægter og allerede var Ejer af 
det betydelige Jordegods, der var tilfaldet ham efter hans Fader 
og Farbroder, navnlig Hovedgaarden Borreby ved Skjelskør, hvortil
senere kom Hagested ved Holbæk.

Efter i henved 2 Aar at have tjent først i det kgl. Renteri 
og siden i Kancelliet blev F. 1583 forlenet med Throndhjems Len 
samt Jæmteland og Hærjedalen. 2 Aar efter fik han nyt Lensbrev 
paa samme overordentlig vidtstrakte Embedskreds, og kort efter 
ægtede han Mette Hardenberg, Datter af Knud H. til Skjoldemose 
i Fyn. Kongen gjorde deres Bryllup 10. Maj 1585 paa Kjøbenhavns 
Slot. Rimeligvis har F. opholdt sig Vinteren 1584-85 i 
Danmark, da han med sine 2 Brødre Niels F. til Hesselager og 
Frederik F. til Hagested Juleaften 1584 i Kjøbenhavn udstedte
Fundatsen for det af hans Farbroder, Kansler Johan F., stiftede 
Legat for trængende Studenter. 

Blandt de Embedshverv, som sysselsatte F. under hans 
Virksomhed i Norge, kan nævnes, at det 1586 paalagdes ham at drage 
til Vardøhus for i Forbindelse med nogle andre dertil beskikkede 
Mænd at se at faa nogle Grænsestridigheder mellem Norge og 
Rusland bilagte og siden at drage ned til Kjøbenhavn for at give 
Kongen Underretning om, hvorledes Sagerne stode. Samme Aar
blev hans Embedskreds udvidet, i det nogle mindre nordenfjældske 
Len bleve henlagte under Throndhjems Len. For øvrigt viste han 
allerede her den store Iver for Kirkevæsenets Fremme, navnlig 
under Form af en kraftig og myndig Optræden over for Misligheder 
i Præsternes Liv og Lære, som ogsaa senere udmærkede 
ham; og skal man dømme efter hans egne Ytringer, der for øvrigt 
ogsaa ad anden Vej kunne stadfæstes, saa maa der have været 
nok at tage fat i, da man, i Mangel af bedre, i hine afsides Egne 
havde maattet tage til Takke med mange maadelige Personer. 
En Indberetning, som F. indsendte til Regeringen, havde til Følge,
at det blev overdraget ham i Forening med Biskoppen og et Par 
andre gejstlige Mænd at drage om i Stiftet og ordne de kirkelige 
Forhold, en Visitats, hvis Resultat foreligger i den saakaldte 
throndhjemske Reformats af 1589, hvorved der navnlig blev sørget for 
en rigeligere præstelig Betjening af de ofte overordentlig vidtstrakte 
Pastorater. I de Mindeord, der mange Aar efter udtaltes ved 
F.s Grav, siges, «at han i 6 Aar forestod Throndhjems Len som 
en flittig og forstandig Lensmand og dirigerede meget udi god 
Orden, som hans Efterkommere af de Breve, som findes stillede 
og stilede i hans Tid, vel vide med Berømmelse hannem at eftersige». 
Dette kan maaske i flere Forhold være saa, men i 
adskillige søgte «Efterkommerne» netop at forandre, hvad F. med 
den ham egne Myndighed og Strænghed havde gjennemført.

1589 ombyttede F. efter Regeringsraadets Bestemmelse Throndhjems 
Len med Antvorskov Slot, «uden Tvivl af den Aarsag, at 
han som en brugelig Mand kunde være ved Haanden, naar de 
hannem i Rigens Bestilling behov havde». Skjønt han saaledes 
havde forladt Norge, fik han dog Regeringsraadets Befaling om 
1592 i Forening med Statholderen i Norge, Axel Gyldenstjerne, 
og Lensmanden i Throndhjem, Ludvig Munk, at begive sig til 
Grænsen mellem Norge og Rusland for om muligt at bringe de 
stadig verserende Grænsestridigheder til Ro, en Rejse, der dog 
ikke synes at være bleven iværksat. Ogsaa andre søgte at drage 
Nytte af hans Kjendskab til hine nordlige Egne. Man har nemlig
et Brev fra Dr. David Chytræus i Rostock til ham, efter at han 
var vendt tilbage fra Lensmandsposten nordenfjælds, hvori Chytræus 
skriver, at han med stor Længsel ventede historiske og geografiske 
Oplysninger fra ham angaaende disse Egne, da han vilde bruge 
dem i sine historiske Værker.

Som Lensmand paa Antvorskov fik F. i Febr. 1595 det Hverv 
at repræsentere den unge Kong Christian IV som Fadder ved den 
svenske Prins Gustav Adolfs Daab, og da Embedet som Kongens 
Kansler, der havde staaet ledigt i 2 Aar siden Niels Kaas' Død 
(1594), endelig skulde besættes, faldt Valget paa F., der 9. Juni
1596 aflagde Kanslereden. Samtidig indtraadte han i Rigens Raad 
og blev Medlem af Regeringsraadet, indtil Christian IV ved sin 
Kroning 29. Avg. s. A. selv overtog Styrelsen. Ved den 
sidstnævnte højtidelige Akt bar F. Spiret. Nogen Tid efter afstod han 
Antvorskov Len, da han som Kanslerløn afgiftsfrit havde faaet
St. Knuds Kloster i Odense, der gav en aarlig Indtægt af 2300 Dlr.

Skjønt Christian IV, som bekjendt, nok vilde regere selv, 
fik F., hvis Karakter for øvrigt synes at have haft en vis Lighed 
med Kongens, dog betydelig Indflydelse paa Afgjørelsen af inden- 
og udenrigske Sager, og det var just ikke altid med mild Haand,
der blev taget paa Forhold og Personer. Tyge Brahe var en af 
de første, der fik dette at føle. At den ham i Frederik II's Tid 
tillagte Statsunderstøttelse blev taget fra ham, maa vistnok for en 
ikke ringe Del tilskrives F. Denne havde tidligere haft Lejlighed
til at se, hvor vilkaarlig T. Brahe handlede med sine Forleninger, 
og han havde været Dommer i en derved foranlediget Sag. Om 
der maaske har været personlige Sammenstød mellem dem, vide 
vi ikke. Men det gjør dog et pinligt Indtryk, naar vi se, at F.,
strax da T. Brahe havde forladt Landet, fik Kongen til at forlene 
ham selv med det Præbende i Roskilde (Hellig 3 Kongers Kapel), 
som T. Brahe hidtil havde haft og haabede at beholde sin Livstid.

Naar det siges om F., at «han havde stor Kundskab i Statssager», 
saa kan Rigtigheden deraf ikke betvivles. Blandt de mange 
Statshverv, som bleve ham betroede, kan nævnes: 1597 
var han i en Sendefærd til Markgreven af Brandenborg, 1600 i 
Emden til Forhandling med Gesandter fra England angaaende
omstridte Handelsforhold. Det spændte Forhold til Sverige 
foranledigede flere Grænsemøder, hvori F. deltog. 1601 var han med 
Kongen i Meklenborg, 1603 var nan afsendt til Kong Jacob i 
England, og i Okt. s. A. var han med Christian IV i Hamborg, 
da Kongen modtog Hyldingsed af Staden. Aaret efter fulgte han 
Kongen til Herredagen i Bergen, hvor Christian IV's norske Lov 
blev vedtagen; 1606 var han med ham i England og 1608 atter med i 
Norge ved Herredagen i Stavanger. Da Prins Christian 
1610 blev hyldet, ledede F. denne Akt baade her i Landet og i 
Norge. Kalmarkrigen stillede store Krav til hans energiske 
Virksomhed i Raad og Daad, da han var Formand for Regeringen i 
Kongens Fraværelse og siden Leder af Fredsforhandlingerne i 
Knærød 1612-13. I sidstnævnte Aar førte han paa Kongens 
Vegne Forsædet ved Herredagen i Skien, og s. A. fulgte han sin
Herre til Hamborg, ligesom han 1614 paa ny var med ham i 
England, og efter Hjemkomsten gik han som Sendemand til Gottorp. 
I Vinterens Hjærte i Jan. 1616 fulgte han Kongen til Baahus og i 
Juli s. A. til Herredagen i Oslo; men her blev han syg. Det 
var hans inderlige Ønske at komme hjem til Danmark til sin 
Hustru; men dette Ønske skulde ikke opfyldes. Han døde 29. Juli
1616 om Bord paa Skibet «Fides» i Oslos Havn.

Ved hans Jordefærd i Frue Kirke i Kjøbenhavn vidnede den 
for sin Veltalenhed berømte Hofpræst Mads Jensen Medelfart om 
ham: «Han var en Mand, som Gud havde begavet med en 
synderlig Visdom og Forstand, hvilken og af lang Brug og 
Forfarenhed var forøget. Fremmede Sprog og Tungemaal havde han 
Lyst til, hvilke han talede gjærne, holdt og dem daglig hos sig, 
som deri vare forfarne. Han havde og foretaget sig den hellige
Skrift at lade læse for sig i de Timer, han kunde have Lejlighed 
af sit besværlige Kald, og konfererede ofte med dem, som deri 
vare vel belæste. Han var en Mand, skjænket og givet af Gud 
til at tjene sit Fædrenerige og at bruges i verdslige og politiske 
Bestillinger med saadan Trældom og Arbejde, at man ikke skal 
finde mange hans Lige. Dog gjøres dermed ingen Engel af 
ham, han jo som et andet Adams Barn kunde og have haft sin
Bræk.» Han var en nidkjær Hævder af Adelens Friheder, 
«hvorover Kongen undertiden ikke var alt for vel tilfreds». En Stræng 
Mand var han, og i det, som laa under ham, vilde han raade i 
smaat som i stort. For Kirke- og Skolevæsen havde han 
ubestridelig en stor Interesse, men nærmest saaledes, som vi finde 
den hos en klog Statsmand, der indser, at disse Ting tjene til 
det heles Vel. Enhver skulde gjøre sin Pligt, og den Lærer eller 
Præst, som i Liv eller Lære gav Forargelse, maatte ikke vente 
nogen Skaansel hos den strænge Kansler. Men han var ogsaa 
villig til at belønne og forfremme de gode. Universitetet havde i 
F. en Tilsynsmand, som vilde vide Besked om alt og bestemme 
alt, og han var ikke let at tilfredsstille.
 
F. var en rig Mand. En fremmed, der 1600 besøgte Kjøbenhavn, 
beretter, at hans derværende Gaard næsten var som en 
Kongebolig. Han var dog ogsaa en godgjørende Mand, og det 
var ikke ubetydelige Summer, som han aarlig lod uddele til de 
fattige, saa vel paa sine Godser, Borreby og Hagested, som i 
Kjøbenhavn. Den gamle Digter M. Hans Jørgensen Sadolin havde 
sit Hjem i hans Hus, og da F. ønskede Tyge Brahes gamle og 
hengivne Discipel Christen Longomontanus ansat ved 
Universitetet paa en Tid, da der ingen Plads var ledig, tilbød han selv 
at betale hans Løn. I videnskabelig Dannelse stod han paa sin 
Tids Højdepunkt. Han skrev Latin med samme Sikkerhed som 
en lærd Professor. Særlig fremhæves Geografi og Astronomi som
hans Yndlingsvidenskaber. I hans senere Aar laa det ham alvorlig 
paa Hjærte at faa det lærde Skolevæsen forbedret her i Landet; 
men han døde, til Dels før han fik sine Planer satte i Værk. I 
kirkelig Henseende repræsenterer han Statskirkedømmet og 
Orthodoxien i dens strænge Skikkelse, men vistnok har Dr. Hans Poulsen 
Resen i den Henseende haft afgjørende Indflydelse paa ham 
(omtrent fra 1607 af), thi tidligere hørte Mænd som Jon Venusin, 
Niels Krag o. a., hvis Retning ikke var alt for orthodox, til
Kanslerens Yndlinger.

F.s Hustru, Mette Hardenberg, overlevede ham næppe 1 Aar 
(d. 15. Juni 1617). Deres Ægteskab var barnløst. Hun synes at 
have lignet sin Mand i Begavelse og Karakterens Kraft. Der var 
endog dem, der vilde mene, at det egentlig var Fruen, der førte 
Regeringen, og at hun blandede sig mere i de offentlige Anliggender, 
end det almindelig tilstedes en Kvinde. Det er i alt Fald 
bekjendt, at Christian IV satte megen Pris paa hendes Kløgt og 
Indsigt og gjærne saa hende blandt sine Omgivelser.

Mads Jensen Medelfart, Ligpræd. ov. C. F. 
C. Aslaci, Oratio funebris. 
Rørdam, Kbhvns Universitets Hist. 1537-1621 III, 466 ff. 

<i>H. F. Rørdam.</i>

</chapter><chapter name="Friis, Christian, 1581-1639, til Kragerup, Kongens Kansler">

<b>Friis, Christian,</b> 1581-1639, til Kragerup, Kongens Kansler. 
Denne mærkelige Mand, hvis deltagende Opmærksomhed og virksomme 
Understøttelse Litteraturen og Aandslivet i vort Fædreland 
skylde ikke lidet, hørte til Skaktavl-Friisernes Slægt og var født
4. Nov. 1581 paa Herregaarden Krastrup i Farstrup Sogn, Viborg 
Stift. Hans Fader var nedennævnte Jørgen F. (d. 1616). Moderen, 
Else Bjørn, var en af de sidste Ætlinger af en gammel og berømt 
Slægt, der i sine sidste Led havde vist en mærkelig Sans for aandelige
Formaal, og det er ikke usandsynligt, at F. i saa Henseende 
har faaet en god Arv efter sin Moder. 

Efter den første Optugtelse i Hjemmet blev F. sat i Sorø 
Skole, hvor Johs. Stephanius den Gang var Rektor, og da han 
var naaet til Ynglingealderen, sendtes han 1599 med sine Brødre 
Gregers og Bjørn F. til Udlandet, ledsaget af en Præceptor, M. Herman 
Nielsen, der siden blev Professor ved Universitetet. I 2 Aar 
opholdt de sig i Marburg; der fra rejste de til Strasburg; men 

Opholdet her blev dog kun kort; og efter at have beset forskjellige 
Steder i Tyskland kom de 1601 atter hjem. Faderen var imidlertid 
bleven Statholder i Norge og Lensmand paa Akershus, og her til 
begave de sig nu. 1602 rejste de 3 Brødre og endnu en 4., Anders 
F., atter ud, denne Gang til Skibs fra Norge til Frankrig. I Paris, 
hvor de vare en Tid, døde Gregers og Bjørn F., men de andre 
droge dog videre til Orleans og Montpellier. I Marseille tog F. 
1604 Afsked med Broderen Anders og den ovennævnte Hovmester
og drog alene til Italien. Ved Universitetet i Padua, hvor han 
dvælede i længere Tid, blev han den tyske Nations «Raad». En 
Matrikkel over Nationens Medlemmer, begyndt af ham 1605, vidner 
endnu om den fremragende Plads, han indtog blandt disse (Suhms 
Saml. II, 3, 14). Imidlertid erhvervede han baade politisk Indsigt
og megen Sprogfærdighed, som siden kom ham til gode, navnlig 
ved Forhandlinger med fremmede Nationers Sendebud. I Foraaret
1606  begav han sig paa Tilbagerejsen, men besøgte dog først 
Nederlandene, hvor han en Tid lang som Volontær fulgte Prins Morits 
af Oranien paa hans Krigstog. Men da Vinteren stundede til,
rejste F. hjem og blev snart efter (Maj 1607) optaget i Kongens 
Omgivelser som Hofjunker, i hvilken Stilling han forblev i henved 
4 Aar. Da Rigsraad Jacob Ulfeldt og Dr. Jonas Charisius i Nov.
1607 afgik til Holland for at deltage i Generalstaternes 
Fredsforhandlinger med Spanien, var F. med i deres Følge. Først i Avg.
1608 kom de tilbage.

I Kalmarkrigen 1611-13 fik F. Lejlighed til at udfolde en 
krigersk og administrativ Dygtighed, der i særlig Grad henledede 
Christian IV's Opmærksomhed paa ham. Som Kapitajn over et 
Antal hvervede Tropper deltog han i Erobringen af Kalmar. Siden 
var han Proviantmester for den Afdeling af Hæren, som holdt 
Kalmar besat. I den Anledning korresponderede han stadig med 
Kansler Chr. Friis til Borreby, der var Formand i den hjemmeladte 
Regering. F.s Breve, der sædvanlig ere paa Latin, give Anledning 
til den Bemærkning, at om han end skrev Sproget med en vis 
Lethed, beherskede han det dog ingenlunde i den Grad som hans 
ældre Navne. En lille dansk Dagbog fra F.s Haand over 
Krigsbegivenheder 1612, væsentlig bygget paa Christian IV's egen 
Dagbog, er endnu bevaret. Da Borgholm Slot paa Øland i Juni 1612 
var blevet erobret af de danske, blev F. sat til Gouvernør over 
Slottet og Øen, en Stilling, han trods store Vanskeligheder holdt, 
indtil Øland efter Fredens Afslutning 1613 atter blev givet tilbage 
til Sverige. F. blev nu (fra 1. Maj 1613) Lensmand over Roskildegaards 
Len, som han Aaret efter ombyttede med Kjøbenhavns Len. 
Inden han forlod Roskilde, havde han her 8. Maj 1614 Bryllup med
Barbara Wittrup (f. 1591), der sorn en Art Plejedatter havde været 
i Huset hos den gamle Kansler Chr. Friis til Borreby, men for 
øvrigt var en Datter af Hans W. til Engestofte paa Laaland og 
Anne Huitfeldt. I Juli og Avg. 1614 var F. med Christian IV i 
England. I Maj 1615 maatte han opgive Kjøbenhavns Len, da han
fik den ansvarsfulde Post; som Hofmester for den udvalgte Prins og 
Kongens andre Sønner. Vi have endnu Christian IV's Udkast til 
en Instrux for Hofmesteren. Denne saa vel som de Breve, Kongen
tilskrev F., medens Hvervet var ham betroet, vidne baade om hans 
Tillid til ham og om det vaagne Øje, hvormed han fulgte alt, hvad 
der vedrørte Sønnernes Opdragelse. Prinserne opholdt sig paa 
forskjellige Steder, navnlig paa Kronborg og paa Skanderborg; som 
Følge deraf maatte Hofmesteren ogsaa jævnlig skifte Opholdssted. 
I Nov. 1616 fik F. Befaling til med Prins Christian at indfinde sig 
paa Koldinghus i Anledning af den gottorpske Hertug Frederik III's
Lenshylding. Sammenkomsten her med Kongen blev saare 
betydningsfuld for F., thi 1. Dec. s. A. blev han udnævnt til at beklæde 
det siden den ældre Chr. Friis' Død i Juli s. A. ledige Rigsembede 
som kongelig Kansler, og samtidig indtraadte han i Rigsraadet 
som dettes første Mand og fik Ridderslaget af Kongen ved
Festlighederne i Anledning af Lenshyldingen. Med Kanslerembedet fulgte 
som Løn St. Knuds Klosters Len i Odense afgiftsfrit samt senere 
(1626) tillige Munkeliv Klosters Len i Norge.

Naar F., der aldrig havde haft Plads i Kancelliet, i en Alder 
af kun 35 Aar blev Rigets første Embedsmand og stilledes i 
Spidsen for Kancelliet, hvis Omraade var saare vidtrækkende, saa maa 
et saadant Valg enten tyde paa, at der ikke var mange Kansleræmner,
om hvilke der kunde være Tale, eller ogsaa paa en 
ualmindelig Tillid fra Kongens Side. Rimeligst er det maaske, at 
begge Grunde have virket i Forening. For øvrigt kunne vi ikke 
skjønne andet, end at Valget har truffet den rette Mand.

Det ligger nær at sammenligne F. med hans Forgænger af
samme Navn. Alt tyder paa, at den gamle Kansler har været en 
myndigere og mere bydende Personlighed; men til Gjengjæld var 
den yngre mere tilgængelig og med større personlig Interesse for 
de aandelige Opgaver, der vare fremme i Tiden. Universitetet, 
hvis øverste Tilsynsmand F. blev, følte vistnok Kanslerskiftet som 

en ikke ganske ringe Behagelighed; thi medens den gamle Kansler 
vilde afgjøre alt, gav den yngre Professorerne langt friere Hænder. 
Denne var vel ikke saa stiv en Latiner som hans Forgænger, men 
hans videnskabelige Sans strakte sig til videre Omraader, og da 
navnlig til Fædrelandets Historie og Oldsager, ligesom han havde 
en Kjærlighed til dansk Digtekunst og Litteratur, som den gamle 
Chr. F. næppe har haft i samme Grad. For de kirkelige Anliggender 
havde begge vistnok en ikke ringe Omhu; men ogsaa her gjorde
deres forskjellige Individualitet sig gjældende, og den yngre F. tog 
Sagerne paa en Maade, der mere tiltaler os end det noget barske 
Regimente, som den gamle Kansler øvede.

Gjennemlæser man den lange Række af Breve, som Christian IV 
har skrevet til F., eller gjennemløber man de tykke Pakker af 
«Kanslerbreve», som Tiden har levnet os, da faar man et næsten 
overvældende Indtryk af Mangfoldigheden af de Sager, som Kansleren
maatte gjennempløje for enten selv at træffe en Afgjørelse 
eller forelægge Kongen et Referat til nærmere Resolution. Af størst 
Betydning var hans Præsidium paa Herredagene og i Rigsraadets 
Møder med alt, hvad dertil hørte af Propositioner, Erklæringer og 
Betænkninger samt Domme. Kansleren indtog paa en Maade en 
dobbelt Stilling under disse Forhandlinger, nemlig dels som Kongens 
Repræsentant, dels som Formand for Adelsraadet. Saa vidt vi 
kunne se, har F. imidlertid i de allerfleste Tilfælde forstaaet at 
klare denne Situations Vanskelighed, saa at han bevarede baade 
Kongens og Rigsraadets Tillid. Den over hans Person udbredte 
Ro og Værdighed, ikke at tale om hans ubestridelige Hæderlighed 
og hans bekjendte Velvilje over for alle gode Formaal, har vistnok 
mangen en Gang hjulpet ham ud over Stillingens Vanskeligheder. 
Kun to Begivenheder skulle her særlig anføres; i den ene gik F. 
med Rigsraadet, i den anden med Kongen, og begge Gange valgte 
han uden Hensyn til egen Behagelighed eller Fordel at gaa den 
Vej, som et retskaffent Sind maatte anbefale. Den ene Gang var, 
da Rigsraadet med F. i Spidsen i Avg. 1634 i Anledning af Prins 
Christians forestaaende Ægteskab gjorde Kongen meget indtrængende 
Forestillinger om, hvor nødvendigt det var, at Prinsen ændrede sit
usædelige cg irreligiøse Levned, der ellers vilde bringe Skam og 
Skade over Fædrelandet; den anden Gang var, da F. og Hr. Jørgen 
Urne til Alslev s. A. vare de eneste blandt Adelen i Sjælland og 
Smaalandene, som ubetinget erklærede sig villige til efter Kongens
Forslag at ophæve Vornedskabet paa deres Godser.
Det var ikke blot de indenrigske, men ogsaa de udenrigske 
Sager, som gave F. nok at gjøre, da hans Virken faldt i 
Trediveaarskrigens Tid, der, som næppe nogen anden, var rig paa 
indviklede og vanskelige politiske Situationer og Forhandlinger. At F., 
ligesom Rigsraadet i det hele, kun i ringe Grad har billiget
Christian IV's dristige Stormagtspolitik, er næppe tvivlsomt, særlig da 
det viste sig, hvilke Ulykker den bragte over Fædrelandet. Kun 
en enkelt Gang antydes det dog bestemt, at «der var noget uklart»
mellem ham og Kongen. Men for øvrigt har F. vistnok som en 
tro Mand til enhver Tid søgt paa bedste Maade at udfylde den 
ham anviste Plads. I en Del af Aaret 1627 var han Formand i 
Regeringsraadet, der styrede Landets indre Sager i Kongens 
Fraværelse. Han var med Tage Thott Danmarks Sendemand til 
Stockholm i Vinteren 1627-28, da Christian IV under de kejserlige
Troppers ødelæggende Fremgang her i Landet gjærne vilde have 
sluttet et Forbund med Sverige; og ved Fredsunderhandlingerne i 
Lybek (1629), der gjorde en forholdsvis god Ende paa en ulykkelig 
Krig, var F. tillige med Jacob Ulfeldt og Albert Skeel den danske 
Konges befuldmægtigede. Naar Danmark imidlertid efter denne 
Fred af Omstændighederne mere og mere blev tvunget over til 
kejserlig Side, har det sikkert været tungt for F. at agte paa den 
Gang, Sagerne toge. Hans Indflydelse var ikke stor nok til at 
afværge den, skjønt han personlig var den protestantiske Sag hjærtelig 
hengiven og navnlig nærede megen Sympathi for Gustav Adolfs 
Person, hvorfor ogsaa dennes Død paa Valpladsen ved Lützen gik 
ham nær til Hjærte. Den Politik, F. foretrak, gik ud paa at hævde 
Danmarks Nevtralitet under de frygtelige Storme, som hjemsøgte
Evropa; men Tidsforholdene vare lidet gunstige for en Fredspolitik, 
og Christian IV's personlige Holdning stemmede ingenlunde altid 
med den Fremgangsmaade, som hans Kansler ansaa for den rette.

For alt, hvad der vedrørte Fædrelandets Litteratur og Historie, 
nærede F. en levende Interesse. En af hans første Opfordringer 
til Universitetet gik ud paa at foranstalte en Udgave af den 
berømte Læge Dr. Peder Sørensens efterladte Skrifter. Siden laa det 
ham paa Hjærte at faa de danske Historiografers utrykte Arbejder 
frem for Lyset. Men Landets ved Krigen foraarsagede finansielle 
Afmagt hindrede Planens Udførelse. Gram har vidnet om F., at 
han var lige saa godt hjemme i Historien som nogen, hvis egentlige 
Kald det var at sysle dermed; han var alle lærdes store Velynder, 
og ingen skjønnede bedre end han, hvad der tjente til 
Videnskabernes Fremme. Til en Mand som den lærde Holger Rosenkrantz 
stod F. i det allervenligste Forhold. Ved sine Opmuntringer 
bidrog han væsentlig til, at Oluf Worm udgav sine Arbejder 
vedrørende den danske Oldforskning, og han har saaledes Æren af at 
have fremlokket nogle af de smukkeste Frugter af det 17. 
Aarhundredes videnskabelige Stræben. Selv ejede han flere værdifulde 
Membraner af oldnordisk Litteratur og satte megen Pris paa dem. 
Historieskriverne Pontanus' og Meursius' Arbejder fulgte han med 
stor Deltagelse. Stephan Stephanius hjalp han til Ansættelse ved 
Sorø Akademi og bidrog siden personlig til, at hans Udgave af 
Saxe kunde komme for Lyset. Han opmuntrede Arrebo i hans
Digtervirksomhed og tilskyndede ham til Affattelsen af hans 
Hovedværk, «Hexaëmeron». Kort sagt, enhver ærlig Stræben efter at 
bringe den fædrelandske Litteratur paa Fode fandt hos F. 
Deltagelse og velvillig Beskyttelse.

Om hans Virksomhed for Skole og Kirke kunde siges meget. 
Her indskrænke vi os til at bemærke, at han med Lyst og Indsigt 
syslede med specielle Undervisningsspørgsmaal vedrørende de latinske 
Skoler og Gymnasier, og man har endnu den af saa mange 
betydningsfulde Hverv optagne Kanslers egenhændige Udkast til en Række 
Kongebreve, bestemte til at yde Præsterne i de slettest aflagte Kald 
nogen Forbedring i deres Indkomster.

Intet Under derfor, at det vakte almindelig Sorg, særlig i alle 
Kredse, som kunde regnes blandt de lærde, da det rygtedes, at F. 
1. Okt. 1639 efter 3 Ugers Sygdom var bortkaldt ved Døden. 
Sjællands Biskop, Dr. Jesper Brochmand, tolkede ved hans 
Bisættelse i Frue Kirke paa en værdig Maade de Følelser, der vistnok 
besjælede de allerfleste danske og norske over for den bortgangne 
Hædersmand. Det samme gjorde Professor Hans Hansen Resen 
paa Universitetet. F.s Lig blev siden jordet i Sorø Kirke, hvori 
ogsaa hans Hustru (d. 1653) og flere af hans  Børn hvile.

En fremmed, som i Christian IV's Tid besøgte Danmark, har 
skildret F. som en Mand af høj og anselig Skikkelse med et noget 
bredt Ansigt og et gammeldags firkantet Skjæg; han talte godt 
Fransk, var lærd, sagtmodig (esprit doux), oprigtig, om end
en Smule frygtagtig. Hans endnu bevarede Billede viser os et godt 
og ærligt, men just ikke aandfuldt Udtryk. Hans Bryst er prydet 
med Elefantordenen. «En brav, fornuftig og arbejdsom Mand», 
det var det Minde, Efterslægten bevarede om ham.

Der fortælles, at F. var tilbøjelig til, naar der mødte særlige 
Tilfælde, som ikke udtrykkelig vare omhandlede i
Loven, da strax at komme med en ny Forordning, og
at Christian IV lidt utaalmodig herover en Morgen,
da Kansleren efter Sædvane indfandt sig paa Slottet,
modtog ham med det Spørgsmaal: «Naa, hvilke nye
Forordninger har I nu drømt om i Nat?» Men det
tilføjes ogsaa, at Kongen var meget taknemmelig
over, at F. mod Slutningen af sit Liv paatog sig at
sammenarbejde de ældre Forordninger til en Reces, og
at han i den Anledning gjorde F.s Hustru og ældste
Søn betydelige Foræringer. F. oplevede dog ikke
Fuldendelsen af dette Arbejde, der først senere kom
for Lyset som Christian IV's bekjendte «store Reces»
af 1643.

F. skrev sig til Kragerup, en Gaard i Ørslev Sogn ved
Slagelse, som hans Fader 1610 havde udlagt til ham,
og hvor han opførte en grundmuret Hovedbygning med
3 Fløje af 2 Etager. Siden blev han Ejer af Vaar
i hans Fødesogn, Farstrup. Her viste han den samme
retsindige Tænkemaade, som hans Ven Holger Rosenkrantz
-- som et Særsyn blandt Adelen -- ogsaa havde vist, ved
at udlægge Sognepræsten en Gaard som Erstatning for
Tiende, hvilken Afgift de adelige Sædegaarde ellers
vare fri for. Endelig ejede F. Lindholm i den smukke
Egn ved Borrevejle, 1 Mil vest for Roskilde, og her
opholdt han sig jævnlig i sine sidste Aar. -- Han
efterlod en stor Børneflok, deriblandt nedenanførte
Christian og Hans F.

Brochmand, Ligpræd. ov. C. F. 
Resen, Oratio funebris. 
Suhm, Nye Saml. I, 8 f. 
Fridericia, Danmarks ydre polit. Hist. 1629-60 I, 78 ff. 

<i>H. F. Rørdam.</i>

</chapter><chapter name="Friis, Christian, 1617-57, til Lyngbygaard">

<b>Friis, Christian,</b> 1617-57, til Lyngbygaard, 
Søn af den ovfr. nævnte Kansler Christian F. (d. 1639), blev
født 29. Jan. 1617 paa Skanderborg. Han opdroges
en Tid i Huset hos den daværende Professor,
senere Biskop, Jesper Brochmand, kom derefter
1633 til Sorø Akademi og paabegyndte 1635 de unge
adeliges sædvanlige Udenlandsrejse til Nederlandene,
Frankrig og England. Efter sin Hjemkomst var han
Hofjunker 1640-44, deltog som Kapitajn i Krigen med
Sverige og sluttede, da denne var endt, i Nov. 1645
en Overenskomst med den i Danmark værende franske
Gesandt de la Thuillerie, hvorved han lovede at
hverve 20 Kompagnier Fodfolk og et Kompagni Ryttere
for Ludvig XIV. Han kom ogsaa, til Frankrig og tjente
der under Turenne, men da han ikke havde bragt saa
mange Folk med sig, som han havde paataget sig,
blev han ikke behandlet efter Ønske og vendte 1647
tilbage til Danmark, 

1649 fik han Bestalling som Felttøjmester,
d. e. Chef for Artilleriet; men om hans Virksomhed i
dette Embede er intet nøjere oplyst. Han nævnes 1651
som en Modstander af Corfits Ulfeldt, men i Slutningen
af 1653 hedder det paa den anden Side om ham, at han
ikke var vel set ved Hove. Fra 1653 var han Lensmand
paa Mariager Kloster. Da det tegnede til Krig med
Sverige i Begyndelsen af 1657, var han imellem de
Adelsmænd, der paatoge sig at hverve de fleste Folk,
nemlig et Regiment til Fods paa 1000 Mand samt 600
Ryttere. I April s. A. fik han Ordre til at begive
sig med Artilleriet til Holsten og deltog efter
Krigens Udbrud i Angrebet paa Bremervørde. Nogen
Fortjeneste indlagde han sig dog næppe, en samtidig
Satire spottede hans Fejhed foruden hans Usædelighed,
og i Juli førte han ilfærdig sine Ryttere tilbage
til Frederiksodde. Vistnok før Svenskernes Angreb
paa denne Fæstning var han syg rejst til Kjøbenhavn
og døde der 16. Dec. 1657. 24. Juni 1649 havde han
ægtet Øllegaard Axelsdatter Gyldenstjerne, med hvem
han havde faaet Lyngbygaard i Skaane; hun ægtede
efter hans Død den bekjendte Cai Lykke.

Universitetsprogram.
Danmarks Adels Aarbog 1886, S. 136.

<i>J. A. Fridericia.</i>

</chapter><chapter name="Friis, Christian Greve, 1691-1763, Officer">

<b>Friis, Christian</b> Greve, 1691-1763, Officer,
født 28. Jan. 1691, var eneste overlevende Søn af
nedennævnte Niels Greve F. (d. 1699). C. F. studerede
paa Ridderakademiet i Sorø og traadte saa, 18 Aar
gammel, ind i Hæren som Ritmester ved 3. jyske
Rytterregiment, der hørte til Hjælpekorpset
i Flandern. 1/2 Aar efter blev han forsat til
Hestgarden, men blev 1711 med Oberstlieutenants
Karakter ansat som Generaladjudant hos Frederik
IV, hvorfor han kun tog liden Del i de egentlige
Krigsbegivenheder. Udnævnt til Oberst 1712 var han
s. A. med ved Gadebusch i Kongens Suite, og da man
i Jan. 1716 satte Kjøbenhavn i Forsvarsstand mod et
Angreb fra Skaane, fik han Befaling over en af Hof- og
Staldetatens Betjente sammensat Afdeling, der skulde
forsvare en Del af Stadens Volde. 1717 blev F. Chef
for et hvervet Rytterregiment efter U. O. v. Dewitz
(IV, 258); 1723 blev han Generalmajor, og i denne
Egenskab blev han ansat ved det Korps, som i Foraaret
1734 sendtes til Tyskland i kejserlig Tjeneste. Da
F. nogle Maaneder senere mistede sin Hustru, traadte
han ud af aktiv Tjeneste. S. A. udnævntes han til
Generallieutenant. Sit Regiment overlod han til
sin Halvbroder, Grev F. C. Holstein-Holsteinborg,
der 1747 afløstes af Grev Erhard 
Wedel-Friis; denne, der var gift med F.s ældste
Datter, beholdt Regimentet, indtil han 1763 overtog
Frijsenborg efter Svigerfaderen. I sit Ægteskab
(14. Jan. 1711) med Øllegaard f. Gersdorf (f. 1687
d. 13. Juli 1734), Datter af Overceremonimester
Fred. G. til Ravnholt, havde F. kun Døtre. Han døde
23. Juni 1763 som sidste Mand af Slægten med 1 rødt
Egern i Vaabenet.

F. fuldførte den af hans Fader paabegyndte nye
Hovedbygning paa Frijsenborg og lod 1736 optage en
ny Jordebog over Grevskabet. Med dette arvede han
Favrskov, ved sin Moders Død 1757 tillige Boller og
Møgelkjær, som han indlemmede i Grevskabet. -- Han var
Kammerherre, blev 1714 hvid Ridder, 1729 Gehejmeraad,
1740 Gehejmekonferensraad, 1755 Ridder af Elefanten
og s. A. af l'union parfaite.

Danmarks Adels Aarbog 1886, S. 146. 
Danske Herregaarde V: Frijsenborg.

<i>H. W. Harbou.</i>

</chapter><chapter name="Friis, Christian Laurits, 1825-1903, Veterinær">

<b>Friis, Christian Laurits,</b> 1825-1903, Veterinær. 
Født i Kjøbenhavn 10. Avg. 1825, Søn af Bogbindermester
Matthias F. og Cathrine f. Hesselbeck. Uagtet hans Hu
stod til at blive Landmand, skulde han som eneste Søn
oplæres til at overtage sin Faders Forretning. Men
i det han kom til at bringe indbundne Bøger ud til
Veterinærskolen, fik han ved det Liv, han saa der,
en saa ubetvingelig Lyst til Dyrlægefaget, at hans
Fader til sidst modstræbende gav efter for hans
Ønske. I 1841 kom han paa Skolen, og i 1845 tog han
Dyrlægeexamen, hvorefter han forblev ved Skolen som
Kandidat, først i 2 Aar ved den ambulatoriske Klinik
(Tolstrup), derpaa i i Aar ved den stationære
(With). Fra denne for ham meget tiltrækkende
Virksomhed fjærnede Krigen ham. I alle 3 Krigsaar var
han Dyrlæge ved Batteriet Dinesen, og efter Krigens
Slutning fungerede han i Aar som Stabsdyrlæge ved
Generalkommandoen i Slesvig. I 1852 blev han ansat ved
3. Dragonregiment. I 1853 konkurrerede han med Prosch
om en Lektorpost ved Veterinærskolen i de hygiejniske
Fag og skrev i den Anledning en Afhandling: «I
hvilken Vexelvirkning staar Brystkassens Form og
Rumfang hos Huspattedyrene med den øvrige Organisme,
og hvad Hensyn bør man tage hertil ved Bedømmelsen af
Hesten?» Ved Bedømmelsen kom han næsten til at staa
lige med Prosch. Prosch blev indstillet til Posten,
men Censurkomiteen henledede Ministeriets særdeles
Opmærksomhed paa F. og anbefalede, at der blev givet
ham Lejlighed til fortsat videnskabelig Uddannelse,
hvilket imidlertid 

ikke skete. -- Fra 1856-59 gjorde han Tjeneste
ved 6. Dragonregiment i Itzeho og blev derpaa
Regimentsdyrlæge ved Husarerne. 28. Okt. 1863 blev
han udnævnt til Stabsdyrlæge og kom altsaa til
at lede Veterinærvæsenet under Felttoget 1864. --
I 1856 oversatte han Hertwigs «Arzneimittellehre
für Thierärzte», men han har ellers ikke udfoldet
nogen synderlig litterær Virksomhed. I 1867
besøgte han Veterinærskolerne i Berlin og Wien og
gjorde et Ophold ved den store franske Feltlejr
ved Chalons. Fra 1864 har han været Medlem af det
veterinære Sundhedsraad. Som Stabsdyrlæge har F. med
Held virket for Forbedringen af de militære Dyrlægers
Stilling. -- F. har været gift med Kirsten Simonia
f. Simonsen (f. 13. Marts 1829 d. 26. Marts 1877).
F. døde 9. Febr. 1903.
 
<i>B. Bang.</i>

</chapter><chapter name="Friis, Christian Lodberg, 1699-1773, Læge">

<b>Friis, Christian Lodberg,</b> 1699-1773, Læge, 
blev født 3. Avg. 1699 i Visby i Ribe Stift, hvor Faderen,
Bagge F., var Præst og gift med Birgitte Lodberg,
Datter af Biskop L. i Ribe. Efter meget tidlig at have
mistet sin Fader kom han med Moderen til Odense, hvis
Latinskole han besøgte. Senere fik han Undervisning
i Kjøbenhavn, deponerede 1716 ved Universitetet og
studerede som Alumnus paa Borchs Kollegium Medicin
her, indtil han 1722 tiltraadte en Udenlandsrejse,
hvor han først besøgte de berømte nordtyske
Universiteter (Helmstedt, Halle, Jena, Wittenberg)
og derpaa i længere Tid studerede i Leiden. Efter
endnu at have besøgt engelske Universiteter
vendte han over Holland tilbage til Danmark 1724 og
promoveredes det følgende Aar. Derefter praktiserede
han i Kjøbenhavn og udnævntes 1734 til Læge ved
Waisenhuset og Stadsfysikus. 1739 konkurrerede han
til det ved Joh. de Buchwalds Død ledige medicinske
Professorat. Han sejrede vel ikke, men fik Udnævnelse
som Professor extraordinarius. Efter at have deltaget
i Behandlingen af Christian VI under dennes sidste

Sygdom udnævntes han 1746 til Professor medicinæ
designatus, og da Detharding døde 1747, rykkede
han op i det medicinske Fakultet. Medens han var en
meget benyttet og anset praktiserende Læge, har han
et daarligt Lov som Universitetslærer og var baade
forsømmelig og uduelig. Heller ikke som Videnskabsmand
har han nogen som helst Fortjeneste, skjønt han
1750 som Professor blev Medlem af Videnskabernes
Selskab. 1755-56 var han Universitetsrektor, 1761
blev han Justitsraad, 1769 Etatsraad. Ved B. Buchwalds
Død 1763 blev han Decanus i Fakultetet og i Collegium
medicum, 

men lod fra 1764 sine Lærerforretninger ved Universitetet besørge 
af Rottbøll som Vikar. 22. Febr. 1773 døde han ugift.

Busching, Nachrichten von dem Zustande der Wissensch. u. Künste in Danemark II, 171 ff. Ingerslev, Danmarks Læger og Lægevæsen II, 311 f.

<i>Jul. Petersen.</i>

</chapter><chapter name="Friis, Frederik, f. 1836, Landmand">

<b>Friis, Frederik,</b> f. 1836, Landmand. 
Han er af gammel Landmandsslægt og fødtes 6. Dec. 1836 paa Lyngbygaard
ved Aarhus, der ejedes af Faderen, Hofjægermester Johannes F. (f. 1795 
d. 1877); Moderen hed Dorthea Sophie f. Meulengracht. Efter i 3 
Aar at have lært praktisk Landbrug kom F. 1858 paa den da 
aabnede kgl. Veterinær- og Landbohøjskole, hvor han 1860 tog
Landbrugsexamen. Aaret efter kjøbte han Hedegaarden Duelund, 
som han har drevet op til at blive en fortrinlig Avlsgaard med et 
Udbytte som paa de fremmeligste Gaarde i Landets frugtbare Egne. 
-- F. har spillet en Leders Rolle i Landbrugets Foreningsliv, til 
hvilken en omfattende agronomisk Viden og et klart Hoved i 
Forbindelse med Gentleman-Farmerens vindende og kulante Optræden 
gjøre ham skikket som faa. Han valgtes 1866 til Formand for den 
da oprettede Silkeborg og Lysgaard-Hids Herreders Landbrugsforening
-- politiske Forhold tvang ham i Foraaret 1889 til at 
fratræde denne Plads --, fra 1878 har han været Medlem af 
Landhusholdningsselskabets Bestyrelsesraad og fra 1880 Formand i 
Tilsynskomiteen for Bøgildgaard; i den store jyske Fællesforenings 
Bestyrelse har han haft Sæde siden 1876, og han har været med 
til at ordne de senere Landmandsforsamlinger osv. Rækken af de 
Tillidsposter, han har beklædt, er lang. 

I 1878 blev F. Formand for den jyske Fællesforenings Mejeriudvalg. 
I denne Stilling fik han ofte Lejlighed til Samarbejde med 
Docent Fjord, og da denne begyndte sine epokegjørende Forsøg, 
fulgte F. dem fra første Færd af med levende og forstaaende 
Interesse. Med Raad og Daad -- Duelund er en højt anset 
Mejerigaard og en af vore bekjendte «Forsøgsgaarde» -- stod han 
Fjord bi, og da det vigtige Valg af dennes Efterfølger skulde
træffes, faldt Blikket naturlig paa F. 29. Maj 1891 udnævntes han 
til Forsøgsleder ved det landøkonomiske Forsøgslaboratorium.

F., der 1874 fik Titel af Jægermester og 1881 af Hofjægermester, 
ægtede 24. Juni 1862 Elise Brammer (d. 1869), Datter af Biskop B. (II, 625).

Galschiøt, Landbrug og Landmænd i Danm.

<i>H. Hertel.</i>
</chapter>
<chapter name="Friis, Frederik Ferdinand, 1793-1865, Arkitekt">

<b>Friis, Frederik Ferdinand,</b> 1793-1865, Arkitekt,
var Søn af Justitsraad, Bygmester  og «Fontænemester» Peder F. og Henriette 
Johanne f. West; han fødtes i Kjøbenhavn 16. Dec. 1793, blev 
Student 1812 og besøgte derefter Kunstakademiets Bygningsskoler, 
hvor han efterhaanden vandt de forskjellige Medailler, 1825 den
store Guldmedaille for Opgaven «en Toldbod». Efter at have 
opholdt sig i Udlandet med offentlig Understøttelse 1827-32 kom 
han hjem, blev agreeret og Medlem af Akademiet 1833 paa 
Opgaven «et Musæum»; 1831 blev han udnævnt til kgl. Bygningsinspektør
for Sjælland, senere til Professor. Han døde ugift 
18. Marts 1865. -- F. har ikke haft nogen synderlig Betydning 
som udøvende Arkitekt; Horsens Fængselsbygning er det eneste 
større Arbejde, han har efterladt sig. Men han spillede en ikke 
ringe Rolle under de daværende Kunst- og Bygningsforhold paa 
Grund af sin personlige Optræden og sin nære Forbindelse med
toneangivende Kredse som den Freundske og Frederik VII's. Han 
konkurrerede forgjæves til «Thorvaldsens Musæum» og deltog senere 
som Medlem af Kontrolkomiteen i den mindre hensynsfulde Behandling 
af Bindesbøll.

Weilbach, Konstnerlex.

<i>Erik Schiødte.</i>

</chapter><chapter name="Friis, Frederik Reinholdt, f. 1836, Litterat">

<b>Friis, Frederik Reinholdt,</b> f. 1836, Litterat. 
R. F. er født 8. Juni 1836 i Tjørneby i Laaland, hvor hans Fader, Hans F., var 
Gaardejer. I 1 1/2 Aar gik han i Nakskov Realskole og blev efter 
sin Konfirmation sat til Landvæsenet, men da hans eneste Interesse
var Læsning, kom han 1854 til Kjøbenhavn, hvor han Aaret 
efter underkastede sig Præliminærexamen og Adgangsexamen ved 
Polyteknisk Læreanstalt, ved hvilken han 1860 tog en partiel Examen 
i Teknologi, Fysik og Kemi. Uden for Læreanstaltens Fag havde 
han samtidig taget praktisk Vejledning hos en Mekaniker og studeret 
Astronomi. Fra 1. Jan. 1861 fik han Ansættelse ved Telegrafstationen 
i Kjøbenhavn, i Efteraaret 1863 i Flensborg, siden i Slesvig og fik 
ved Krigens Begyndelse som værnepligtig Tjeneste ved Felttelegrafen, 
som han fulgte til Als og Fyn. Ved Udgangen af 1864 afskedigedes 
han af Telegraftjenesten. F.s astronomiske Studier førte ham tidlig 
ind paa Undersøgelser om Tyge Brahe; 1868 gjorde han med offentlig 
Understøttelse en Rejse til Wien for at undersøge de der opbevarede 
Manuskripter af ham. Foruden sin 1871 udgivne større Biografi af
Tyge Brahe har han udgivet en Mængde Meddelelser om og 
Udgaver af Skrifter af denne og hans Disciple, men desuden har F. 
været en flittig Forfatter paa mange andre
Omraader; blandt hans Arbejder af teknisk,
topografisk, biografisk og kunsthistorisk
Indhold maa særlig nævnes «Samlinger til
dansk Bygnings- og Kunsthistorie» (1872-78).

<i>O. Nielsen.</i>

</chapter><chapter name="Friis, Gabriel Michael, 1832-1900, Læge">

<b>Friis, Gabriel Michael,</b> 1832-1900, Læge. 
Han er født i Jærnved Præstegaard ved Ribe 10. Dec. 1832 og
Søn af Sognepræst i Jærnved (senere i Vilslev) Hans
Nicolai Tranberg F. og Sophie Amalie f. Teilman. Han
blev dimitteret fra Ribe Skole 1852 og tog
medicinsk-kirurgisk Embedsexamen i 1858. Efter at
have fungeret som Kandidat paa Frederiks Hospital i et
Par Aar gik han som Skibslæge med Fregatten «Sjælland»
til Brasilien og Vestindien og nedsatte sig efter sin
Hjemkomst som praktiserende Læge i Tønder i 1861. Det
følgende Aar tog han den for slesvigske Physici
befalede Examen i Flensborg, og i 1879 forsvarede han
sin for den filosofiske Doktorgrad skrevne anatomiske
Afhandling «Fiskeøjet». Foruden dette Arbejde har
han udgivet en Skildring af sit Togt med Fregatten
«Sjælland» (1862) og flere Tidsskriftsafhandlinger
samt sin Slægts Stamtavle: «Herredsfoged Nis Henriksen
paa Hajstrupgaard og hans Slægt» (trykt som Manuskript
1888). 17. Maj 1865 ægtede han Cathrine Margrethe
Lassen, Datter af Amtsforvalter i Tønder Iver L. og
Anna Margrethe Sophie f. Voigt. F. døde 14. Juli 1900.

Carøe og Selmer, Den danske Lægestand, 6. Udg.

<i>Jonas Collin.</i>

</chapter><chapter name="
Friis, Hans, 1625-97, til Clausholm">

<b>Friis, Hans,</b> 1625-97, til Clausholm, 
Broder til  ovfr. nævnte Christian F. (d. 1657), blev født
6. Jan. 1625 i Kjøbenhavn. Opdragen ligesom Broderen
hos Jesper Brochmand kom han til Sorø Akademi
1639 og rejste 1640 til Udlandet, hvor han navnlig
opholdt sig længe i Frankrig. Han kom først i Juli
1643 tilbage til Danmark, blev Hofjunker og fulgte i
Slutningen af samme Aar som Kammerjunker Grev Valdemar
Christian paa hans store Rejse til Rusland. Efter
sin Hjemkomst i Juni 1645 deltog han en kort Tid i
Krigen med Sverige. 1646 var han i Corfits Ulfeldts
Følge paa hans Gesandtskabsrejse til Nederlandene
og Frankrig, kæmpede derefter under Turenne i Elsass
og tog senere Tjeneste hos den kejserlige Feltherre
Greven af Holzappel. Efter et Besøg hos Kejseren
i Prag kom han tilbage til Danmark i Okt. 1648 og
ægtede 20. Maj 1649 Helvig Ottesdatter Marsvin,
med hvem han fik Gaarden Clausholm ved Randers;
derimod solgte han 1656 sin Fædrenegaard Kragerup
paa Sjælland. Da Svenskerne 1657 rykkede 
op i Jylland, flygtede han over Hals og Hoved til Kjøbenhavn. 
Her forstrakte han i Jan. 1658 Kongen med 20000 Rdl. og fik 
derfor Indtægterne af Silkeborg Len i Pant, saaledes at han i Løbet 
af 10 Aar skulde kunne hæve 2000 Rdl. aarlig. Efter Freden i 
Roskilde vendte han tilbage til Clausholm og satte, efter sin egen 
Beretning, under den nye Krig denne Gaard saaledes i Forsvarsstand, 
at Fjenden ikke kunde bemægtige sig den. I Foraaret og 
Sommeren 1659 hvervede han et Regiment Ryttere; han ønskede, 
at det ogsaa efter Freden maatte bevares som et Livregiment eller 
nationalt Regiment, og han udbad sig allerede den Gang, at der til 
Dækning af hans Udgifter derved maatte udlægges ham Jordegods. 
Med dette Regiment deltog han i Slaget ved Nyborg 14. Nov. 1659. 
I Anledning af hans Adfærd ved denne Lejlighed rettede en tysk 
Oberst snart efter graverende Beskyldninger mod ham for Fejhed, 
og hans Forsvar var ikke frit for Selvmodsigelser, rigt paa Praleri 
og i det hele blottet for Værdighed. Sikkert synes det ogsaa at
være, at hans overordnede gjentagne Gange havde maattet opfordre 
ham til at rykke frem; men om hans Forseelses Størrelse kan 
næppe fældes nogen egentlig Dom; da Kongen i Sept. 1660 
forlangte Erklæringer om Sagen, udtalte Feltmarskal Schack, at det 
ikke var ham bekjendt, at H. F. skulde have begaaet nogen Fejl. 
Imidlertid havde Rygtet om hans Fejhed bredt sig, og da H. F. 
paa det store Stændermøde 1660, uvist om paa Foranledning af 
Kongen eller af Adelen, blev Medlem af det af Frederik III 13. Okt. 
nedsatte Udvalg, som skulde overveje om Regeringsmaaden, efter 
at Arverettigheden var overdragen Kongen, hentydede Kjøbenhavns 
Stadthauptmand Frederik Thuresen under Forhandlingerne meget 
aabenlyst til, hvad der fortaltes om ham. Selve Beskyldningen 
hindrede dog ikke, at Kongen faa Dage efter lod ham nyde den 
Ære at være med til at bære Tronhimlen over Kongehuset ved 
Arvehyldingen 18. Okt. Dog var fra nu af hans Rolle udspillet. 
Hans Regiment blev, vistnok mod hans Ønske, aftakket og han 
selv afskediget fra sin Stilling som Oberst. Ogsaa ved den 
paafølgende Udlægning af Krongods til Statens Kreditorer blev han 
skuffet; han havde endnu i Okt. 1660 faaet Løfte om at maatte 
gjøre sig sine Udlæg betalt i Silkeborg Len, men 1661 blev det 
derværende Krongods udlagt til en borgerlig Kreditor, og han 
maatte lade sig nøje med Strøgods i Dronningborg Amt. Resten 
af sine Dage tilbragte han paa Clausholm og forfattede der en 
lille Avtobiografi, i hvilken han i høj Grad forherligede sig selv. Da 
hans første Hustru var død 4. Febr. 1678,
indgik han 1681 i sit 56. Aar et nyt Ægteskab
med Mette Brockdorff (d. 19. Marts 1693). Han selv
døde 14. Dec. 1697. Hans Børn (Døtre, hvoraf kun
en naaede voxen Alder) vare døde før ham, og han
oprettede derfor Hevringholm til et Stamhus for sine
Brodersønner.

Danske Mag. IV, 131 ff.; 4. R. VI, 289 ff. 
Danmarks Adels Aarbog 1886, S. 137.

<i>J. A. Fridericia.</i>

</chapter><chapter name="Friis, Hans Gabriel, 1839-92, Landskabsmaler">

<b>Friis, Hans Gabriel,</b> 1839-92, Landskabsmaler. 
H. F. er Søn af Landmand Frederik F. (f. 1796 d. 1882)
til Skovgaard ved Hobro og Christiane Frederikke
f. Lautrup (f. 1806 d. 1879) og er født 7. Sept. 1839
paa Faderens Ejendom. Han kom i Malerlære i Kjøbenhavn
1856 og blev Svend 1860, medens han samtidig besøgte
Kunstakademiet. Da han paa Grund af svagt Helbred
ikke kunde taale Haandværket og havde udpræget
Lyst til at blive Kunstner, søgte han Erhverv som
Fotograf og senere som Dekorationsmaler, samtidig
med at han uddannede sig til Kunstner hos F. C. Lund
og A. Kittendorff, og da Landskabsmaleriet især
tiltrak ham, studerede han flittig efter Naturen
og paavirkedes en Del af P. C. Skovgaard, særlig
medens han i 1866 boede en Vinter i dennes Hus. Han
begyndte at udstille 1863, først især Billeder fra
Jyllands Heder, senere sjællandske Skovegne og i
en hel Aarrække Motiver fra Falster, hvor han selv,
for at leve i Naturens Omgivelser, havde kjøbt sig
en Ejendom. Siden den Tid har han malet adskillige
Billeder fra Vintertiden og Efteraaret, men han
synes dog med Forkjærlighed at være Foraarets og den
friske Forsommers Maler. Den kgl. Malerisamling ejer
et Billede fra Jyllands Heder fra hans Ungdomstid,
et Vinterbillede og et Foraarsbillede. Et større
Billede af megen Virkning var «Efteraarsmorgen ved
Solopgang» (1871). F. blev i 1879 gift med Augusta
Hildeborg Schack (f. 1853), Datter af Pastor Tage
S. i Herstedøster og Hildeborg f. Bruun. Han døde 
20. Juli 1892.

Weilbach, Konstnerlex.

<i>Ph. Weilbach.</i>

</chapter><chapter name="Friis, Ingo Marius, f. 1838, Landmand">

<b>Friis, Ingo Marius,</b> f. 1838, Landmand, 
er en Søn af Proprietær Niels F. til Blaaholm paa Fyn og Mauritze
Nicoline f. Faber. I. F. er født 7. Marts 1838; efter
i nogle Aar at have besøgt Odense Latinskole kom han
til Landvæsenet. Han har været Forvalter paa Laaland,
i Slesvig og 8 Aar hos Baron Reedtz-Thott paa Gavnø,
fra hvilken Plads han 1871 tiltraadte Forpagtningen
af Lindersvold under Baroniet Gavnø. 20. Dec. 1866
ægtede han Eleonora 
Christine Trolle, Datter af Landvæsenskommissær
Chr. T. til Marienlund ved Odense. -- For
Sjællands Landbrug har F. haft stor Betydning
som «Tyreforeningernes Fader». Med overordentlig
Energi har han virket, talt og skrevet om disse
Foreninger, i de døde Egne har han været Manden til
at bringe Liv og faa Sagen sat i Scene, og mere
end nogen anden skyldes det ham, at Øen snart er
omspændt med et Net af Tyreforeninger. Impulsen
fra F.s Agitation spores stærkt ogsaa i de
andre Landsdele, hvor Avlsforening dannes efter
Avlsforening -- sikkert af overordentlig Betydning
for Fremtidens Husdyrbrug. F., der 1887 udnævntes
til Statsdyrskuekommissær for Sjællands Distrikt,
er Formand for den derværende Tyreskuekommission.

<i>H. Hertel.</i>

</chapter><chapter name="Friis, Jacob Jørgen Frederik, 1815-79, Forfatter">

<b>Friis, Jacob Jørgen Frederik,</b> 1815-79, Forfatter, 
er født 4. Maj 1815 i Faaborg, hvor Faderen, Jørgen Jacob
Hansen F. (d. 1838) -- gift med Anna Cathrine f. Hansen
--, var Prokurator. Han gik i Odense Latinskole,
dimitteredes her fra til Universitetet 1836 og
tog -- efter at have været Alumnus paa Valkendorfs
Kollegium -- 1842 theologisk Embedsexamen. I 5
Aar virkede han som Huslærer, indtil han (1847)
ansattes som Andenlærer ved Nakskov borgerlige
Realskole. Først 1858 udnævntes han til Sognepræst
for Horne og Asdal Menigheder i Aalborg Stift,
og her fra forflyttedes han 1871 til Veggerby og
Bislev i Viborg Stift. 15. Nov. 1851 havde han ægtet
Hanne Signe Cecilie Seehusen (f. 6. April 1832),
Datter af Forpagter H. D. S. paa Laaland. Han døde
15. Febr. 1879.

F. har udfoldet en ret betydelig Virksomhed som
folkelig Forfatter. Han er ikke lidet paavirket af
Carit Etlar -- maaske ogsaa noget af Beatus Dodt --,
og naar han end langtfra sit Forbillede i frodig
Opfindelsesevne og virkningsfuld Fremstilling,
saa have dog flere af hans Fortællinger vundet
megen Udbredelse, navnlig blandt Ungdommen og
jævnere Læsere. De fleste af hans Bøger behandle
halvhistoriske Æmner fra en svunden Tid, og til
adskillige af dem har han hentet Stoffet fra Laaland,
hvor han jo havde tilbragt en længere Tid af sit
Liv. Blandt hans mere bekjendte Arbejder kunne nævnes
«Svenskerne paa Laaland» (1856), «Fiskelars» (1857),
«Lybekkerne i Nakskov» (1858) og «Magnus Heinesen»
(1870). Ogsaa paa historisk Forfattervirksomhed kom
han lidt ind og besørgede en ny og fortsat Udgave af
P. Rhodes 
«Samlinger til Laalands og Falsters Historie» (1859-60). Aaret 
efter hans Død udkom «Ungdomserindringer og Fortællinger».

J. J. F. Friis, Ungdomserindringer og Fortællinger. 
Erslew, Forf. Lex. 
Elvius, Danmarks Præstehist. 1869-84 S. 564.

<i>Sophus Bauditz.</i>

</chapter><chapter name="Friis, Jep, --1486, Biskop">

<b>Friis, Jep,</b> --1486, Biskop, 
var en Søn af Niels F. til Stollig i Sønderjylland og Haraldskjær ved Vejle, 
af den adelige Slægt, der førte en Skaktavl i Vaabenet. Moderen hed Ellen 
Henningsdatter (Moltke). J. F. forekommer første Gang 1440, da han 
studerede i Leipzig. 1442 nævnes han som Kannik i Ribe, senere 
tillige som bestandig Vicarius ved vor Frue Alter i St. Michaelis 
Kirke i Ribe og som Besidder af Ubby Kirke (i Sjælland). Da han 
ikke synes at have resideret i Ribe, kan det formodes, at han har 
tjent i Kongens Kancelli. I alt Fald er der Tegn til, at han har 
været yndet af Christian I, og det var vel ved Kongens Bistand, 
at han 1453 blev valgt til Biskop i Børglum. Aaret efter gav 
Kongen ham og hans Efterfølgere Birkeret over Thisted By. Sin 
yngre Broder Ville F. skaffede J. F. baade et Kanonikat i Ribe 
og Thyholms Provsti i Børglum Stift. -- Faa Bispestolen sad J. F. 
i en lang Aarrække, og hans Navn er derfor ikke blot knyttet til 
mange Foranstaltninger og Handeler i hans eget Stift, men ogsaa 
til forskjellige vigtige Afgjørelser i Rigets Anliggender (særlig 
vedrørende Slesvig og Sverige), i hvilke han som Medlem af Rigsraadet 
tog Del, ligesom han findes som Meddommer paa kongelige Retterting 
i vigtige Sager. Det var jo saaledes med den Tids Herrebisper, 
at de i Regelen vare langt mere optagne af verdslige end 
af aandelige Opgaver. 1483 byggede han et Kapel ved sin 
Domkirke, hvortil han gav 3 Gaarde. Han døde 1486 og jordedes i 
Børglum Kirke. Paa Kirkens Kalk havde han ladet indgrave en
Opfordring til Efterkommerne om at mindes ham i deres Bøn («Orate 
pro Jacobo Frisio»). Skjønt det omtales, at han havde givet Gods 
til Børglum Kloster, rejste Provsten og Kapitlet sammesteds dog 
efter hans Død Klage over, at Klosteret ikke havde faaet Vederlag
for Gods, han «havde forkommet fra Stiftet», og gjorde derfor 
Erstatningskrav gjældende mod hans Slægt. Det er imidlertid ikke 
bekjendt, om de have faaet Rettens Medhold.

Danmarks Adels Aarbog 1886, S. 130. 
Kinch, Ribe Bys Hist. I, 326 f. 
Barner, Fam. Rosenkrantz's Hist. I. 
Pontoppidan, Annales eccles. Dan. II, 488 f.

<i>H. F. Rørdam.</i>

</chapter><chapter name="Friis, Jep, --1547, til Lyngholm">

<b>Friis, Jep,</b> --1547, til Lyngholm (Hassing Herred i Thy), var 
Søn af Peder F. til Irup (Thy) og Kirsten Nielsdatter Banner og 
Broder til ndfr. nævnte Biskop Niels F. Ved sit Giftermaal med 
Helvig Høg, Datter af Rigsraaden Hr. Niels H. (d. 1524), kom han 
baade i Besiddelse af Lyngholm og af Skive Len, som han beholdt 
som Pantelen til 1538. Fra 1532-35 havde han baade Grinderslev
og Sebber Klostre i Forlening. Han indtog en ret anselig Stilling 
blandt den jyske Adel. 1531 blev han saaledes indsat til 
Rettertingsdommer i Viborg Stift tillige med Biskop Jørgen Friis og Jens 
Hvas, hvilken Stilling atter bekræftedes af Rigsraadet 1533 efter
Frederik I's Død; 1533 blev han ligeledes tillige med sin Svigersøn, 
Holger Holgersen Rosenkrantz til Boller, der var gift med hans eneste 
Barn, Kirsten F., og flere Adelsmænd indsat til Befalingsmand i Jylland, 
og da Christian III 1534 hyldedes i Horsens, var J. F. en af de 
Adelsmænd, der indsattes til Landsdommere ved Siden af Mogens 
Munk. Denne Stilling indtog han endnu 1537, men fratraadte den
o. 1538. I Grevefejden udplyndredes og brændtes alle hans 
Forleninger og Ejendomme, Lyngholm saaledes af Thisted Borgere, 
Skivehus af Nykjøbing Borgere, formodentlig førte af Oluf Duus fra 
Thy, der senere henrettedes. J. F. var ogsaa blandt de Adelsmænd,
der opbøde den saakaldte Halsløsning af de oprørske Bønder, og 
han synes at være optraadt med stor Strænghed. Han døde 1547. 

Danmarks Adels Aarbog 1886, S. 133. 
Heise, Diplom. Vibergense, Indl. S. XLIX.

<i>A. Heise.</i>

</chapter><chapter name="Friis, Jesper, --1558">

<b>Friis, Jesper,</b> --1558, 
Søn af en fattig fynsk Adelsmand, Christen F. i Aarslev, tjente i Grevefejden
som Køgemester hos Rigsmarsken, Hr. Tyge Krabbe, paa Helsingborg og udmærkede sig 
her saa meget, at han senere steg til betydelige Stillinger. Det 
var nemlig til ham, Hr. Tyge under Slaget i Helsingborg i Jan. 1535 
havde betroet Skytset, og hans velrettede Skud fra «Kjærnen» bragte 
Død og Fordærvelse blandt Lybekkerne, saa at Marcus Meier, 

Mikkel Blick og flere af Førerne bleve fangne; det var derfor ogsaa 
ham, der senere, efter Mikkel Blicks Død, sendte dennes Rustning, 
som han altsaa har beholdt som Krigsbytte, tilbage til Familien 
(s. II, 392). J. F. havde senere betydelige Forleninger, saaledes 
1541-49 Malmøhus og 1551-56 Akershus, hvormed var forbundet 
en betydelig Indflydelse i Norge. Han synes at have været en
driftig og virksom Lensmand. Han var gift med Anne Knudsdatter 
Hvide, med hvem han fik Rødkilde i Fyn, og døde 1558; begravet 
i Ulbølle Kirke tillige med sin Hustru.

Danmarks Adels Aarbog 1886, S. 121.

<i>A. Heise.</i>
</chapter>
<chapter name="Friis, Jesper, 1593-1643, til Ørbæklunde">

<b>Friis, Jesper,</b> 1593-1643, til Ørbæklunde, 
en Søn af ndfr. nævnte Niels F. (d. 1610), fødtes 20. Avg. 1593 paa Hesselager 
som den yngste af 13 Søskende. Omtr. 11 Aar gammel sendtes han af 
Faderen til Lüneburg for at gaa i Skole der, og dermed begyndte 
han et uroligt, omflakkende Liv, som, ganske vist med jævnlige
Afbrydelser, naar han besøgte Hjemmet, stod paa i henved 25 Aar. 
En stor Del af denne Tid tilbragte han under Vaaben, hvad der 
var hans Lyst og Glæde, først i Tyskland, hvorhen han paa ny 
begav sig efter Faderens Død, siden i Kalmarkrigen og derefter i
Frankrig. For en Tid lod han nu Sværdet hvile og greb Vandrestaven 
for at se sig om; han besøgte Spanien, England, Nederlandene, 
Frankrig, Italien, Tyrkiet, Ægypten, Arabien og Palæstina 
og vendte der fra over Malta tilbage til Italien, hvor han 1619 atter 
gik i Krigstjeneste. S. A. drog han over Alperne og tog Tjeneste 
hos Kejseren. I flere Aar færdedes han nu paa Bøhmens og 
Ungarns Valpladser i Spidsen for sit Kompagni, indtil han 1625 sendtes 
op til det nordlige Tyskland. Det var et stort Uheld for ham, thi 
den Fjende, han kom til at staa lige overfor, var hans egen Konge; 
endnu uheldigere var det dog, at han efter et Par Ugers Forløb 
ved et Udfald fra den af Tilly belejrede By Nienburg (i det 
hannoveranske) haardt saaret toges til Fange (Sept. 1625). Han slap 
dog godt fra det, thi hvor forbitret end Christian IV var paa ham, 
fordi han havde baaret Vaaben mod sin Konge, fik han dog 
Tilladelse til at rejse hjem til Danmark for der helt at komme til 
Kræfter. Da han var helbredet, tog han sin Afsked fra Kejseren 
og gik som en ægte Søn af sin Tid over i den modsatte Lejr. 
I den danske Konges Tjeneste kæmpede han de følgende Aar, 
siden 1628 som Oberst for det sjællandske Regiment Knægte, indtil 
Freden 1629 endte hans Krigervirksomhed. Han levede nu mest i 
Ro paa sin Gaard Ørbæklunde i Fyn, men maatte dog i Aarene 
1636-38 med det jyske Regiment, som han 1632 var bleven Oberst 
for, længere Tid ad Gangen ligge ovre i Holsten. Han døde 
15. April 1643 paa sin Gaard. Foruden denne ejede han Halvdelen
af Gaarden Bjørnsholm ved Limfjorden. -- 19. April 1629 ægtede 
han Elsebet Ulfeldt (f. 10. Juli 1609, d. 21. Juni 1676 i Svendborg), 
en Datter af Rigskansleren Jacob U. og Birgitte Brockenhuus.

Hans Mikkelsen, Ligpræd. ov. J. F., 1645. 
Danske Herregaarde II: Ørbæklunde; XX: Bjørnsholm. 
Christian IV's egenh. Breve I, 462 f. 

<i>C. F. Bricka.</i>

</chapter><chapter name="Friis, Jesper, 1673-1716, Officer">

<b>Friis, Jesper,</b> 1673-1716, Officer, 
var født 29. Sept. 1673 og Søn af Henrik F. til Ørbæklunde i dennes 3. Ægteskab med Sophie

Juul. Han blev i sit 17. Aar optaget i Drabantgarden med 
Fændriks Grad, men traadte ud efter 1 1/2 Aars Forløb, formodentlig 
for at gaa i fremmed Krigstjeneste. 1700 traadte han atter ind i 
den danske Hær som Kapitajn i Marineregimentet, gik 1701 over 
i Fodgarden, blev 1707 Kammerjunker, 1709 Oberstlieutenant af 
Infanteriet og Major i Garden, 1710 efter Slaget ved Helsingborg, 
hvor han blev saaret, karakt. Oberst ved den til Auxiliærtropperne
hørende Bataillon af Gården, 1711 virkelig Oberst og Chef for Ribe 
Stifts Nationalregiment, som han endnu s. A. ombyttede med et 
hvervet Regiment (tidligere Reusch's). Dette førte han under 
Felttogene i Nordtyskland 1711-13, hvornæst han blev Chef for et
ældre og mere anset Regiment, fynske gevorbne. 1715 deltog han 
med dette i Belejringen af Stralsund og blev her under Stormen 
17. Dec. haardt saaret, da han i Spidsen for en af Stormkolonnerne 
var trængt ind i Hornværket. Han døde af sine Saar 3. Marts 
1716 som sidste Mand af sin Slægt, og Vaabenet med de 3 sorte
Egern blev lagt i Graven med ham. -- Gift med Marie f. Svane 
(f. 29. Marts 1698 d. 5. Dec. 1772), Datter af Jægermester Fred. S. 
Hun giftede sig igjen 1733 med Gehejmeraad, Grev Fr. Ludv. v. Oertzen 
og antog efter at være skilt fra denne Navnet Grevinde Svane.

Danmarks Adels Aarbog 1886, S. 128.

<i>H. W. Harbou.</i>

</chapter><chapter name="Friis, Johan, 1494-1570, Kongens Kansler">

<b>Friis, Johan,</b> 1494-1570, Kongens Kansler. 
Naar Øjet søger tilbage til den gamle danske Adel i dens Velmagt, er der ikke 
mange Skikkelser, der tegne sig klarere for vort Blik end den 
gamle Kansler J. F., der i 3 Kongers Tid øvede en afgjørende 
Indflydelse paa Rigets Styrelse. Han var født 20. Febr. 1494. Hans
Fader var Jesper F. til Lundbygaard og Hesselager i Fyn; Moderen 
hed Anne Brockenhuus. Tidlig mistede han sine Forældre; imidlertid 
blev han sat i Skole i Odense, og der fra kom han siden til Aarhus, 
hvor han i nogle Aar var under den navnkundige Skolemand 
Dr. Morten Børups Vejledning. F. udtalte sig paa sine gamle Dage 
oftere med Taknemmelighed om den gode Undervisning, han havde 
faaet af denne Mand baade i Skolen og hjemme i hans Hus. 1514 
blev han immatrikuleret ved Kjøbenhavns Universitet. Senere drog 
han udenlands. Blandt andre Lærdomssæder skal han have besøgt 
Paris, ledsaget af M. Oluf Nielsen, der en Del Aar derefter blev 
den første evangeliske Sognepræst i Vejle. 1519 tog F. Magistergraden 
i Køln, hvorpaa han under ikke ringe Farer kom tilbage
til Fædrelandet, men kun for atter 1520 at drage ud. Denne Gang 
gik Rejsen til Rom, vistnok fordi det var hans Agt at indtræde i 
den gejstlige Stand, og fordi man der bedst lærte de Midler at 
kjende og knyttede de Forbindelser, der kunde bane Vej til de 
højeste Stillinger i Kirken. Ved Hjemkomsten her fra blev han 
Skriver i Christian II's Kancelli. Et Besøg,  han siden fik Lejlighed 
til at gjøre i Wittenberg, blev af afgjørende Betydning for hans 
kirkelige Holdning. I sin Alderdom mindedes han endnu med 
Glæde, at Melanchthon havde udtalt en gunstig Dom om ham.

Under Frederik I blev F. kongelig Sekretær og snart en 
Mand af betydelig Indflydelse, der sædvanlig fandtes blandt 
Kongens Omgivelser paa Gottorp. Han var kjendelig en af de danske 
Adelsmænd, der sluttede sig nærmest til denne Konge, og Lønnen, 
i Skikkelse af betydelige Forleninger, udeblev ikke. Allerede medens
Kongen 1523 belejrede Kjøbenhavn, forlenedes F. med Rønnebæksholm, 
og siden fik han andet Gods, der var forbrudt til Kronen af 
Mænd, der ikke vilde svigte deres Troskab mod Christian II. Ogsaa 
forskjellige gejstlige Forleninger opnaaede han, hvoriblandt kan 
fremhæves, at han 1530 fik «Livsbrev» paa Dalum Kloster mod at 
underholde Nonnerne og stille et vist Antal Ryttere i Krigstilfælde. 
Det laa ham meget paa Hjærte at udvide det under hans Hovedgaard 
Hesselager hørende Gods, og ved Frederik F s Velvilje naaede
han allerede i denne Konges Tid temmelig vidt i saa Henseende. 
Senere strakte han sig endnu videre.

Efter Kansler Claus Gjordsens Død i Sept. 1532 kom F. i 
Spidsen for det danske Kancelli; men da Kong Frederik døde i 
April 1533, forlod han med Kancelliet Gottorp Slot og drog til 
Kjøbenhavn, i det han samtidig overbragte Budskab fra 
Enkedronningen og Hertug Christian til det danske Rigsraad, et 
Budskab, der skulde minde om den afdøde Konges Fortjenester og
bane Vej til Tronen for hans ældste Søn. At F. efter Evne har 
virket for Hertug Christians Valg, kan ikke betvivles. Var denne 
bleven valgt i betimelig Tid, vilde Danmark være blevet forskaanet 
for store Ulykker, som nu kom over det, fordi de katholske
Prælater og deres Tilhængere skøde Kongevalget ud i Fremtiden, medens 
de selv efter fattig Lejlighed agerede Konger hver i sin Provins. 
F. fik af Herredagen, der i Juli 1533 var samlet i Kjøbenhavn, det 
Hverv at overbringe Hertug Christian et, som det synes, væsentlig 
af F. selv konciperet Forslag til en «Union» mellem Kongeriget 
Danmark og Hertugdømmerne, hvilken ogsaa senere kom i Stand. 
For øvrigt synes han at have trukket sig tilbage til sine Godser i 
Fyn, og da Grevefejden var udbrudt, søgte han at skaffe Midler til 
Øens Forsvar mod Lybekkerne. Da 19 fynske Adelsmænd 9. Juli 
1534 traadte sammen i Hjallese (tæt ved F.s Forlening Dalum Kloster) 
og bestemte sig til, ligesom den jyske Adel, at vælge Hertug 
Christian af Holsten til Konge, var F. Sjælen i denne Kreds og fik 
det Hverv i Forbindelse med nogle jyske Adelsmænd at drage til 
Hertugen for at tilkjendegive ham den fynske Adels Beredvillighed til
at tage ham til Konge samt at forestille ham, at Øen var blottet 
for Tropper og altsaa et let Bytte for den første Landgang af 
Lybekkerne eller Rejsning af Almuen. I Forening med de jyske 
deputerede udstedte F. 17. Juli s. A. i Preetz Forsikringsbrevet om,
at Danmarks Riges Raad og Adel vilde tage Hertugen til Konge. 

Faa samme Tid begyndte imidlertid i det sydlige Fyn, særlig 
i Svendborg, Rejsningen blandt Borgere og Almue til bedste for 
den fangne Kong Christian II's Sag, og væbnede Skarer droge ud 
til alle Sider, plyndrede og opbrændte Slotte og Herregaarde. 
Hesselager, F.s Gaard, sank rimeligvis ved denne Lejlighed i Grus, 
ligesom saa mange andre Herresæder. Opstanden blev imidlertid 
snart dæmpet, da F. vendte tilbage fra Holsten med en Afdeling
af den nyvalgte Konges Tropper. Men denne Rolighed havde kun 
kort Varighed; thi i de første Dage af Avg. s. A. sendte Grev 
Christoffer af Oldenborg en Afdeling af sin Hær fra Sjælland over 
til Fyn, hvor Nyborg blev overrumplet, og her blev F. tagen til 
Fange tillige med en Mængde andre Adelsmænd og ført over til 
Sjælland. Nu maatte han, skjønt sikkert meget imod sit Hjærtes 
Ønske, sværge Greven Troskab og blive hans Mand og Raad. Som 
saadan ledsagede han ham i Dec. 1534 til Mødet med Christian III 
i Kolding, hvor der dog ingen Overenskomst tilvejebragtes. Det
har vistnok været en meget ubehagelig Rejse for F. Greven har 
da heller ikke haft stor Tillid til ham, siden han i Jan. 1535, efter 
Tilbagekomsten til Kjøbenhavn, lod ham fængsle, samtidig med 
at det ogsaa gik ud over en Del andre fornemme Adelsmænd,
som mere eller mindre tvungent tidligere havde sluttet sig til 
Greven. Da F. imidlertid fik Lejlighed til at forestille denne, at 
han gjærne vilde trække sig bort fra Skuepladsen for saa mange 
Uroligheder og rejse til Wittenberg for at høre Luther, og da han 
samtidig mod rigelig Betaling bevægede den mægtige Borgmester
Ambrosius Bogbinder til at udstede et Pas for ham, saa fik han 
ogsaa Lov til at slippe bort. Rejsen var dog forbunden med store 
Farer paa Grund af den Storm, der paa den Tid var rejst mod 
Adelen i Sjælland; men endelig lykkedes det ham over Møen, i en 
Baad, at undslippe til Tyskland, og han naaede da ogsaa omsider 
til Wittenberg. Der blev dog ikke noget af Studeringer; thi snart 
rejste han til Leipzig og der fra til Gera, hvor han traf Christian III's 
tyske Kansler, Wolfgang Utenhof, og med denne fulgte han da 
tilbage til Holsten. Der blev nu Spørgsmaal om, hvorvidt han 
kunde indtræde i Kongens Tjeneste, eftersom han havde svoret 
Grev Christoffer Troskab; men da man formente, at Greven ikke 
havde holdt, hvad han havde lovet ham, erklæredes F. for frigjort 
fra sin Ed. Kort efter gik han med Utenhof som Kongens 
Afsending til Hamborg for at underhandle med Lybekkerne om Fred.

Vi vide ikke med Vished, naar F. har overtaget Forretningerne 
som Kongens Kansler. Men i ethvert Tilfælde fik han snart dette 
vigtige Embede, som han ved sin Personlighed og Forholdenes Magt 
hævede til en større Anseelse, end det forhen havde haft, i det
Kansleren som saadan nu blev Medlem af Rigets Raad, hvad han 
ikke før havde været, og derved stilledes friere over for Kongen. 
I hele Christian III's og en god Del af Frederik II's Regeringstid 
beklædte F. dette Rigsembede. Det var dog først, efter at 
Krigsbulderet var ophørt, og der var kommen Fred i Landet, at 
Kansleren ret fik Lejlighed til at udfolde sin Virksomhed; thi nu blev 
han en vigtig Medhjælper for Christian III i hans Bestræbelser for 
at bringe Kirkerne, Universitetet og Skolerne paa Fode igjen i
luthersk Stil. Var end Kanslerens Indflydelse maaske mindre i 
den første Tid efter Freden paa Grund af de mange tyske Mænd, 
som Kongen endnu var omgiven af, saa steg den dog efterhaanden 
mere og mere. F., der saa længe havde opholdt sig paa Gottorp, 
var vistnok et forsonende Element mellem de to Nationaliteter, der 
stode meget skarpt over for hinanden i Christian III's første Tid. 
I Reformationssagen stod F. afgjort paa luthersk Grund, men uden 
fanatisk Iver. Sindighed og Ro synes i det hele at have præget 
hans Væsen og Embedsførelse. Kun i et enkelt, men ganske vist
meget væsentligt Forhold optraadte han jævnlig med en Skarphed, 
som næppe var gavnlig, nemlig i Forholdet til Sverige, hvis Konge, 
Gustav Vasa, derfor fattede et Nag til ham, som aldrig forsvandt, 
og som var uheldigt for Rigernes indbyrdes Forhold.

Ved Universitetets Gjenoprettelse 1537 blev F. dets «øverste 
Konservator» eller Kansler, en Virksomhed, der dog ikke har 
efterladt sig mange Spor, i alt Fald ikke før henimod Slutningen af 
Christian III's Tid. Personlig skjænkede han 1555 Universitetet 
det første private Legat, som det modtog efter Gjenoprettelsen, og 
gav derved et Exempel, som det imidlertid varede længe, inden 
nogen efterlignede. I det hele er det kjendeligt, at hans Interesse 
for Videnskabernes Fremme og for de aandelige Formaal, der 
beskæftigede hin Tid, voxede med Aarene. Thi han var en Velynder 
af Lærdom og den lærde Stand. Mangfoldige Skrifter ere tilegnede 
ham, og mange lovprisende Ytringer lyde saa vel fra danske som 
fra fremmede Skribenter over Kanslerens Yndest for Videnskaberne 
og deres Dyrkere. Fyldigst er denne Ros kommen til Orde hos 
M. Anders Sørensen Vedel, hvem F. havde skjænket sit Venskab 
og sin Fortrolighed. Han vidner nemlig om ham: «Hos hannem 
fandtes en synderlig Lærdom og god Forstand udi den hellige Skrift, 
hvilken han vidste at drage frem, naar Behov gjordes at tale om
vor kristelige Religions Artikler og gjøre en klar Skilsmisse imellem 
den rette og den falske Lærdom. Han havde og ikke ringe 
Forfarenhed i boglige Kunster og adskillige Slags Tungemaal og mest 
udi hine herlige Historier. De, som have været noget i 
Omgængelse med ham, vide, hvad synderlig Lyst det var at høre paa
ham, naar han begyndte at repetere og fortælle de gamle Historier 
baade af vore danske og udlændiske Krønniker. Heraf havde han 
det rige Liggendefæ til vise Raad at give, saa han ikke længe 
ledte efter dem og kunde se baade det fremfarne og nærværende
og granske paa det næste, hvad efter vilde komme.» Paa et andet 
Sted siges: «Han maatte saare vel lide alle lærde og mest dem, 
som kunde tale med ham om gamle Monumenter og fordums 
Historier.» Efter F.s Opmuntring overtog Hans Svaning at skrive
Danmarks Historie fra den Tid af, da Saxe slipper; og siden var 
den gamle Kanslers Tilskyndelse den nærmeste Foranledning for 
Vedel til at overføre Saxes latinske Historie i det danske Sprog 
og til anden Forfattervirksomhed. Om hans Gavmildhed mod fattige
studerende vidner Vedel, at han holdt 12 Studenter ved Kjøbenhavns 
Universitet; alligevel gik aldrig nogen, der kom til ham med 
en Anbefaling eller et Bønskrift, uhjulpen fra ham. I hans senere 
Aar laa det ham paa Hjærte at faa opført en Fribolig for Studenter 
paa Studiegaarden, og den storartede Donation, hvorved Frederik II 
1569 oprettede Kommunitetet, hvor 100 fattige Studenter skulde have 
fri Kost, skyldes sikkert Kanslerens Tilskyndelse. Selv holdt denne
sig heller ikke tilbage, i det han i sit Testamente bestemte, at 
2000 Dlr. af hans efterladte Midler skulde føjes til det Legat, han 
tidligere havde oprettet for trængende studerende.

F., der altid forblev ugift, noget, som hans Embedsstilling vel 
har gjort tilraadeligt for ham, blev i Tidens Løb en meget rig 
Mand. Det er maaske ikke uden al Føje gjort til en Anke imod 
ham, at han vel meget benyttede sin Stilling til at lade sig af
Christian III tildele Gods, der ved Grevefejden og Reformationen 
var hjemfaldet til Kronen. Saaledes forærede Kongen ham 1536 
Brændeskovgaard i Fyn; 1539 blev han uden Afgift forlenet med 
Lekkende Gaard og Gods, der tidligere havde hørt under Roskilde
Bispestol, men nu var inddraget under Kronen. Denne Forlening 
kunde dog vel nærmest betragtes som en Form af Lønning, da han 
næppe oppebar nogen egentlig Embedsløn, om end Kanslerembedet 
indbragte adskillige Sportler. Ved Mageskifte med Kronen erhvervede 
F. 1541 Hagested Gaard og Gods ved Holbæk og fik Patronatsret
til Kirken og Birkeret over Godset. Derimod afstod han 1542 
Rønnebæksholm mod andet, tilsyneladende ringere Gods. Senere 
fik han Borreby ved Skjelskør, der havde hørt til Bispegodset, samt 
Patronatsret til Bóslunde Kirke. Hans Bestræbelse gik dog især 
ud paa at forøge Godsbesiddelserne omkring hans Hovedgaard
Hesselager i Fyn, og det lykkedes ham efterhaanden ved heldige 
Kjøb og paa anden Maade at hæve den til en af de anseligste 
Ejendomme her i Landet. Ogsaa her erhvervede han Patronats- 
og Birkeret, og her opførte han 1538 den prægtige Hovedbygning, 
som endnu staar. Lignende anselige Hovedbygninger opførte han
senere paa sine sjællandske Herregaarde Hagested (1555) og Borreby 
(1556). For at sætte Kronen paa sine Erhvervelser oprettede han 
1548 med Kongens og Rigsraadets Samtykke sin Gaard og sit Gods 
Hesselager til et Stamhus. Det var første Gang, at denne tyske
Institution fremtraadte her i Landet. Man har undret sig over, at 
F. var saa ivrig for at bevare sine Ejendomme samlede paa én 
Haand, da han ingen Børn havde og næppe havde nogen bestemt 
Person for Øje ved Stamhusets Oprettelse, eftersom han ikke kunde
vide, hvem der ved hans Død vilde være den ældste paa Skjoldsiden 
i hans Slægt. Men rimeligvis har det Gods, han med saa 
stor Flid havde samlet, været ham saa kjært, at han ikke vilde, 
at det skulde splittes ad efter hans Død.

Saa stor en Indflydelse F. havde haft under Christian III, saa 
tabte den sig dog ikke, da Frederik II besteg Tronen, skjønt han 
paadrog sig Enkedronning Dorotheas Vrede ved at modsætte sig 
hendes Ønske om at optages i Rigets Raad og hendes paatænkte 
Ægteskab med den afdøde Konges Broder Hertug Hans i Haderslev. 
Da hun misbilligede Krigen med Sverige, i hvilken F. ikke var 
uden Skyld, maatte dette ogsaa bidrage til at forøge hendes 
Misstemning mod Kansleren. Dennes Forhold til Kong Frederik 
forstyrredes dog ikke derved, og da Kongen, som denne selv bekjendte,
ikke forstod sig meget paa Statssager, overlod han desto flere Sager 
til den gamle, kyndige Kansler, der syntes at være lige saa ivrig 
som Kongen med Hensyn til Førelsen af Krigen med Sverige og 
derfor under denne vandt sin Herres særdeles Bifald ved de 
betydelige Forstrækninger, han gjorde ham af rede Penge. Navnlig 
fra Aaret 1567 af, da den tidligere Statholder paa Kjøbenhavns 
Slot, Hr. Mogens Gyldenstjerne, afskedigedes, og F. i Forening med
Rigshofmester Peder Oxe fik næsten hele den indre Styrelse af 
Riget under Hænder, blev Arbejdet vistnok ofte meget brydsomt 
for den aldrende Kansler, da Pengenøden lagde store Vanskeligheder 
i Vejen for Krigens Fortsættelse. Og da den trak saa længe ud,
uden at det var muligt at opnaa en Fred, der kunde svare til de 
uhyre Ofre, Krigen havde kostet, saa er det vel muligt, at F. en 
og anden Gang har angret, at han ikke holdt mere igjen, den 
Gang Udbruddet af den blodige Fejde mellem Nordens Folk maaske 
endnu kunde have været forebygget.

Faa Dage før den længe ønskede Fred blev sluttet i Stettin, 
døde F. i Kjøge 5. Dec. 1570, i det han nemlig paa Rejsen til 
Kjøbenhavn fra Nykjøbing paa Falster, hvor Kongen opholdt sig, 
blev saa alvorlig syg, at han ikke kunde komme videre. Vedel, 
der blev kaldt til hans Dødsleje og siden holdt Ligtalen over ham 
i Frue Kirke i Kjøbenhavn, har paa en saare smuk Maade skildret 
baade hans sidste Timer og hans forudgaaende Liv.

Var F. fra Karakterens Side end ikke nogen egentlig stor 
Mand, saa har hans Skikkelse dog i flere Retninger noget meget 
tiltalende ved sig. I Breve fra hans yngre Aar fremsprudler oftere 
et meget fornøjeligt Humor, og hans ældre Dage vise os et smukt 
Billede af den venlige Beskytter og Forfremmer af al aandelig 
Idræt. Rundt om paa sine Herregaarde havde F. ladet opsætte 
rimede danske Indskrifter, deriblandt følgende:

<tab> Blandt dyrebar Skat og alskens Lyst,
<tab><tab> som Konger og Fyrster gjør rige, 
<tab> paa én Ting lide de Fejl og Brøst:
<tab><tab> saa faa dem Sanden tør sige.

Har han selv været en af disse faa, hvad vel er muligt, da er det 
al Ære værd. Og har han end haft sine Fejl, saa fortjener han 
dog vistnok den Ros, som i stærke Ord blev udtalt
over hans Grav, at han havde været sin Konge og sit
Fædreland en tro Mand. Des værre kom der et skurrende
Efterspil. Det var i og for sig lidet at beklage, at
hans Stamhuserektion blev omstyrtet, skjønt det fra
et statsretligt Standpunkt ikke tog sig godt ud, da
Oprettelsen var sket under de mest bindende, lovlige
Former. Værre var det, at der et Par Aar efter F.s Død
rejstes den Anklage imod ham, at han ved Mageskifte,
Kjøb og paa anden Maade skulde have erhvervet sig
Gods af Kronen, Klostre og Kapitler, «hvoraf en Del
skulde være imod Recessen». Skjønt en Undersøgelse,
der i Følge kongelig Befaling anstilledes i Fyn
angaaende den afdøde Kanslers formentlig ulovlige
Godserhvervelser, kun gav et meget tarveligt Udbytte,
maatte F.s Arvinger dog gaa ind paa at udrede den
for de Tider uhyre Sum af 50000 Dir. (næppe synderlig
mindre end 1 Mill. Kr. efter vor Tids Værdier) for at
faa Tilladelse til at beholde hans efterladte Gods.

A. S. Vedel, Ligpræd. ov. J. F. 
Danske Herregaarde VII: Hesselager. 
Rørdam, Kbhvns Universitets Hist. 1537-1621 I og II. 
Danske Mag. 4. R. IV, 345 f. 
Kirkehist. Saml. 3. R. V, 186 ff.

<i>H. F. Rørdam.</i>

</chapter><chapter name="Friis, Johan, 1585-1635">

<b>Friis, Johan,</b> 1585-1635, 
var en Søn af ndfr. nævnte Niels F. til Ørbæklunde (d. 1610) 
og blev 24. Juni 1585 født paa Hesselager. Efter endt Skolegang ledsagede
han som Page Prinsesse Hedevig til Sachsen og tjente i
4 Aar dels her, dels hos Greven af Schwarzburg. Senere
tjente han 6 Aar i den nederlandske Krig under Grev
Vilhelm af Nassau, der gjorde ham væragtig. 1610 kom
han hjem til Danmark, blev Aaret efter Hofjunker
og deltog i Kalmarkrigen, under hvilken han dog
tilbragte den meste Tid i svensk Fangenskab. Efter
Krigen fik han Afsked fra Hove og tog hjem til sine
Gaarde Ørridslevgaard og Løjtved. Fra 1624-27 var han
Lensmand paa Tranekjær. Han døde paa Løjtved 13. Juli
1635 og ligger med sin Frue, Karen Tagesdatter Krabbe
(f. 29. April 1597 d. 14. Maj 1662), begraven i
Nyborg Kirke. Enken ægtede 1641 Holger Axelsen Rosenkrantz
(XIV, 231).

Hans Mikkelsen, Ligpræd. ov. J. F.

<i>Thiset.</i>

</chapter><chapter name="Friis, Johannes, 1832-1903, Landmand">

<b>Friis, Johannes,</b> 1832-1903, Landmand. 
Han er en Broder til ovfr. nævnte Fred. F. og fødtes paa
Lyngbygaard 10. Sept. 1832. Han studerede nogle Aar
paa Polyteknisk Læreanstalt, men forlod denne 1855
for at sætte sig ind i praktisk Landbrug, tilbragte et
Halvaar paa Hofmansgave, rejste der fra til Skotland,
hvor han tilbragte et Fjerdingaar i Lothian ved
Edinburgh, var dernæst et Fjerdingaar i 
Ayrshire og sluttede endelig sin Uddannelse
med en Rejse omkring i Evropa. 1859 overtog
F. Avlsgaarden Lillerup og indførte strax her --
10. Juni, en Mærkedag i det danske Landbrug -- Vægten
i Mejeriet og et dobbelt italiensk Bogholderi over
Gaardens Drift. S. A. optoges Mejeriregnskabet med
Vægtangivelse paa alle Poster paa Marselisborg og
Vosnæsgaard, og faa Aar efter var det godkjendt Landet
over. Sammen med Professor Segelcke udarbejdede
F. da de i Landbruget saa kjendte Mejeribøger:
«Optegnelsesbøger for Mejeribrug» I, «Mejeridagbøger»
og «Mejeri tavler», og dermed blev ogsaa Varmemaaleren
indført som uundværlig i Mejeridriften. -- Lillerup,
hvor han afskaffede Brakken i en Del af Driften,
solgte F. 1874 for at overtage Lyngbygaard efter
Faderen. Som Broderen har han taget virksom Del i
Foreningslivet og beklædt en Mængde Tillidsposter. Han
udnævntes 1869 til Jægermester og 1887 til
Hofjægermester. 22. Nov. 1861 ægtede han Johanne
Søltoft, Datter af Proprietær S. til Tyrrestrup.
Han døde 15. Febr. 1903.

Galschiøt, Landbrug og Landmænd i Danm.

<i>H. Hertel.</i>

</chapter><chapter name="Friis, Jørgen,</b> o.1494-1547, Biskop">

<b>Friis, Jørgen,</b> o.1494-1547, Biskop, 
Søn af Hr. Anders F. til Haraldskjær i hans andet
Ægteskab, med Bodil Steenfeldt, forekommer 1518
som Magister og kongl. Skriver. Som saadan var han
1518 i Stockholm, men blev under en med Sten Sture
sluttet Vaabenstilstand overfalden af nogle Borgere
og berøvet sine Penge, hvilket Christian II brugte
som Paaskud til at opsige «Freden». Aaret efter
forekommer han som Provst i Bogense og blev 1520,
da han som kongl. Sekretær opkrævede Landehjælpen i
Jylland, ved Kongens Udnævnelse Domprovst i Viborg og
s. A. ved Kongens og Dronning Elisabeths Gunst stærkt
anbefalet til Biskop i Viborg, uagtet Kapitlet vilde
vælge en anden, og uagtet hans ældre Halvbroder Niels
F., der var Kantor i Kapitlet, ogsaa søgte at opnaa
denne indbringende Stilling. Ved pavelig Provision
blev han derpaa udnævnt af Leo X 7. Jan. 1521,
o. 27 Aar gammel. Den unge Biskop indviklede sig dog
strax i en Mængde Stridigheder. Heftig af Karakter,
fremfusende og verdsligsindet, begjærlig efter Gods,
en Ven af Bordets Glæder og af Kvinder (han efterlod
sig i alt Fald en uægte Datter) gav han sig stadig
selv mange Blottelser. Allerede 1521 kom han i en
heftig Strid med Christian II's bekjendte Lensmand
i Aalborg Hans Tolder (I, 576), da han med Magt
vilde tvinge Jomfruerne i Marie Kloster i Aalborg
til at flytte til Sebber Kloster og lægge alt Godset
hertil. Ogsaa med de andre Klostre 
i Stiftet kom han snart i Strid. Da saa Christian II's indgribende 
Lovgivning truede med at indskrænke Biskoppernes Magt, da Kongen 
drog store Vexler paa deres Indtægter, og da han desuden havde 
frakjendt J. F. Stolliggaard i Sønderjylland, om hvilken J. F. førte 
Proces med Ove Lunge til Tirsbæk, -- ja, saa var den unge Prælat 
lavsindet nok til at støde til den Mands vaklende Trone, hvem han 
kunde takke for sin høje Stilling. I hans Bispegaard holdtes i Dec. 
1522 de bekjendte Møder af de jyske Rigsraader, der besluttede 
Christian II's Fald, og J. F. tog stor Del i de følgende Begivenheder. 
-- I Begyndelsen synes han ogsaa at have staaet sig 
nogenlunde med Frederik I; han var saaledes 1525 et af de danske 
Sendebud til de forgjæves Underhandlinger i Lybek angaaende 
Christian II's Restitution. Men dette skulde ogsaa blive J. F.s sidste 
større Hverv i «Rigens Tjeneste».

Samme Aar begyndte nemlig Hans Tausens Optræden i 
Viborg. Allerede i dette Aar kom det til heftige Opløb i Viborg mod 
Biskoppen. Det gjentog sig senere med fornyet Voldsomhed, da 
Biskoppen havde sendt sine Drabanter til Graabrødrekirke for at
gribe Hans Tausen, hvilket Borgernes væbnede Skare hindrede. 
Biskoppen forlod nu helt den opsætsige Stad og opholdt sig i 
Regelen paa sine forskjellige Bispegaarde, indtil han o. 1528 fik 
opført Ny Hald i Søen, med store Volde og det anselige Fangetaarn,
hvoraf der endnu staar Ruiner. Men over for Bevægelsen i Viborg 
var han afmægtig. Han maatte se paa, at alle Byens Sognekirker 
bleve nedrevne, at de større Klosterkirker toges til Sognekirker, at 
der rundt om i Stiftet, baade i Stæderne og paa Landet, opstod 
lutherske Præster, der giftede sig og trodsede Biskoppen, støttende 
sig til kongelige Beskjærmelsesbreve. Og samtidig hermed var han 
som sædvanlig i Strid med al Verden. Adelen søgte at gjøre ham 
hans Gods stridigt, og med Kongen selv kom han i en farlig Strid 
om Afgifterne fra Mors og Fjends Herred og om Landehjælpen, 
som han ikke kunde aflægge ordentligt Regnskab for. Herrederne
bleve ham endog en Tid lang berøvede, og naar han forlangte 
Afgifter af Præster og Kirker, beraabte disse sig paa 
Beskjærmelsesbrevene. Selv sin Broder Niels F. laa han i Strid med 5 denne vilde 
han fratage Sebber Kloster, hvormed han var forlenet, og bevirkede 
derved, at han sluttede sig til Lutherdommen. I Aarene 1529 og 
30 maatte J. F. endogsaa finde sig i, at hans Domkirke kom i 
Protestanternes Vold, at den katholske Tjeneste nedlagdes og en 
protestantisk indførtes, og samtidig maatte han saa lide den Tort, at 
en pavelig Bandbulle opsloges paa Kirkedørene mod ham selv i 
Anledning af en ubetydelig Sag med en anden Prælat.

Han hadede under disse Forhold Frederik I. «Gid jeg var 
en Djævel, at jeg kunde plage hans Sjæl i Helvede,» ytrede han 
efter Kongens Død. Nu kastede han sig i Følge den større 
Myndighed, Biskopperne havde faaet paa Herredagen 1533, over de 
lutherske Præster rundt om i sit Stift. Viborg By kunde han dog 
ikke faa Bugt med; det lykkedes ham ikke at faa Domkirken
tilbagegivet til den katholske Gudstjeneste, saaledes som Rigsraadet 
havde befalet. Da Grevefejden udbrød, maatte han ved Mødet i 
Ry i Juli 1534 slutte sig til Christian III. Han udførte i dennes 
Tjeneste forskjellige Hverv og deltog i Rigsraadsmøder, men maatte 
finde sig i, at alle de Forfølgelser, han i den kongeløse Tid havde 
begyndt, bragtes for Kongens Domstol strax efter Kongehyldingen 
i Viborg i Marts 1535. Hans Tid var nu omme. I Avg. 1536 
fangedes han, da han venskabelig gik Erik Banner, Peder Ebbesen 
Galt og Johan Rantzau i Møde, da de nærmede sig Hald 
Slot. Han kom i sit eget Fangetaarn, hvorfra han dog synes at 
være ført til andre Borge. Han frigaves først, efter at han 9. Avg. 
1538 havde udstedt en Revers om at finde sig i den nye Tilstand. 
I det mindste fra 1542 forekommer han igjen som Rigsraad og 
brugtes i den følgende Tid til forskjellige, mere lokale Hverv; 1542 
var han saaledes en af de Kommissærer, der taxerede det forbrudte 
Bondegods i Vendelbo Stift. Fra 1540 var han nemlig bleven
forlenet med Vrejlev Kloster og noget Bispegods. 1536 havde han 
kjøbt Krastrup Gaard i Slet Herred. Han levede nu ugift som 
verdslig Stormand, en Stilling, hvortil han unægtelig passede bedre 
end til at være Biskop. En Mængde Retstrætter havde han stadig. 
Han døde 1547, altsaa o. 53 Aar gammel.

Ny kirkehist. Saml. V. 
Kirkehist. Saml. 3. R. II, 674 ff. III, 197 ff. 
Danmarks Adels Aarbog 1886, S. 131.

</chapter><chapter name="Friis, Jørgen, --1616, Rigsraad">

<b>Friis, Jørgen,</b> --1616, Rigsraad, 
ejede Krastrup, Halkjær og Vaar og var en Broder til ovfr. nævnte Albert F. 
Efter at have tjent en kort Tid som Hofjunker i 1578 blev han 1581 forlenet 
med Sebber Kloster, som han havde i 20 Aar, men fik desuden efter 
Kong Christian IV's Tronbestigelse flere større Forleninger, nemlig 
Vinderslevgaard og Lysgaard Herred (1589-95), Skivehus (1595-96), 
Hald (1596-1602), Akershus (1601-8) og Sejlstrup (1608 til sin 
Død). 1595 blev han Landsdommer i Nørrejylland og Aaret efter 
Rigsraad, og som Lensmand paa Akershus var han tillige Statholder 
i Norge. J. F., der døde i Slutningen af 1616, var 3 Gange gift: 
1. (2. Avg. 1573) med Anne Pallesdatter Juel (d. 19. Dec. 1576),
2. (13. Sept. 1579) med Else Bjørn (f. 27. Marts 1558 d. 9. Okt. 1594), 
3. (5. Dec. 1596) med Lisbet Christoffersdatter Galde, Enke efter 
Eggert Ulfeldt til Kragerup; hun  blev begraven samme Dag som
J. F. I sit 2. Ægteskab var han Fader til ovennævnte Kansler 
Christian F. (d. 1639).

<i>Thiset.</i>

</chapter><chapter name="Friis, Jørgen Lauridsen, --1688, Præst">

<b>Friis, Jørgen Lauridsen,</b> --1688, Præst. 
Han blev i 1632 
Student fra Viborg Skole, ved hvilken han ogsaa blev Hører, efter 
at han 1634 havde taget Bakkalavrgraden. Da han var bleven kjendt 
med og yndet af Knud Gyldenstjerne, fik 
denne ham 1637 kaldet til Præst i Sevel i Ribe Stift. I dette Sogn 
ligger nemlig Stubbergaard, som Gyldenstjerne havde faaet med sin 
Hustru, Christence Juel. F. gjaldt her som en dygtig Præst og var
afholdt af Menigheden, men han vilde dog maaske aldrig have 
tildraget sig særlig Opmærksomhed, hvis han ikke ved et Sammenstød 
med den ham tidligere saa venligsindede adelige Familie var
kommen ind paa en skjæv theologisk Betragtning, som han siden 
forfægtede med saa stor Haardnakkethed, at han derved kom i 
Ulykke. I Modsætning til den lærde Holger Rosenkrantz' omstridte 
Fremhævelse af gode Gjerningers Betydning for Menneskets Frelse
hævdede F., men med en ufornøden Skarphed og en utilbørlig 
Ensidighed, at det, hvorpaa alt kommer an, ikke er Menneskenes 
Pønitens, men Guds Naadegave i Daaben og Troen paa Christi 
Fortjeneste. Herved kom han i Uenighed med ovennævnte Knud 
Gyldenstjerne, der satte Holger Rosenkrantz meget højt, og endnu
mere, efter Gyldenstjernes Død, med hans Enke, der levede et 
fromt Liv med forskjellige iøjnefaldende, næsten klosterlige 
Gudfrygtighedsøvelser. Præsten, der blev henreven af det i hin Tid 
ikke usædvanlige theologiske Rethaveri, indskrænkede sig ikke til
paa en fredelig Maade at forhandle Tvisteæmnet med den stærkt 
religiøst interesserede Frue, men bragte det paa Prædikestolen og 
forivrede sig efterhaanden i den Grad, at Fru Christence Juel, der 
ikke var mindre sikker i sin Sag, fandt Anledning til at sigte ham 
for Vranglære. Sagen kom for Landemodet, hvor F. 22. Juni 1643 
dømtes til at afbede den af ham givne Forargelse og at vige fra 

Præsteembedet i Sevel, med mindre den højeste Øvrighed vilde 
benaade ham. Om F. selv eller mulig Stiftets Biskop har bragt 
Sagen for Kongen, vide vi ikke med Vished; men nok er det, at 
Christian IV paalagde Landets Bisper og det theologiske Fakultet 
at undersøge, om Landemodets Dom ikke burde skærpes. Herved 
kom F. fra Asken i Ilden, da den nævnte gejstlige Højesteret i Sept. 
1643 erklærede, at han havde krænket sin Embedsed, at hans Lære 
banede Vej for en kjødelig Sikkerhed, og at han derfor var uværdig 
til nogen Sinde at beklæde præsteligt Embede; det vilde for 
øvrigt være raadeligt, at det paalagdes ham offentlig at tilbagekalde 
sine vrange Anskuelser, hvis han skulde taales her i Landet. Kongen 
var dog utilfreds med denne Kjendelse, der syntes ham alt for mild 
for en saadan «Pønitensforagter». Indtil videre blev F. nu sat i 
Blaataarn. Men da han syntes mere at ville retfærdiggjøre og 
undskylde end ligefrem tilbagekalde de af ham brugte Udtryk, 
befalede Kongen i sin Vrede (28. Juni 1644), at «den Skjælm skal 
smeddes i Jærn hos en af de svenske, som mindst duer iblandt 
alle de svenske Fanger, som findes paa Holmen». Faa denne 
Maade tilbragte den ulykkelige Mand nu et elendigt Slaveliv i o. 
1 Aar, indtil han paa fleres Forbøn blev sat i Frihed og fik Lov 
til at begive sig til sin Familie. Siden rejste han til Rostock, hvor 
han, efter et Colloqvium med Theologerne ved det derværende 
Universitet, fik en Udtalelse af dem, der rensede ham for Beskyldningen 
for Vranglære og erklærede ham for en god luthersk Præst. 
En Broder af ham, Matthias F., der var Præst i Abild i Slesvig,
søgte ved en meget udførlig Fremstilling af hans Sag at bevæge 
Generalsuperintendent Johs. Reinboth til at skaffe ham en Ansættelse 
som Præst i den danske Del af de gottorpske Lande. Men da det 
ikke lykkedes, begav F. sig til Stockholm, hvor han søgte 
Præsteembede i en af de fra Danmark-Norge afstaaede Provinser, 
Jæmteland, Gulland eller Halland. I sidstnævnte Landskab blev han da 
o. 1652 Præst i Breared. Ogsaa her fik han Kampe at bestaa af
forskjellig Art. Biskop Kling i Gøteborg fik ham 1668 afsat for 
formentlig Philippisme i Anledning af et Skrift, «Nucleus», uddraget 
af Melanchthons «Loci», F. havde udgivet. Men da Rigskonsistoriet 
fandt, at Biskoppen var gaaet ganske ubillig til Værks imod ham,
fik han kongeligt Oprejsningsbrev og blev snart efter Præst i 
Veddige, ogsaa i Halland, medens en Søn af ham blev hans Efterfølger 
i Breared. Ogsaa i Veddige havde F. Vanskeligheder, da det her 
gjordes ham til Brøde, at han fulgte de danske Kirkeceremonier. 
Imidlertid fik han dog Lov til at dø her i Fred 1688.

Dän. Bibl. II, 209 ff. 
Pontoppidan, Annales eccles. Dan. IV, 335 ff. 
Christ. IV's egenh. Breve V. 
Skarstedt, Göteborgs Stifts Herdaminne S. 251 f. 962 f.

<i>H. F. Rørdam.</i>

</chapter><chapter name="Friis, Jørgen Pedersen, 1684-1740, Præst og Digter">

<b>Friis, Jørgen Pedersen,</b> 1684-1740, Præst og Digter,
var født i Thisted 2. Jan. 1684 og Søn af Tolderen Peder Marcussen 
og Ingeborg Bloch. Han blev dimitteret fra sin Fødebys Skole, 
laa som Student paa Valkendorfs Kollegium og var Dekan paa 
Klosteret (Kommunitetet). Derimod er det en ugrundet Angivelse,
at han skulde være bleven Magister og derpaa Skibs- eller Feltpræst 
(Danske Saml.); den sidste Formodning støtter sig vistnok 
blot paa, at mange af hans Digte besynge Krigsbegivenhederne i 
den store nordiske Krig. Han blev Præst i Helsinge og Valby
i Kronborg Amt 1718 (31. Dec., eller 1. Jan. 1719), ægtede næste 
Aar Johanne Cathrine Høiberg (d. 1751) og døde 12. Febr. 1740.

I Begyndelsen af det 18. Aarhundrede, lidt før og samtidig 
med Holberg, blomstrede der fra Reenberg og Sorterup til Wadskjær 
en hel Skole af Poeter, der aabenbart traadte i Bordings 
Spor. Det er vistnok ikke andet end Lejlighedsdigtere, hvis Rimerier 
fremkaldtes ved en eller anden ydre Anledning, sjælden eller
aldrig af virkelig digterisk Trang; men deres Smaating give sig 
heller ikke ud for mere, end de ere, pynte sig ikke, som Fortidens, 
med fremmede Fjer og tynges ikke mere af den fra Tyskland 
indførte, fordringsfuldt pathetiske Stil. Ved større formel Frihed, 
Overgang fra Alexandrineren til den ældre 4fodede Jambe, ved 
en vis Naturlighed og Verdslighed i Tanke og Udtryk, ved 
Tilbagevenden til den nationale, humoristiske, undertiden lidt plumpe 
Tone danne de en indirekte Forberedelse for Holberg.

Blandt disse Poeter indtager J. F. en ganske agtværdig Plads. 
Mod N. M. Petersen maa man vistnok give Rahbek Ret i, at «De 
svenskes Indgang, Fremgang og Udgang af Norrig Aar 1716», skjønt 
endnu skreven i Alexandrinere og skæmmet af en Digteren og hans 
Tid ejendommelig Jagen efter Ordspil, er mere tiltalende end de
fleste samtidige historiske Rimerier, ogsaa end F.s egne Vers om 
Sehesteds Sejer ved Rygen, om «Danmarks store Sejeraar 1715», 
om Reformationsjubelfesten 1717 o. a. Skildringen af Nordmændenes 
nationale Rejsning har ført Digteren fra den konventionelt højtidelige
Stil over i en mere folkelig jovial Tone, af og til oplivet ved ret 

træffende poetiske Billeder. Men der fra kan han saa atter synke 
saa dybt ned i Platheden som i «Kjøbenhavns Taare» over den store 
Ildebrand 1728, der næsten kappes med Kirurgen Reisers 
«fyrgterlige» Ildebrandshistorie i Beskrivelsen af, hvorlunde
«St. Peder»(s Kirke)

<tab> . . . maatte sætte sig med Job i Asken ned,
og
<tab> Vor Frue midlertid i denne Kvalm og Varme
<tab> faldt ned paa sine Knæ,  . . .
medens
<tab> der var fælt at se omkring i Aabenraa.

Ellers skrev J. F. de sædvanlige Bryllups- og Ligvers, Ære- og 
Lykønskningsdigte til høje Patroner eller spøgende Smaaindfald og 
versificerede Indskrifter, f. Ex. til Christiansborgs Klokker, ofte 
forfattede paa høj, endog kongelig Befaling. Det meste er lidt tørt 
og ubetydeligt, men i alt Fald fordringsløst og jævnt, affattet i et 
rent og godt dansk Sprog, der danner en paafaldende Modsætning 
f. Ex. til Holbergs. Ikke ueffent karakteriserer en samtidig ham 
som «en overmaade net, naturlig og utvungen dansk Poet, 
endskjønt hans Vers just ikke smager af megen Læsning eller 
Forfarenhed i gamle historiske Sager» (Danske Saml.). Hans gejstlige 
Stilling spores meget lidt; heldigst er han, hvor han slaar ind
i den gemytlige Tone og giver smaa Tidsbilleder, f. Ex. i Bryllupsvers 
til Kancelliraad Bentsen og Landsdommer Schouboe. En 
Specialitet havde han i de den Gang yndede poetiske Ansøgninger, 
hvor Embedsjægerne ligefrem benyttede den poetiske Aare til at 
bane sig Vej i Verden. Saaledes hans Ansøgning om Helsinge Kald:

<tab> Hjælp, naadigste Monark, nu gjælder det at rime,
<tab> lad Lykken træffe mig, thi nu i denne Time 
<tab> er død i Helsinge en Præst, som kaldtes Griis; 
<tab> gjør Verset rimeligt, saa hjælpes Jørgen Friis,

og Taksigelsen for Kaldet:

<tab> Tak, naadigste Monark, for den lyksalig Time,
<tab> paa hvilken Friis og Griis sig maatte sammen rime,
<tab> jeg haver rimet tit, men Kongen rimte bedst,
<tab> da Friis ved Griises Død fik Kald og blev til Præst.

Der fortælles endog, at F. skal have improviseret disse Vers for 
Frederik IV; i ethvert Fald skyldte han vistnok den Art Poesi sin 
Yndest til Hove, som endog holdt sig i den alvorlige Christian VI's 
Tid. Det er betegnende for Tiden, at disse Rim i al deres 

Tarvelighed længe citeredes med lignende Beundring som Kingos og 
Dorthe Engelbretsdatters eller senere hen Wessels Impromptuer.

J. F.s Poetiske Skrifter, 1752, ved Sønnen Peder F. 
Nyerup og Rahbek, Den danske Digtekunsts Hist. IV, 136. 173. 
Danske Saml. IV, 89.

<i>J. Paludan.</i>

</chapter><chapter name="Friis, Laurids, --1684, Præst">

<b>Friis, Laurids,</b> --1684, Præst, 
var Søn af den lærde Præst Matthias F. i Abild ved Tønder (d. 1672). Strax efter Kieler-Universitetets Oprettelse fik han Magistergraden der i Jan. 1666 og 
omtrent samtidig blev han Kapellan i Brede (Lø Herred), Nabosognet
til Abild. Han oprykkede i Sognekaldet o. 1673, men døde 
allerede i April 1684. F. har vundet et Navn som lærd Hebræer. 
Som Kapellan udgav han sit Hovedværk: «Prosodiæ Hebraicæ 
epitome bipartita» (1671), hvori han først giver en hebraisk Accentlære,
derefter henfører de hebraiske Vers til de klassiske Versearter; 
i en udførlig Fortale drager han stærkt til Felts mod sine 
Forgængere paa dette Gebet. I øvrigt var han ikke fri for at nære 
kiliastiske Sværmerier, som han søgte at begrunde ved sin 
Fortolkning af Johannes' Aabenbaring. Et Skrift af ham, paa Tysk, 
i denne Retning, forfattet 1678, blev udgivet i Amsterdam 1684 efter hans Død.

Moller, Cimbria lit. I.

<i>A. Jantzen.</i>

</chapter><chapter name="Friis, Mogens Greve, 1623-75, Gehejmeraad">

<b>Friis, Mogens</b> Greve, 1623-75, Gehejmeraad, 
var Søn af Niels F. til Favrskov og Skumstrup (af den gamle Adelsslægt med 
et rødt Egern i Vaabenet) og dennes i. Hustru, Dorthe Mogensdatter 
Gyldenstjerne til Restrup. Født 7. Sept. 1623 paa Skumstrup (nu
Vilhelmsborg, Ning Herred) nød han en omhyggelig Opdragelse, først 
i Hjemmet, senere hos Holger Rosenkrantz til Frøllinge og Laxmand 
Gyldenstjerne til Bjersgaard, og kom 1634 til Herlufsholm, 
hvor han tilbragte hele 7 Aar, indtil han gik til Akademiet i Sorø; 
efter 1 1/2 Aars Forløb tog han Afsked med dette i en latinsk Tale 
(«Encomion Soræ», 1643) og begav sig nu efter sin Faders Ønske 
udenlands for at afslutte sin Uddannelse. I Nederlandene slog han 
sig til Ro i Leiden; men allerede 1644 bevægede Krigsurolighederne
i Hjemmet ham til at opgive videre Rejseplaner. Ved sin Hjemkomst 
fik han en Sekretærpost i danske Kancelli, men meldte sig 
for øvrigt strax ved Fanerne for at kæmpe for sit Fædreland; 1645 
var han i de danske Gesandters Følge ved Fredsforhandlingerne i
Brømsebro. 1646 forlod han Kancelliet for at fuldende sin afbrudte 
Rejse og gjorde nu et 14 Maaneders Ophold i Paris, hvorefter han 

gjennemrejste største Delen af Frankrig, da Brev fra hans Fader 
nødte ham til at vende tilbage til Danmark, som han naaede tids 
nok til at følge den gamle Konge til Graven.

De paafølgende Aar tilbragte F. hjemme, stadig beskæftiget i 
Kancelliet og dertil formodentlig optagen af Styrelsen af de 
Landejendomme, der vare tilfaldne ham efter hans Moder, deriblandt, 
som det synes, Skumstrup, indtil han 1650 blev udset til at ledsage 
Grev Christian Rantzau paa dennes Ambassade til Kejserhoffet i 
Wien og forskjellige tyske Fyrster. Da han var kommen tilbage, 
holdt han 5. Sept. 1652 Bryllup med Kansler Christian Thomesen
Sehesteds Datter Anne (f. 29. April 1631). Kort før sit Bryllup var 
F. bleven forlenet med Helgeland i Nordlandene, hvortil 1656 endnu 
føjedes det saakaldte Tønsberg Provsti; s. A. blev han sendt til 
Jylland som Landkommissarius, for hvilken Tjeneste han belønnedes
med et Prælatur i Viborg. Snart skulde imidlertid et større Felt 
for hans Virksomhed aabnes. 1657 blev han kongl. Rentemester, 
og de paafølgende vanskelige Aar skaffede ham fuldt op at tage 
vare, især da han fungerede som Generalkommissarius ved de 
allieredes Armeer, fra hvilket Hverv han skilte sig med stor 
Dygtighed. Han var i disse Aar næsten aldrig hjemme, og under hans 
Fraværelse i Malmø, hvorhen han var sendt som Medlem af den 
Kommission, der forhandlede med Svenskerne om Ordningen af 
Bornholms Forhold, døde hans Hustru i Kjøbenhavn 30. Avg. 1661. 
Aaret efter, 12. Nov., indgik F. nyt Ægteskab, med Anna Maria 
v. Offenberg, Datter af Christoffer v. O. til Lykkesholm og Marie 
Lützow. Som Rentemester blev han Kammerraad og Medlem af 
Skatkammerkollegiet, i hvilket han havde Sæde til 1672. 1664 fik 
han Lister og Mandals Amter i Steden for Helgeland; 1668 var
han sendt til Tønder som Medlem af den Kommission, der havde 
til Opgave at bilægge Grænsestridighederne mellem Kongen og Gottorperne.

I den Aarrække, der var forløbet, siden F. vendte hjem fra 
sin store Rejse, havde han været meget virksom i offentlige 
Anliggender, men ikke mindre i sine private. Til de Ejendomme, 
han arvede efter sine Forældre, Skumstrup og Favrskov, føjede 
han i Aarenes Løb ved en Række Kjøb og Mageskifter et betydeligt 
Antal Herregaarde og meget Gods, til hvis Erhvervelse hans 
første Hustrus vistnok betydelige Arv hjalp godt. Da Bornholm 
efter Freden 1660 skulde løskjøbes fra Sverige med 8000 Tdr. Hartkorn 
i Skaane, var F. blandt dem, der afstode deres derværende 
Ejendomme mod Vederlag i Danmark; herved fik han
udlagt en Mængde Gods i Jylland med Ret til af de
gamle, nedlagte Hovedgaarde Torup og Vormstrup
(Friisholt) at indrette frie Sædegaarde. 1662
erhvervede han Hagsholm, 1664 Boller, 1665 Jernit,
Lyngballegaard og Tulstrup m. m., 1673 Møgelkjær; til
Tider ejede han desuden M6sgaard, Østergaard, Palstrup
og Løjstrup. Som Ejer af dette uhyre Godskomplex
var han selvskreven til at være blandt de første,
Christian V ophøjede i Grevestanden 1671; af Jernit,
Tulstrup, Lyngballegaard, Hagsholm og Østergaard
Godser erigeredes det følgende Aar Grevskabet
Frijsenborg og af Torup Baroniet Frijsenvold,
hvorimod de andre Godser forbleve uden for Lenene. Med
berettiget Stolthed kunde F. i et Brev, hvori han
beder Griffenfeld negotiere hans Affærer hos Kongen og
sender Jordebøgerne over begge Lenene (3001 og 1012
Tdr. Hartkorn), kalde det «et anselig Stykke Gods og
saa vel samlet, at ingen af alle Greverne her i Riget
mig det enten før heller efter haver gjort, heller
muligt skal gjøre». Som Griffenfeld her stod ham bi,
saaledes ogsaa ved andre Lejligheder; i sit Testamente
(1675) takker F. ham for beviste Tjenester.

Samme Aar, F. var bleven Greve af Frijsenborg,
var han mellem de første, Kongen hædrede med
Danebrogsordenen ved dennes Oprettelse; 1673-74
fungerede han i Statskollegiet, blev Gehejmeraad
og Assessor i Højesteret; 1674 udnævntes han til
Stiftsbefalingsmand over Aarhus Stift samt Amtmand
over Havreballegaard, Kalø og Stjærnholm Amter,
men anvendtes dog 1675 til i Forening med 3 andre
Gehejmeraader at forhandle med en extraordinær svensk
Ambassadør. Han var den Gang svagelig -- alt tidligere
havde han søgt Helbredelse ved Badet i Pyrmont --, og
9. Juli s. A. døde han i sin Gaard i Kjøbenhavn, som
laa der, hvor nu Raadhuset staar. Han begravedes med
usædvanlig Pomp i Trinitatis Kirke, hvor hans Enke,
der døde 1690, rejste ham et pragtfuldt Gravmæle.

Man faar det Indtryk, at F. har været en arbejdsom og
dygtig Mand, der ikke skaanede sig, naar det gjaldt
Fædrelandets eller Kongens bedste; han havde dertil
megen litterær Sans og Interesse for Videnskaberne,
hvorom hans smukke Bibliothek, der siden er havnet
i det kongelige, bærer Vidne.

Progr. fun. acad. 
Ny kgl. Saml., Fol., Nr. 743; 4to, Nr. 2008 b. 2009. 
Foss, Ligpræd. ov. Fru Anne Sehested. 
Danske Herregaarde IV: Mosgaard, V: Frijsenborg, VI: Vilhelmsborg, XI: Palstrup, XVII: Østergaard, XIX: Løjstrup. 
Medd. fra Geh. Arkivet 1886-88, S. 105. 
Danmarks Adels Aarbog 1886, S. 146. 
Leth og Wad, Dim. fra Herlufsholm I, 305.

<i>G. L. Wad.</i>
</chapter>

<chapter name="Friis, Morten, 1684-1750, Theolog">

<b>Friis, Morten,</b> 1684-1750, Theolog, 
blev født 8. Juli 1684 i Ribe, hvor hans Fader, Lars F., var Byfoged; Moderen hed 
Anne Hansdatter Rahr. 1702 deponerede han fra Ribe Skole og tog 
Attestats 1705. I Aarene 1703-7 laa han paa Borchs Kollegium, 
og 1712 disputerede han for Magistergraden. 1717 beskikkedes han 
til Feltpræst, men entledigedes allerede 1719 for at overtage et 
theologisk Professorat ved Kiels Universitet, og her virkede han da 
i 31 Aar, til sin Død 15. April 1750. Fra 1736 var han tillige 
Prokansler i Kiel. Den theologiske Doktorgrad erhvervede han i 
Altorf 1722. Som Theolog tilhørte han den orthodoxe Retning og 
var en skarp Modstander af Pietismen. Med sine Kolleger 
Professorerne Muhle og Opitz laa han i lang og heftig Strid; men 
Dissensen var for sidstnævntes Vedkommende ikke af theologisk 
Natur. Blandt hans Skrifter, der dog ingenlunde ere saa talrige, 
som hans store Løfter kunde berettige til at formode, fortjener at 
fremhæves hans «Fundamenta theologiæ theticæ» (Hamb. 1724). 
De i Worms Lexikon uden Sted og Aar anførte «Kommentar til 
de smaa Profeter» og «Haandbog i Polemikken» ere næppe 
udkomne. I sin Tale ved Augsburger-Konfessionens anden Jubelfest
(1730) polemiserer han mod «Berleburger-Bibelen» og nævner den 
som Exempel paa, hvorledes man ikke skal udlægge den hellige 
Skrift for Folket. Af fremragende Betydning har hans mangeaarige 
Docentvirksomhed dog langtfra været.

J. O. Thiesz, Gelehrtengeschichte der Universität zu Kiel (1800) I, 264 ff. 
Zeitschr. f. Schlesw.-Holst.-Lauenb. Gesch. V, 21 f.

<i>A. Jantzen.</i>

</chapter><chapter name="Friis, Nicolaus Christian,</b> 1714-77, Præst">

<b>Friis, Nicolaus Christian,</b> 1714-77, Præst, 
født 1. Febr. 1714 i Christianssund. Faderen, Christian F., var Tolder, Moderen, 
Susanne f. Kaasbøll, var Datter af Præsident Peder K. i Throndhjem. 
Han deponerede 1731, tog theologisk Embedsexamen 1736 og blev 
1737 resid. Kapellan til Alstadhov og tillige Missionær for Finnerne 
her og i Vefsen. Han fik som saadan et meget godt Vidnesbyrd 
af sin Biskop og blev 1744 paa Missionskollegiets Anbefaling Sognepræst 
til Bodø efter at have tilbudt sig at være Missionens Vikar
uden Løn. Han blev 1745 Konsistorialassessor, samme Aar gift 
med Sophie a Møinichen Kolderup (f. 1693 d. 22. Jan. 1779), Enke 
efter Foged Søren Randulph; hun bragte ham en Formue paa 
50000 Rdl. Ved sit Bryllup testamenterede de til Bodø fattige et 
Legat, der senere er gaaet tabt. 1748 meldte han sig til Throndhjems 
Bispestol, og da han ikke naaede den, kjøbte han 
Bispetitelen for 8000 Rdl. 1754. Det var nu forbi med hans Lykke. 
Hans Selvfølelse voxede, og med de throndhjemske Biskopper laa 
han i stadig Strid. Han havde mange andre Fjender, og for at komme 
en af dem, Lagmand Peter Thams, til Livs indgav han (1757) i 
en Sag, der ikke gjorde ham Ære, en Forestilling til Kongen, der 
heri fandt en Sigtelse mod Højesteret for Bestikkelighed. F. 
undgik Tiltale, men fik en alvorlig Irettesættelse og en Mulkt paa 
900 Rdl. Imidlertid var der opkommet Mistanke imod ham for 
utilbørlig Omgang med Missionens Midler, og da en talende 
Kjendsgjerning var paavist af hans Provst, Chr. Fr. Hagerup, indgav Biskop 
Gunnerus 1769 en Indberetning, hvorefter det paalagdes Nordlands 
Amtmand at undersøge F.s Forhold. Han begav sig strax til 
Kjøbenhavn for efter Professor E. G. Schyttes Raad at kjøbe sig 
fri, og det lykkedes ved en Konvention (1771), der kostede ham 
16000 Rdl., omtrent Halvparten af, hvad Missionskassen ved ham
havde tabt. Da han i Kjøbenhavn saa, at han vilde komme frem 
ved sine Penge, fik han sit Mod igjen, indyndede sig hos Struensee, 
skrev en Ansøgning om Korskirkens Sognekald i Bergen og blev 
udnævnt 27. April 1771. Samtidig udgav han en Brochure, 
«Illustration til Bispevisitatserne i Nordland og Finmarken», fuld af 
grove Beskyldninger mod Gunnerus. Efter at have gjort en Rejse 
til Nordland i Sommeren 1772 indsattes han i sit Embede, men 
det var ikke hans Mening at befatte sig dermed, og han lod det 
helt og holdent bestyre af en Vikar, til han 1773 søgte Afsked, 
der blev ham bevilget 6. Jan. 1774 med 200 Rdl. i Pension. De 
Undersøgelser af hans Forhold, der vare i Gang, fik han ved sine 
Forbindelser i Kjøbenhavn standset, og for dem, der vare afsluttede,
fik han en Mortifikationserklæring. Han døde i Bergen 1777 
(begraven 4. Juni). Bispetitelen og Rigdommen kunde i hine Dage 
dække over hans mislige Fortid.

D. Thrap, Bidrag til d. norske Kirkes Hist i 19. Aarh. II, 215 ff.

<i>D. Thrap.</i>

</chapter><chapter name="Friis, Niels, --1512(?), Biskop">

<b>Friis, Niels,</b> --1512(?), Biskop, 
ældre Broder til ovenstaaende Jep F. til Lyngholm, havde taget Magistergraden og formodentlig tjent i Kong Hans' Kancelli, ved hvis Indflydelse han 1498 blev 
Biskop i Viborg efter Niels Glob. Han forekommer oftere i Tidens 
Statsakter. 1505 var han saaledes Sendebud ved Forhandlingerne 
med de svenske i Kalmar, 1506 var han dansk Sendebud ved et 
Fredsmøde i Segeberg med Lybekkerne. Ogsaa Nykjøbing-Recessen 
af 1507 har han beseglet. Til Viborg Bispestol samlede han en 
Del Gods. Fra 1508 af forekommer Mester Erik Kaas som Biskop 
(electus) i Viborg. N. F. maa da enten have resigneret til Fordel 
for ham eller allerede være død dette Aar. Huitfeldt sætter i 
Bispekrønniken hans Død til 1512.

Pontoppidan, Annales eccles. Dan. II, 484. 
Danmarks Adels Aarbog 1886, S. 133.

<i>A. Heise.</i>

</chapter><chapter name="Friis, Niels, --1557> Magister">

<b>Friis, Niels,</b> --1557> Magister, 
ældre Halvbroder af ovenstaaende Biskop Jørgen F., var 1517 Kannik og 1518 
Kantor ved Viborg Domkirke. Hans Bestræbelse for at faa Bispedømmet i 
Steden for Broderen mislykkedes. Derimod forlenedes han (1528) 
af denne med Sebber Kloster. Da Broderen 1529 søgte at fratage
ham dette, fordi Nonnerne paa det skammeligste forsømtes, blev 
Forholdet til Broderen endnu værre, og N. F. sluttede sig til den 
lutherske Del af Kannikerne ved Domkirken. Han havde ogsaa 
efter 1533 Strid med Broderen og deltog i den kjøbenhavnske
Rigsdag 1536 og i Forhandlingerne om Kirkeordinansen af 1539; 
1546 oppebar han de saakaldte «Bibelpenge» til Trykningen af 
Christian III's Bibeloversættelse i Viborg Stift og var 1552 med at 
affatte den bekjendte Registrant over Brevene paa Hald Slot, 
ligesom han i det hele synes at have været en virksom Mand. Han
døde 6. Nov. 1557. Han havde som Lutheraner giftet sig 1. med 
Anne Høg (Banner), der døde 8. Juni 1545, 2. med Margrethe 
Nielsdatter, Enke efter Borgmester Jesper Simonsen i Viborg. Han var 
ved sin Død forlenet med det indbringende Provsti over Han Herred 
og Mors.

Ny kirkehist. Saml. V. 
Heise, Diplomat. Viberg., Indl. S. LVI. 
Danmarks Adels Aarbog 1886, S. 130.

<i>A. Heise.</i>

</chapter><chapter name="Friis, Niels, 1544-1610">

<b>Friis, Niels,</b> 1544-1610, 
blev født af Forældrene Henrik F. (d. 1571) og Margrethe Bild 8. Juni 1544 paa 
Ørbæklunde, hvilken Gaard han selv siden arvede efter Faderen, medens Hesselager 
tilfaldt ham efter hans ovennævnte Farbroder Kansler Johan F. Han var
1586-88 forlenet med Nykjøbing paa Falster, 1592-97 med Salten 
i Norge, 1597 og til sin 26. April 1610 indtrufne Død med Tranekjær. 
N. F., der stiftede et Hospital og en Skole ved Hesselager og 
med sine Brødre iværksatte og forbedrede det af deres Farbroder
stiftede Universitetsstipendium, synes i det hele at have arvet sin 
Slægts litterære Interesser; i Resens Bibliothek fandtes der et af 
ham oversat gudeligt Skrift, der dog aldrig vides at være blevet 
trykt. Hans Hustru, Vibeke Christoffersdatter Gyldenstjerne (f. 24. Juli 
1549), som han havde ægtet 1. Avg. 1574, overlevede ham til 25. Okt. 1613.

<i>Thiset.</i>

</chapter><chapter name="Friis, Niels, --1639, til Krastrup og Kjølbygaard">

<b>Friis, Niels,</b> --1639, til Krastrup og Kjølbygaard 
var Broder til ovennævnte Kansler Christian F. til Kragerup (d. 1639) og blev 
selv 1614 ansat i Kancelliet. Fra 1616-23 var han øverste Sekretær
og lønnedes med et Prælatur i Viborg Domkirke. Ved sin 
Afgang forlenedes han med Apostelsgodset i Norge og senere 
var han fra 1631-39 Lensmand paa Sejlstrup. Skjønt han 1638 
taxeredes til 621 1/2 Td. Hartkorn, vare dog hans økonomiske 
Vilkaar saa slette ved hans Død 22. Okt. 1639, at hans Arvinger gik 
fra Arv og Gjæld efter ham. N. F. var gift med Susanne 
Nielsdatter Krabbe, der endnu levede 1651; Ægteskabet var barnløst.

<i>Thiset.</i>

</chapter><chapter name="Friis, Niels<sub></sub> Greve, 1664-99, til Frijsenborg">

<b>Friis, Niels</b> Greve, 1664-99, til Frijsenborg,
Søn af Mogens F. (s. ovfr.) og dennes 2. Hustru, Anna Maria Offenberg, tiltraadte 
1675 efter Faderen Grevskabet Frijsenborg, Friherskabet Frijsenvold 
og tilhørende Godser under Formynderskab af Moderen, der 1683 
afhændede Frijsenvold til Kronen som Dækning af Tilgodehavende. 
1688 udnævntes N. F. til Kammerherre og til Stiftsbefalingsmand 
over Aarhus Stift og Amtmand over Aarhusgaards og Stjærnholms
Amter. 14. Sept. s. A. ægtede han den ældste Datter af Storkansler, 
Grev Conrad Reventlow, Christine Sophie, og fik med hende en 
Medgift paa 20000 Rdl. 1698 bestemtes N. F. til Gesandt i Haag, 
medens hans Embede i Aarhus bestyredes af hans senere Efterfølger 
som befuldmægtiget, og s. A. udnævntes han til Ridder af Danebrog. 
Allerede 9. Febr. 1699 døde han i Haag af et apoplektisk 
Anfald. Det balsamerede Lig førtes til Kjøbenhavn, hvor det under 
stor Deltagelse bisattes i Trinitatis Kirke. Hans Enke ægtede siden 
U. A. Holstein (Storkansleren). Hans diplomatiske Virksomhed 
omtales ringeagtende af den svenske Gesandt i Kjøbenhavn, men med 
hvilken Føje vides ikke. Kun det vides, at Sekretær Hannecken 
besværer sig over, at hans Herre ikke vilde indkjøbe den Slags 
officielle Nyheder, som man den Gang ad Smugveje altid kunde skaffe 
sig for rede Penge i Holland. Økonomisk Sans og en vis 
Tarvelighed antydes ogsaa i den Hovedbygning paa Frijsenborg, som 
N. F. paabegyndte 1695.

Danmarks Adels Aarbog 1886, S. 146.
Hertel, Aarhuus Domkirke I,3, 115 f.

<i>Fr. Krarup.</i>
</chapter>
<chapter name="Friis, Peder, --o.1426, Biskop">

<b>Friis, Peder,</b> --o.1426, Biskop. 
P. F. blev Biskop i Børglum 1396 eller 1397, da Biskop Svend resignerede dette Stift, 
og nævnes første Gang ved det store Unionsmøde i Kalmar i Juni-Juli 1397. 
Som Medlem af Rigens Raad deltog han siden i de almindelige
Regeringshandlinger, fulgte saaledes 1406-8 Dronning Margrethe 
paa de Rejser rundt i Jylland, hvorunder hun i saa høj Grad 
forøgede Kronens Gods, var 1411 tilstede i Kolding og 1413 i 
Nyborg ved Forhandlingerne om Sønderjylland, medbeseglede 1419
Forbundet med Polen og 1421 det jyske Vidnesbyrd om Slesvigs 
Danskhed. For sit Stifts Interesser virkede han især ved at hævde 
sin Jurisdiktion over Øen Læsø, der tilhørte Viborg Domkapitel; 
han gik derved frem med største Voldsomhed, saa at han endog 
truede Bispen af Viborg paa Livet, men da Dronning Margrethe 
lagde sig imellem, opnaaede han dog at sætte sin Bispestols
Rettigheder igjennem. F. deltog endnu i Sommeren 1425 i et 
almindeligt Bispemøde i Kjøbenhavn, men kort efter maa han være død; 
hans Efterfølger, Gert Gyldenstjerne, nævnes i alt Fald som Biskop 
allerede 1427.

Heise, Diplomat. Viberg., Indl. S. XXXIII f.

<i>Kr. Erslev.</i>
</chapter>

<b>Friis, Peder Clausen,</b> d. 1614, s. Clausen (III, 629).

<chapter name="Friis, Peter Edvardsen, 1691-1765, Præst">

<b>Friis, Peter Edvardsen,</b> 1691-1765, Præst, 
var født paa Løjtved i Fyn 23. Okt. 1691 og Søn af Edvard F., siden Borgmester 
i Svendborg. Student 1710, Skibspræst paa Flaaden 1716, Sognepræst 
i Skjelskør 1720, Provst 1753, død 28. Juli 1765. Gift 26. Juni 
1722 med Dorothea Elisabeth Kryssing, d. 21. Okt. 1761, 70 Aar
gammel. Foruden en Disputats (1713) og et lidet Skrift af 
theologisk Indhold har F. skrevet «Underretning om Skjelskør 
Kjøbsted» (1759), et Arbejde, der med al sin kritikløse, unøjagtige og 
snakkesalige Ophoben af Meddelelser, der jævnlig fremtræde i en 
pudsig Form, dog ikke er ganske uden Betydning som Gjemmested for 
en og anden ellers tabt Efterretning. Bogen kaldtes i sin Tid 
«Skjelskørs Beskæmmelse», og hos Forfatterens Sognebørn fandt 
den heller ingen Paaskjønnelse, som han bittert beklager i et 
kuriøst Digt, der findes tilskrevet i et Exemplar af Bogen og slutter 
med disse Linjer:

<tab> Humaniora de ser an for Snik og Snak, 
<tab> derfor gi'er de ej Sølv, ja ikke siger Tak.

Wiberg, Alm. Præstehist. III, 81. 
N. M. Petersen, Den dsk. Lit. Hist. V, 2, 80.

<i>G. L. Wad.</i>
</chapter>
<chapter name="Friis, Steen, 1801-75, Stiftsskriver">

<b>Friis, Steen,</b> 1801-75, Stiftsskriver, 
Søn af Sognepræst i Nordby paa Fanø Hans Ditlev F. og Kirstine f. Nissen, født i 
Nordby Præstegaard 13. Febr. 1801, Student fra Kolding Skole 1821,
theologisk Kandidat 1829. Efter afsluttede Examina blev F. Alumnus 
paa Elers' Kollegium og virkede som Lærer i Historie og 
Geografi, indtil han i 1835 udnævntes til Adjunkt ved Kathedralskolen
i Roskilde. Domkirken her vakte i saa høj Grad hans 
Interesse, at han i 1848 offentliggjorde en kortfattet Vejledning for 
besøgende, et Arbejde, der blev Forløber for en udførligere, men 
ufuldendt Beskrivelse af Bygningen. Skjønt dette Skrift, hvis 2 
Hæfter (1851-52) kom til at omfatte Kirkens arkitektoniske 
Forhold og de kirkelige Monumenter, kun i ringe Grad fyldestgjør de 
Krav, som vor Tid stiller til Undersøgelser af denne Art, saa havde 
det dog til Følge, at F., hvem Skolegjerningen efterhaanden faldt 
trættende, i 1854 ansattes som Stiftsskriver i Sjællands Stift og 
Forvalter ved Domkirkens Gods samt Værge for denne Kirke. Aaret 
efter begyndte han at forberede en Plan til Kirkens Restavration,
men navnlig de pekuniære Forhold kom til at bevirke, at Forslaget 
først i 1859 blev approberet. I 1863 var Istandsættelsen tilendebragt 
inden for de fastsatte Grænser, og som Helhed maa det siges, at 
F., støttet af forskjellige sagkyndige, havde Ære af Maaden, paa 
hvilken dette betydelige Arbejde var blevet udført. Sin litterære 
Virksomhed fortsatte han nu og da med Artikler i «Ny kirkehist. 
Saml.», der navnlig gik ud paa at gjøre Rede for de Restavrationsarbejder, 
som foretoges ved de Kirker, for hvilke han var Værge.

F., der var udnævnt til Kammerraad i 1857 og til Justitsraad 
i 1868, døde ugift 15. Dec. 1875. Han var en bred-jovial, 
godgjørende og gjæstfri Natur, hastig til Vrede og da lidet formfuld, 
men snart igjen barnlig elskværdig. I Domkirken er ophængt et 
af W. Marstrand i 1864 malet Billede af ham.

Erslew, Forf. Lex.

<i>J. B. Løffler.</i>

</chapter><chapter name="Friis, Tønne, 1584-1642, til Hesselager">

<b>Friis, Tønne,</b> 1584-1642, til Hesselager, 
Søn af ovfr. nævnte Niels F. (f 1610), fødtes 19. Juni 1584, blev 1601 
immatrikuleret ved Kjøbenhavns Universitet og drog derpaa strax udenlands, hvor
han s. A. findes studerende i Leipzig. 1611-13 var han Hofjunker og 
deltog i Kalmarkrigen. Han var Lensmand paa Ørum 1619-22, 
i Aalborg 1622-27 og paa Stjærnholm ved Horsens fra 1627 til sin 
Død, 31. Marts 1642. Han blev Lieutenant 1624 og Ritmester 1628. 
I sine sidste Aar fungerede han som Landkommissær og 
Krigskommissær og havde derved en Del Pengeforretninger. 6. April 
1617 ægtede han Anne Podebusk (f. 15. Maj 1601 d. 31. Dec. 1626), 
Datter af Claus P. til Krapperup og Sophie Ulfstand. Efter hendes 
Død ægtede han 23. Avg. 1629 Lene Barnekow (f. 30. April 1603 
d. 1658), Datter af Christian B. (I, 537); hun bragte ham Tølløse. 

Danmarks Adels Aarbog 1886, S. 126.

<i>C. F. Bricka.</i>
</chapter>

<b>Krag-Juel-Vind-Friis,</b> s. Vind. 


<b>Wedel-Friis,</b> s. Wedel.

<chapter name="Frille, Eggert, o.1400-1470, Rigsraad">

<b>Frille, Eggert,</b> o.1400-1470, Rigsraad, 
var en af sin Tids betydeligste Mænd. Hans Fader var den slesvigske Adelsmand 
Christiern Frillevsen, der var bosat i Ribe og døde 1418, hans 
Moder hed Ermegaard Altena, af en i Fyn indvandret holstensk
Slægt. E. F. fik en fortrinlig Opdragelse og studerede 1419 i 
Rostock. Senere bosatte han sig i Fyn, hvor han o. 1431 fik 
Oregaard og Birk med Skam Herred i Forlening af Erik af Pommern. 
Han mistede Kongens Yndest, da han 1438 blev beskyldt for at 
have knyttet Forbindelser med Hertug Adolf af Slesvig. Vi finde 
ham derfor ogsaa blandt dem, som tidligst anerkjendte Christoffer 
af Bajern, af hvem han fik Hindsgavl med Vends Herred i 
Forlening; da han tillige blev optaget i Rigsraadet, kom han snart til 
at spille en betydelig Rolle, hvortil hans Evner og Kundskaber 
ogsaa berettigede ham. Han var en af Kong Christoffers dygtigste 
Diplomater og anvendtes i saa godt som alle Anliggender, hvortil 
der krævedes diplomatisk Takt og Skarpsindighed. Efter Christian I's 
Tronbestigelse steg hans Indflydelse endnu mere, han blev 
Kammermester og Befalingsmand paa Kjøbenhavns Slot, men arbejdede 
ogsaa af yderste Evne for Christians Sag og har særlig medvirket 
til at faa ham valgt til Konge i Norge. Indflydelsesrig ved Hove,
en dygtig Finansmand, der stadig forøgede sit Gods, kom han mere 
og mere til at træde frem i forreste Række blandt Højadelen, og 
1455 lykkedes det ham at faa sin Datter Ermegaard gift med en 
af de berømte 9 Axelssønner, Philip Axelsen (Thott). Fra nu af
indtræder der et Omslag i hans Liv, Fra at have været Kongehusets 
trofaste Tjener og Støtte, drages han ind i Axelssønnernes 
snævre Familiepolitik, især efter at han efter Svigersønnens Død 
1462 havde overtaget Formynderskabet over sine Datterbørn og 
dermed Styrelsen af det vigtige Tranekjær Len. Vendepunktet i 
hans Liv er hans Deltagelse i det bekjendte Møde i Jønkøping 
i Sept. 1466, hvor Axelssønnerne vedtoge at afsætte Ærkebisp Jøns 
Bengtsson fra Rigsforstanderskabet og selv træde i Spidsen for
Sveriges Styrelse. E. F. beskyldtes for her paa Mødet at have 
«talt paa Kongens værste», og da han paa Kongens Forlangende 
nægtede at udlevere Tranekjær Slot og Len, blev Slottet indtaget 
med Vold. Dette gav Signalet til Axelssønnernes Krigserklæring, 
Carl Knutssons Indkaldelse til Sverige og Ophævelsen af Unionen. 
E. F. mistænktes for at staa i Forbindelse med Axelssønnerne, og 
da han tillige vægrede sig ved at underskrive de Vidnesbyrd, som 
Kong Christian paa alle Landsting i Danmark forlangte angaaende 
sin Regeringsførelse, blev han indkaldt for Rigsraadet i Kjøbenhavn. 
Da han her optraadte trodsig mod Kongen og nægtede at stille 
Borgen for sig, blev hans Stilling uholdbar. Han flygtede i 
Forsommeren 1468 til Lybek, hvor han som landflygtig opholdt sig 
indtil Avg. 1469, da det lybske Raad skaffede ham betryggende 
Lejde til at vende tilbage til Danmark og ordne sit Mellemværende 
med Kongen. Dette lykkedes ham ogsaa; han fik sit Arve- og 
Kjøbegods tilbage, men maatte opgive sine Forleninger. Han 
overlevede kun kort Tid Forliget med Kongen, i det han allerede døde 
5. Maj 1470 og blev begravet i St. Hans Kirke i Odense. -- E. F. 
var utvivlsomt en højt begavet Mand, forretningsdygtig, lovkyndig, 
dannet, snild og praktisk som kun faa af hans samtidige. Men
hans heftige, opbrusende Natur bragte ham ofte ind i tvivlsomme 
Situationer, som han ikke formaaede at rede sig ud af trods sin 
mærkelige og for sin Tid næsten enestaaende Evne til at finde 
varme og fyldige Ord for sine Tanker og Følelser. Han var gift 
med Anne Juel, Datter af den sønderjyske Væbner Iver J. Hans 
eneste Barn, Datteren Ermegaard, ægtede o. 1465 Bent Bille, og 
han var saaledes Morfader til den bekjendte Anders Bille (II, 200), 
der i mange Henseender slægtede ham paa.

Hist. Tidsskr. 5. R. V, 1 ff. VI, 858 ff.

<i>Mollerup.</i>

</chapter><chapter name="Frimann, Christopher, 1742-91, Litterat">

<b>Frimann, Christopher,</b> 1742-91, Litterat, 
fødtes i Bergen 2. Juli 1742. Faderen af samme Navn (f. 1704 d. 1759) var Farbroder 
til nedenstaaende Claus og P. H. F. Moderen hed Karen f. Zimmers
(ell. Ziemers). Han deponerede fra Bergens Skole 1760 og fik theol. 
Attestats 1764, opholdt sig derpaa flere Aar i Kjøbenhavn og vendte 
o. 1770 tilbage til Bergen, hvor han tilbragte sin Tid som 
Amanuensis hos Biskoppen, i hvilken Stilling han døde ugift 29. Maj
1791. Han var anlagt paa litterært Samlerarbejde og udgav 1766 
i 3 Hæfter en Fortegnelse over Skribenter, der vare fødte eller 
havde opholdt sig i Bergen. Under Udarbejdelsen af denne havde 
han paabegyndt et andet Arbejde, der fik større Betydning, i det 
han paatog sig at samle Fundatser og Gavebreve for Bergens By 
og Stift, hvortil han 1770 fik den kongelige Bevilling, som tidligere 
(1764) til ingen Nytte var meddelt Borgmester Hans Formann. 
Arbejdet blev ham vanskeligt, da han ikke kunde faa den Hjælp 
af litterære og administrative Mænd, som fornødigedes, men han 
fik dog en Samling i 2 Bind i Stand 1774 og 1776. Den fik Titelen 
«Almindelig Samling af Stiftelser og Gavebreve for Kongeriget Norge», 
da man havde haabet ved andre Mænd at faa den fortsat for de
øvrige Stifter. F.s Samling, der ikke er fuldstændig og i kritisk 
Henseende har sine Mangler, er udarbejdet med kjendelig Flid og 
vil altid blive et vigtigt Kildeskrift. Foruden disse Arbejder 
begyndte han paa et Supplement til Miltzows bekjendte 
«Presbyterologia Vos-Hardangeriana», som blev fuldført af Præsten Marcus 
Schnabel. F. var en vel anset og -- som flere af Familien -- 
en formuende Mand.

Alm. Saml. af Gavebreve f. Kongeriget Norge, Fortalerne.

<i>D. Thrap.</i>

</chapter><chapter name="Frimann, Claus, 1746-1829, Præst, Digter">

<b>Frimann, Claus,</b> 1746-1829, Præst, Digter, 
tilhører en gammel norsk Familie, hvis første mere fremtrædende Mand, 
Johan F. (f. 1630 d. 1707), var Amtmand over det nuværende Stavanger 
Amt. Dennes Sønnesøn Peter Harboe F. døde 1759 som Sognepræst til Sælø. 
Han var gift med en ualmindelig dygtig og dannet Kvinde, Sara 
f. Cold (f. 7. Dec. 1713 d. 11. Febr. 1800), den IV, 45 nævnte Provst 
Johan C.s Halvsøster. Den ældste af deres 7 Sønner var Claus, 
født 15. Maj 1746. Efter at være bleven Enke tog Moderen sig 
med den største Iver og Omhu af hans og hans 3 gjenlevende 
Brødres Opdragelse, og hun fik den Glæde at se dem alle som 
fremtrædende Mænd, før hun gik bort. I Præstegaarden, paa hvis
Grund hun havde et Hus, fik Sønnerne Undervisning af en 
Huslærer og afgik her fra efterhaanden til Universitetet eller Bergens 
Latinskole. C. F. blev Student 1765. Efter Examen philos. maatte han 
vende hjem til Fædrelandet som Huslærer hos Sognepræst Jørgen 
Meldahl til Fane, med hvis Datter Anna Margrethe (f. 16. Okt. 1742 
d. 13. Jan. 1819) han blev forlovet. Hans Huslærerstilling blev vel 
herved noget lettet, saa han fik tilstrækkelig Fritid til at forberede 
sig til theologisk Examen, som han tog 1768. Han vendte strax 
tilbage til Norge og saa ikke Kjøbenhavn igjen før 1779, saa han ikke 
var med i Stiftelsen af Norske Selskab. Som Huslærer kom han 
nu til Hans Strøm paa Volden, hos hvem han 1771 blev personel 
Kapellan. Han kunde ikke komme i nogen heldigere Stilling end 
her som Medhjælper hos den som Præst, Theolog og Naturforsker 
lige udmærkede Mand, hvis store Bogsamling han flittig benyttede 
til sin Uddannelse. Da Strøm 1779 forflyttedes til Eker, drog F. til 
Kjøbenhavn for at sollicitere, og 1780 blev han udnævnt til 
Sognepræst i Daviken. 17. Jan, 1782 ægtede han sin nu 39aarige 
forlovede, -- et tungt Skridt, da hans Ungdomskjærlighed var dunstet 
bort, og Anna Meldahl ikke kunde følge ham i hans digteriske
Interesser, der nu vare paa det højeste. Hun blev ham imidlertid 
en trofast Hustru, der styrede hans Landhusholdning paa det bedste.

Efter Strøms og Biskop E. Hagerups Vidnesbyrd maa F., da 
han blev Præst i Daviken, have været en rettroende Prædikant, 
og den gamle Tro aander ogsaa gjennem hans Sange over 
Evangelierne (1780). Han blev imidlertid ikke staaende paa dette 
Standpunkt, men slog snart over i den vulgære Rationalisme, der kom 
til Orde i hans «Andagtsøvelser og gudelige Tanker til Brug for 
Almuen» (1785) og hans «Søkabinet» (1788). Dette i Forbindelse 
med hans økonomiske Sans og deraf følgende Iver for sine Indtægter 
bragte ham i et mindre heldigt Forhold til Menigheden, og 
Biskop Brun fik i Aarhundredets Slutning meget Arbejde med at 
dæmpe Striden. Paa den anden Side havde han som en 
Oplysningstidens Digter tildraget sig Opmærksomhed hos Avtoriteterne, 
og han kom saaledes til at levere et rigeligt Bidrag til den
«evangelisk-kristelige Salmebog», der har hele 42 Salmer fra hans Haand. 
1800 blev han valgt til Provst i Nordfjord, og hans digteriske 
Virksomhed, som hidtil havde været forholdsvis rig, standsede nu, om 
der end af og til lige til hans høje Alderdom kom et og andet 
Digt fra hans Haand. Det er rimeligt, og der er Antydninger til, 
at han efter denne Tid levede i et bedre Forhold til sin Menighed, 
medens han ved heldigt Fiskeri stadig forøgede sin betydelige 
Rigdom, hvori han ved sin Død stod som den første blandt Norges 
Præster. 19. Dec. 1821 fejrede han sit Embedsjubilæum, og 9. Febr. 
1822 tog han Afsked. Samme Aar flyttede han fra den gamle 
Præstegaard til sin Ejendom Frimannslund i dens Nærhed, og her 
døde han n. Okt. 1829.

Det var 1777, C. F. optraadte som Konkurrent til den udsatte 
Pris for et beskrivende Digt, og han vandt den ved sit «Hornelen». 
Det har været den almindelige Mening, at Broderen P. H. F. burde 
have haft den for sit Digt over samme Æmne. Eftertiden har 
ogsaa været saa nogenlunde paa det rene med, at C. F. i sin 
tidligste poetiske Virksomhed, da han lempede sig efter Tidens Smag 
for det stive og kunstlede -- «Frederiksborg Egn og Udsigt fra
samme», «Hagen Adelsteen» osv. --, ikke naaede frem til nogen 
synderlig Betydning. Den har heller ikke sat hans aandelige 
Digtning, der til Dels er plat rationalistisk, f. Ex. hans «Søkabinet», 
synderlig højt, men den har til fulde anerkjendt ham for den, han 
var, da han løsrev sig fra Baandene og med stort Held brugte det 
Pund, som var ham betroet. Det var som «Almuens .Sanger», han 
vandt sit store Ry, fik en væsentlig Betydning som folkelig Digter 
og kom til at indtage en Stilling i vor Litteratur, som ingen Digter 
har indehaft siden Peter Dass. Ligesom dennes Sange endnu leve 
paa Folkets Læber i de nordlandske Fjorde, saaledes C F.s i de 
bergenske. Det er unægteligt, at han her ragede frem over alle i 
sin Samtid, og hans Sange fik Liv, hvad enten det var Begivenheder 
og Personligheder fra Norges Historie eller Bøndernes og 
Fiskernes daglige Liv og Færd, der var deres Gjenstand. Han 
havde visselig med Digterens hele Inderlighed levet sig ind i dette 
Liv og afvundet det alle poetiske Sider, om det end bliver 
uberettiget, naar man herfra har sluttet sig til et idyllisk-patriarkalsk 
Forhold, hvori han skal have levet med sin Almue. For denne 
stod han væsentlig som «Sildepræsten», som den mægtige Mand, 
der ved heldig Sildefangst havde samlet sig Rigdom, og som ikke 
altid var god at have med at bestille. Som han lever i sine Sange, 
lever han derfor ogsaa i Sagn, væsentlig hentede fra hans 
Forretningsliv og fra hans store Frygt for Søormen, der rimeligvis sad i
ham fra Barndommen og næppe var bleven mindre under hans 
Ophold hos Hans Strøm, der vel maa siges at være den Mand, 
som har bragt dette «monstrum marinum» til Berømmelse.

Halvorsen, Norsk Forf. Lex. 
Welhaven, Saml. Skrifter VI, 192 ff. 
D. Thrap, Bidrag til d. norske Kirkes Hist. id. 19. Aarh. I, 88 ff.

<i>D. Thrap.</i>

</chapter><chapter name="Frimann, Peder Harboe, 1752-1839, Sekretær i det udenlandske Departement, Digter">

<b>Frimann, Peder Harboe,</b> 1752-1839, Sekretær i det udenlandske Departement, Digter, sidstnævntes yngste Broder, blev født 
paa Sælø 18. Nov. 1752. Efter en tarvelig Hjemmeundervisning 
-- Faderen mistede han allerede, da han var 7 Aar -- blev han 
i sit 15. Aar sendt til Bergens Latinskole, hvorfra han dimitteredes
1769. Uden at vælge noget Brødstudium uddannede han sig i 
Studenteraarene ved frie Studier, især i de klassiske og nyere 
Litteraturer. 1772 begyndte han at arbejde som Volontær i Kommercekollegiets 
Sekretariat og blev Kopist i samme; men Kontoret 
ophævedes ved Aarets Udgang. I et Aars Tid gik han derefter 
ledig, indtil han ved Begyndelsen af 1774 ansattes som Kopist i 
Finanskollegiets Expeditionskontor, i hvilket han 1776 oprykkede til 
Fuldmægtig. Men 1775 var han debuteret som Digter. I «Poetiske 
Samlinger, udgivne af et Selskab» (*c: det norske Selskab), 1. Stykke
findes indrykket under Mærket P. H. Fr. Romancen «Axel Thordsen 
og skjøn Valborg» samt «Ode til Søvnen» og «Tanker ved en Flod». 
Den samtidige Kritik fremhævede disse Digte som noget af det i 
sit Slags fortrinligste og korrekteste, man hidtil havde haft i 
det danske Sprog, og de vandt i vide Kredse stor Anerkjendelse og 
Yndest. Rahbek fremhæver mod Slutningen af sit Liv, at han 
endnu saare vel erindrer den Tid, da Romancens «dejlige» 
Begyndelsesstrofer «gjenlød lige saa hyppig og begejstret fra Ynglingens 
og Ungmøens Læber som senere Oehlenschlägers og Ingemanns 
mest henrivende Skildringer». I litterærhistorisk Henseende har
Romancen ikke mindst Interesse ved Valget af et Stof, hentet fra 
de hidtil saa upaaagtede Kæmpeviser. Skjønt senere udgivet i 
Trykken ligger dog Prisdigtet «St. Synneves Kloster paa Sælø» 
forud for de nævnte Arbejder. Det blev trykt 1777 i 12. Stykke af 
de skjønne og nyttige Videnskabers Selskabs «Forsøg» og var 
fremkaldt ved Selskabets Prisopgave om et malende Digt. F. vandt 
Selskabets Pris, og Digtet, som endnu fængsler ved sine lyriske 
Skjønheder, staar som et mærkeligt, modent og formfuldendt Arbejde 
baade i Sammenligning med samtidige Digterfrembringelser og i 
Henseende til, at det skyldes en kun 22aarig Yngling. I samme 
Stykke af Selskabets Skrifter findes et andet Arbejde af F.; dette 
opnaaede imidlertid -- skjønt som Digterværk betydeligere -- kun 
et «Accessit», medens den ældre Broder Claus F. fik Præmien for 
sit ringere Arbejde over samme Æmne. Det er Digtet «Hornelen» 
(Navnet paa den mærkelige, lodrette Klippe paa Øen Bremanger i 
F.s romantisk skjønne Fødeegn), fremkaldt ved Selskabets i Aaret 
1775 udsatte Prisopgave. At Brødrene tilsyneladende kunde 
optræde som Konkurrenter, skyldes en Tilfældighed. Claus F. havde 
fra Norge sendt sin Besvarelse til Broderen i Kjøbenhavn til 
videre Besørgelse; men hos denne blev Digtet forlagt. Vor Digter 
vilde da holde Broderen skadesløs ved at udarbejde et Digt over 
samme Æmne og indleverede dette under Claus F.s Navn. 
Imidlertid blev det oprindelige Arbejde gjenfundet og kunde endnu i 
rette Tid indsendes. Saaledes fik det Udseende af, at Claus F. 
havde skrevet 2 Digte om «Hornelen». Men med de her nævnte 
Arbejder standser pludselig F.s saa lovende begyndte Digtervirksomhed. 
Hvad Grunden hertil har været, er aldrig blevet oplyst; 
og F. ytrede i sine Oldingeaar selv derom, at han ønskede det 
for bestandig overgivet til Glemsel.

Faa Grund af svækket Helbred søgte F. 1780 Permission fra 
sit Embede og rejste over Holland til Paris. Efter et Aars Forløb 
vendte han hjem. 1783 søgte han Afsked fra Finanskollegiet, 
hvorefter han erholdt Vartpenge til 1786. Da beordredes han til 
Stockholm for at assistere ved det danske Gesandtskab ved Korrespondancen 
under den da forestaaende Rigsdag. Efter dennes Slutning
forflyttedes han samme Aar som Legationssekretær til St. Petersborg. 
1787 sendtes han i samme Egenskab atter til Stockholm og forblev 
nu her til 1795, altsaa i de betydningsfulde og stormfulde Aar 
under Gustav III og det efterfølgende Regentskab. I sidstnævnte
Aar kaldtes han til Kjøbenhavn som Sekretær i det udenlandske 
Departement, og i 37 Aar, rige paa store Omvæltninger i Danmark, 
forblev han nu i denne Stilling. Hans samvittighedsfulde 
Embedsførelse blev ikke upaaskjønnet: 1800 blev han Legationsraad, 1807 Gehejmelegationsraad, 1825 Konferensraad. Da han paa Grund af 
Alder og Svagelighed trak sig tilbage i Hvilestand 1832, hædredes 
han samtidig med Kommandørkorset. F. døde ugift i Kjøbenhavn, 
næsten 87 Aar gammel, 21. Sept. 1839. Welhaven besøgte ham 4 
Aar før hans Død og fandt i ham en svag Olding, hos hvem 
Fødelandets Billeder, der havde vakt hans Ungdoms Sang, næsten 
ganske vare udslettede.

Molbech, Dansk poetisk Anthologie I, 175 ff. 
Genealog. og biogr. Archiv S. 215 ff. 
Welhaven, Saml. Skrifter VIII, 236 ff. 
L. Dietrichson, Omrids af den norske Poesis Hist. I, 164 ff.

<i>A. Jantzen.</i>

</chapter><chapter name="Frimodt, Jens Christian Rudolph, 1828-79, Præst">

<b>Frimodt, Jens Christian Rudolph,</b> 1828-79, Præst. 
Rud. F. blev født Juleaften 1828 paa Birkendegaard ved Kalundborg; hans 
Forældre vare Godsinspektør, Kammerraad Johan F. og Nicoline
Cathrine f. Nielsen. Han blev Student 1848 fra Borgerdydskolen 
paa Christianshavn, hvor han de sidste 4 Aar af sin Skoletid var 
i Huset hos Bestyreren, M. Hammerich; 1854 blev han theologisk 
Kandidat. Sit Studium tog han «med Energi og Alvor»; paa samme
Tid som han tilegnede sig gode Kundskaber, førtes han ind «i nye 
Erfaringer og mange alvorlige Kampe», ved hvilke han allerede 
som ung modnedes i aandelig Henseende. Ved Siden heraf deltog 
han imidlertid med Lyst og Glæde i Studenternes Samliv, ligesom 
ogsaa den politiske og nationale Vækkelse i hine Aar havde 
Indvirkning paa ham. Tidlig knyttedes han til Professor H. N. 
Clausens Hus, hvor han mødte en ædel, alsidig Dannelse, som han med 
sit noget sværmerisk anlagte Sind havde godt af at blive delagtig i; 
han fandt i dette Hus baade sin bedste Ungdomsven og sin 
tilkommende Brud. -- Strax efter hans Examen tilbød Hammerich 
ham at blive Religionslærer i Borgerdydskolen, hvor han underviste 
indtil Efteraaret 1857, da han blev Adjunkt i Sorø. Om den 
ejendommelige, vækkende og opbyggende Indflydelse, han som 
Religionslærer udøvede paa sine Elever, foreligger der fra flere af disse 
talende Vidnesbyrd. Hans Lærergjerning maa imidlertid nærmest 
betragtes som en Overgang til hans senere Præstegjerning; thi har 
nogen været bestemt og klart anlagt for at være Præst, saa var 
det F. Det varede heller ikke længe, før Kaldet til at blive det 
udgik til ham, og det paa ejendommelig Maade. 

Det fremvoxende kristelige Liv i vort Fædreland havde just i 
de her omtalte Aar hos mange fremkaldt en levende Følelse af, 
at der i Hovedstaden med dens stærkt stigende Folketal fandtes 
alt for faa Kirker og Præster, og at navnlig de store Strækninger 
uden for Voldene, Broerne, laa hen i en kristelig talt aldeles 
uopdyrket Tilstand. Der dannede sig derfor i Slutningen af 1852 en 
Komité for at tilvejebringe en Kirke paa Nørrebro, hvad der 
imidlertid viste sig at være et svært Arbejde, da Sagens fulde Betydning 
kun langsomt gik op for den almindelige Bevidsthed; i 1856 lagde 
man Grundstenen, men først i Sommeren 1861 var Kirken, St. 
Johanneskirken, færdig. Men allerede flere Aar før dette Maal naaedes, 
havde de Mænd, som ledede Foretagendet, fæstet deres Opmærksomhed
paa den unge Adjunkt i Sorø som den Mand, de kunde 
ønske beskikket til den nye Kirkes første Præst. F., der ikke 
vidste, om hans Evner vilde slaa til over for den her stillede 
Opgave, tog kun modstræbende mod Opfordringen; men da det lidt 
efter lidt under Bønnens Kampe blev ham klart, at det var Herren
selv, som kaldte paa ham, turde han ikke undslaa sig. I Juni 
Maaned blev han udnævnt og ordineret, og 25. Avg. 1861, da 
Kirken højtidelig indviedes, blev han indsat. Inden kort Tid slog 
den unge Præst igjennem, og en stor Kreds samlede sig om ham 
og hans Forkyndelse, der virkede saa indtrængende, først og
fremmest ved sin grundkristelige, af en brændende Tro og en rig 
personlig Erfaring baarne Alvor, men ved Siden heraf ogsaa ved sin 
ejendommelige Jævnhed og Friskhed. Lidt efter lidt blev denne 
Tilhørerkreds saa til en virkelig Menighed, hvortil det i højeste 
Maal bidrog, at F. ikke nøjedes med at tale til Folk fra sin
Prædikestol, men i hele sin Færd levede for den Opgave, der var 
givet ham: at drage Hjærterne til Herren. Han forstod i udpræget 
Grad den store Kunst til enhver Tid og under alle Forhold at 
være Præsten uden nogen Sinde at glemme Mennesket. Mangfoldige
vare de, hos hvem F.s Prædiken, Virksomhed og hele Personlighed 
fremkaldte alvorlig og levende Kristendom, eller som paavirkedes 
af ham i denne Retning. Det følger af sig selv, at der paa den
anden Side var adskillige, som forargedes over den ligefremme, 
utilslørede Maade, Evangeliet her traadte frem paa; derimod kan det 
næppe med rette siges om F., at han stødte Saadanne Mennesker 
bort, som hørte til de alvorlig søgende, -- han bevaredes herfor 
ved sin virkelige Dannelse og ved det noble, der hvilede over 
hans Personlighed. F. var ogsaa en uegennyttig Mand; saa snart 
Embedets Besørgelse forlangte større Arbejdskraft, skaffede han sig
denne uden at tænke paa sine egne Indtægters Formindskelse, og 
da det i Aarenes Løb viste sig, at St. Johannes Sogn blev alt for 
stort, arbejdede han med Iver paa at faa det delt. I Slutningen 
af 1874 indviedes St. Stephanskirken og i Sommeren 1878 St. 
Jacobskirken; menneskelig taget maa Æren for begges Tilvejebringelse 
gives F.

Ved Siden af sin Virksomhed for den ham anviste Kreds 
havde F. tillige i en lang Aarrække Ledelsen af den kjøbenhavnske 
«Kirkelig Forening for indre Mission» i sine Hænder. I 1865 havde 
han givet Stødet til dens Oprettelse, og 10 Aar senere var det atter 
ham og hans i Menigheden saa kjendte og højt skattede Navn, 
hvem dens Gjenoplivelse i væsentlig Maal skyldtes. F. besad i høj 
Grad Gaven til at styre denne vanskelige og omfattende Gjerning; 
hans urokkelige Tro paa Guds Ords Magt og hans dybe Kjærlighed 
til alle de nødlidende i Samfundet bevirkede, at han bestandig 
fastholdt det rigtige Maal, medens hans sunde, menneskelige Sans
og sikre Blik for individuelle Forskjel lærte ham at vurdere 
Midlernes Mangfoldighed og at undgaa ensidig og sygelig Overdrivelse. 
Af Missionens Virksomhed fra denne Periode maa det være nok 
her at minde om Tilvejebringelsen af Søndagsskolerne og om 
Oprettelsen af Magdalenehjemmet (1877).

Af trykte Arbejder  foreligger der fra F.s Haand, foruden en 
Piece mod Mormonerne og nogle spredte Smaating, «2o Prædikener» 
(1866) og «Nogle Prædikener fra Trinitatistiden» (1871); efter 
hans Død udkom «24 Prædikener» (1879).

Nogle Maaneder efter, at F. var bleven ansat som Adjunkt i 
Sorø, ægtede han Sofie Magdalene Clausen; i det lykkelige Samliv 
med hende og deres 6 Børn søgte og fandt han den ofte haardt 
fornødne Hvile. Des værre skulde hans Arbejdsdag ikke blive lang. 
Allerede i de unge Aar havde hans Helbred givet Anledning til
Bekymring, og i 1866 blev han alvorlig syg, men en Vinters Ophold 
i Syden gjengav ham Kræfterne, saa de holdt ud i 12 Aar endnu. 
Da blev han i 1879 angreben af en heftig Lungebetændelse, og efter 
nogle faa Dages Sygdom døde han 21. Marts, begrædt og savnet, 
som kun faa ere blevne det. Paa hans Venners Anmodning blev 
det tilladt at begrave ham ved Siden af den Kirke, i hvilken hans 
Ord havde lydt.

H. Stein, Rud. Frimodt, et Livsbillede, 1879. 
P. Krag, J. C. R. Frimodt, 1880. 
Diakonissestiftelsens Almanak 1888. 
Illustr. Tid. 1879, Nr. 1018. 
Nutiden III, 208. 
Elvius, Danmarks Præstehist. 1869-84 S. 285. 

<i>V. Schousboe.</i>

</chapter><chapter name="Frisch, John Diderik, 1835-67, Landskabs- og Dyrmaler">

<b>Frisch, John Diderik,</b> 1835-67, Landskabs- og Dyrmaler,
var Søn af Proprietær Constantin F. (f. 4. Febr. 1793 d. 12. Avg. 1865) 
og Marie Catharine f. Tutein (f. 8. April 1800 d. 17. April 1871) 
og er født paa Gaarden Charlottedal ved Slagelse 4. Maj 1835. 
Han gik i Skole i Sorø, hvor Tegnelæreren, Landskabsmaler Harder, 
blev opmærksom paa hans Talent og medvirkede til, at han 
uddannede sig til Kunstner. Efter at have besøgt Kunstakademiets 
Skoler i Kjøbenhavn foretog han 1857 en kort Rejse til Paris, 
samtidig med at han begyndte at udstille som Figurmaler; men han 
gik snart over til at foretrække Landskaber, hvori tit en smukt 
fortalt lille Handling smeltede harmonisk sammen med Landskabet, 
saaledes i «To gamle Naboer faa sig en Aftensladder» (1866). Men 
da dette Billede fremkom, havde han allerede med Forkjærlighed 
vendt sig til Dyreverdenen, ogsaa i Forbindelse med Landskab, 
hvortil han navnlig hentede stemningsfulde Motiver fra Dyrehaven. 
I 1867 fik han Akademiets Rejseunderstøttelse og var paa Vejen til 
Rom, da han i Florents i Sept. blev angreben af Kolera, der gik 
over til Tyfus, og efter to Maaneders Sygeleje døde han 22. Nov. 
1867. Det var en lovende og fremadstræbende ung Kunstner, hvis 
Løbebane saaledes uventet blev afbrudt.

Weilbach, Konstnerlex.

<i>Ph. Weilbach.</i>
</chapter>
<chapter name="Frise, Jakob Bernhard, 1769-1851, Rektor">

<b>Frise, Jakob Bernhard,</b> 1769-1851, Rektor, 
blev født 7. Marts 1769 i Husum, hvor hans Fader var Konrektor, studerede 
Theologi og Filologi i Helmstedt og Kiel, blev 1792 Lærer ved Latinskolen 
i Flensborg, 1818 Rektor i Husum, 1821 i Kiel, entlediget 1834, 
død 4. Febr. 1851. Han var en gammeldags Skolemand og har 
udgivet forskjellige Læsebøger, Oversættelser og Programmer.

Lübker u. Schröder, Schlesw.-Holst.-Lauenb. Schriftsteller-Lex.

<i>S. B. Thrige.</i>

</chapter><chapter name="Frisenette, Frederik Vilhelm, 1808-80, Gartner">

<b>Frisenette, Frederik Vilhelm,</b> 1808-80, Gartner,
var født 10. Sept. 1808 paa Bækkeskov, hvor Faderen var Gartner. 
Forældrene vare Joh. Chr. F. (f. i Magdeburg 31. Okt. 1784, d. 7. Dec. 
1845) og Maria f. Andersen. Sin Uddannelse som Gartner fik F. 
hos Handelsgartner Danckert i Kjøbenhavn og i Rosenborg Slotshave. 
Som Medhjælper i Botanisk Have hørte han Forelæsninger 
af Professorerne Hornemann og Schouw og underkastede sig saa vel 
den almindelige Gartnerexamen som botanisk Gartnerexamen. Efter
en længere Rejse i Tyskland, Østerrig og Holland beskæftigede 
han sig nogle Aar med Pasning og Anlæg af Haver, indtil han i 
1838 blev ansat som Gartner i Haveselskabets Have i Frederiksberg 
Allé. I denne Stilling virkede han med stor Interesse og Dygtighed 
indtil 1843, da han, utilfreds med den meget begrænsede Virksomhed, 
Selskabets vanskelige pekuniære Forhold nødvendiggjorde, 
opgav den og kjøbte et Handelsgartneri paa Gammel Kongevej. Han 
har særlig gjort sig fortjent ved at virke for Havebrugsudstillinger, 
han var en af de første, der havde Øje for, hvor stor Betydning 
Udstillinger have i Retning af at vække og nære Sansen for Plantekultur. 
Han var derfor ikke blot en ivrig Deltager i de Udstillinger,
Haveselskabet foranstaltede, men holdt ogsaa oftere selv mindre 
Udstillinger af Blomster og Køkkenurter. 19. Febr. 1833 ægtede 
han Antonine Amalie Christensen, Datter af Murmester C. i Kjøbenhavn. 
Han døde 23. Nov. 1880.

Dansk Havetid. 1880.

<i>L. Helweg.</i>

</chapter><chapter name="Fritz, Andreas, f. 1828, Landskabsmaler">

<b>Fritz, Andreas,</b> f. 1828, Landskabsmaler. 
F. er født 2. Nov. 1828 i Mov Præstegaard ved Aalborg, er Søn af Sognepræst 
Niels F. (f. 1791 d. 1874) og Karen Kirstine f. Færch (f. 1802 d. 1872) og 
besøgte Realskolen i Aarhus, hvor Adjunkt Høegh-Guldberg 
vejledede ham i Tegning. 1845 kom han til Kunstakademiet i Kjøbenhavn
og var 1848 Elev af Modelskolen, da han meldte sig som 
Offtcersaspirant, blev Lieutenant og gjorde Tjeneste i flere Aar. 
Ved Kunstakademiet vandt han imidlertid 1854-55
den mindre og den store Sølvmedaille og begyndte
at udstille som Figurmaler. Efter at have været
udenlands bosatte han sig i Aarhus og levede dels
som Portrætmaler, dels i en længere Aarrække som
Fotograf. Her ægtede han i 1863 Sara Jensine Linaa
Bech (f. 1831), Datter af Kapitajn, Kjøbmand Marcus
Galthen B. (f. 1794 d. 1863) og Caroline Jacobine
f. Galthen (f. 1804 d. 1863). Fra 1870 gjenoptog han
Kunsten som Landskabsmaler og har siden den Tid
udstillet en Række Landskaber, især fra Omegnen
af Aarhus, hvoraf kan nævnes «Birketræer med Rim
ved Solopgang» (1871, Aarhus Musæum), «Fra Caroline
Amalies Høj paa Tindebjærg», Brudegave til Prinsesse
Thyra (1879). Samtidig har han ogsaa i de senere Aar
malet en Del Portrætter.

Weilbach, Konstnerlex.

<i>Ph. Weilbach.</i>

</chapter><chapter name="Fritz, Johan Frederik, 1798-1870, Portrætmaler">

<b>Fritz, Johan Frederik,</b> 1798-1870, Portrætmaler,
var ældste Søn af Lerovnsfabrikant Nicolaus F. fra
Bajern og blev født i Wandsbeck 31. Juli 1798. Efter
at have lært Malerhaandværket i Hamborg tog han til
München for at uddanne sig til Kunstner, rejste
der fra 1823 til Kjøbenhavn, hvor han fik Adgang
til Kunstakademiet og i 1825 vandt den mindre
Sølvmedaille i Modelskolen. Samtidig solgte han
et Billede, «Østerlandske Kjøbmænd i et Kaffehus
i Wien», til den kgl. Malerisamling. Rimeligvis
allerede i 1826 nedsatte han sig i Flensborg som
Portrætmaler og Tegnelærer og grundlagde i Forening
med H. P. Behrens et Stentrykkeri der (1827). Efter
nogle Aars Forløb overtog han den lithografiske
Forretning alene og drev den i Flensborg indtil
Oprøret, flyttede derefter til Rensborg og senere
til Altona, hvor han døde 1. Marts 1870. Han blev
1828 gift med Johanne Cecilie Mariane Nauendahl,
Datter af Lægen N. i Krempe. Blandt hans Arbejder
maa nævnes Brüggemanns Altertavle efter Bøhndels
Tegninger, «Christian VIII med Familie i Sorgenfri
Have» og hans Hovedblad, «Børsen i Hamborg», med flere
hundrede Figurer, hvoraf over 80 ere Portrætter.

Weilbach, Konstnerlex.

<i>Ph. Weilbach.</i>

</chapter><chapter name="Fritz, Søren, 1827-95, Fysiker">

<b>Fritz, Søren,</b> 1827-95, Fysiker. 
F., en Broder til ovfr. nævnte Landskabsmaler A. F., er født
30. Okt. 1827 i Mov. 1845 toS nan Adgangsexamen til
Polyteknisk Læreanstalt; efter at have studeret
der i nogle Aar var han fra 1850-52 Lieutenant i
Artilleriets Krigsreserve. Han virkede nu i nogle
Aar dels som Civilingeniør, 
dels som Leder af offentlige Arbejder, indtil han 1866
blev Bestyrer af Kryolithbruddet i Ivigtut i Grønland;
i denne Stilling blev han med en kort Afbrydelse
til 1879. Siden den Tid har F. været optaget af
hydrografiske og meteorologiske Studier, der dels ere
optagne i Tidsskrifter, dels udgivne selvstændig. Af
disse kunne nævnes: «Undersøgelser over de Bevægelser,
Solvarmen fremkalder i Atmosfæren» (1865), «Remarks on
winds, clouds and auroras» (1883) og «Vandbevægelser
og Isforholdene i de nordpolare Farvande» (1885).
F. døde 27. Okt. 1895.

<i>C. Christiansen.</i>

</chapter><chapter name="Fritzsch, Claudius Ditlev, o.1763-1841, Blomstermaler">

<i>Fritzsch, Claudius Ditlev,</b> o.1763-1841, Blomstermaler. 
F., der synes at være født 1763 i
Kiel, besøgte Kunstakademiet i Kjøbenhavn fra 1786
og vandt 1790 den mindre Sølvmedaille der. Han
dyrkede i Førstningen især Vandfarvemaleriet, saa
vel Akvarel som Gouache, men gik dog snart over til
Oljemaleriet. Da han som Blomstermaler ikke kunde
faa det Stipendium, Akademiet havde at bortgive,
er der Grund til at tro, at han i 1796 eller 1797
har haft en kgl. Understøttelse, i det mindste til
en mindre Rejse, thi en saadan krævedes for at kunne
antages til Medlem, og 1797 agreeredes han til at
gjøre Medlemstykker. Disse, som vare bestemte til
at være to Blomsterstykker i Gouache, vare dog først
færdige til at fremstilles for Akademiet i 1806. Det
var nu to Blomsterstykker i Oljemaleri, der vakte en
saadan Opmærksomhed, at han med fuld Enstemmighed
blev optaget til Medlem. Hans Liv hengled uden
ydre Begivenheder, i venskabelig Omgang med andre
Kunstnere, især af den tyske Kreds; dog nævnes han
som Ungdomsven af Thorvaldsen. Han fik Medlemsbolig
paa Charlottenborg 1817, døde der ugift 27. Nov. 1841
og siges da at have været 78 Aar gammel. Han nød
stor Anseelse for sine med megen Flid og saa at sige
botanisk Troskab udførte Blomsterbilleder, hvori dog
Sans for Farveskjønhed og virkningsfuld Anordning
ikke savnes. Foruden hans Medlemsarbejder ere kun
et Par Billeder, tilhørende den kgl. Malerisamling,
offentlig tilgængelige.

Weilbach, Konstnerlex.

<i>Ph. Weilbach.</i>

</chapter><chapter name="Frohne, Jacob Vilhelm, f. 1832, Murmester og Samler">

<b>Frohne, Jacob Vilhelm,</b> f. 1832, Murmester og Samler. 
Han er født 15. Avg. 1832 i Flensborg;
hans Forældre vare Slagtermester Joh. Chr. F. og
Marie f. Jürgensen. Efter at have gaaet i Skole
i sin Fødeby, en Tid i dens Latinskole, kom
han 1848 i Murerlære og drog 1852 som Svend til
Kjøbenhavn. 1853-54 rejste han i 
Tyskland og Norditalien, 1857 blev han Mester, og efter at have 
været Konduktør hos Justitsraad N. S. Nebelong tog han 1859 
Borgerskab som Murmester i Kjøbenhavn. Som saadan har han skabt 
sig en betydelig Virksomhed, han har bl. a. bygget Marstrands 
Bryggerier, Villaerne Hvidøre og Springforbi paa Strandvejen, 
Katedralskolen i Aalborg, den nye polytekniske Læreanstalt osv. I en 
Aarrække har han været Medlem af Kjøbenhavns Ligningskommission. 
Særlig Betydning har F. ved de af ham skabte betydelige 
Samlinger, der delvis saas paa Udstillingen i Industriforeningens 
Ejendom i 1879, og som, særlig for deres keramiske Del, ere 
beskrevne i et eget Værk (Arthur Pabst, Die Sammlung Frohne, Berlin 
1883). Fra hans egen Haand vil der om kort Tid foreligge en 
beskrivende Katalog over dem. F. er ugift.

<i>C. Nyrop.</i>

</chapter><chapter name="From, Jørgen, 1605-51, Professor">

<b>From, Jørgen,</b> 1605-51, Professor, 
fødtes 11. Okt. 1605 paa Hofgaard ved Haderslev. Forældrene vare ret velstaaende 
Folk, som holdt Sønnen til Studeringerne, først i Hjemmet og siden i 
Haderslev Skole. Der fra afgik han til Pædagogiet i Lüneburg, 
hvor han tilbragte 4 Aar. Som Student blev han immatrikuleret i 
Helmstedt. Derpaa besøgte han forskjellige andre tyske Universiteter. 
Endelig landede han i Kjøbenhavn, og efter at have 
studeret her i nogen Tid blev han Hovmester for Brødrene Otte 
og Kjeld Krag under deres Ophold paa Sorø Akademi. Med den 
ældste af dem, den senere Rigsraad O. Krag, og Christen Skeel 
rejste han derpaa udenlands i o. 5 Aar. Efter med vel forrettet 
Sag 1635 at være kommet tilbage med dem blev han af Biskop 
Jesper Brochmand udvalgt til at rejse med hans eneste Søn 
(Christen B.) og et andet ungt Menneske. I Sept. 1636 kom de til 
Leiden, og siden gik Rejsen til England; men her døde den unge 
Brochmand, til hvem store Forventninger havde været knyttede, og 
F. maatte nøjes med at hjemføre hans Lig. Nu var han i nogle 
Aar Lærer for Kansler Chr. Friis' 3 yngre Sønner, dels i Kjøbenhavn, 
dels i Sorø. Imidlertid fik han af Kongen Løfte om 
Professoratet i Mathematik ved Universitetet, naar den gamle 
Longomontanus døde. 1641 tog han Magistergraden; men da det trak 
ud med Longomontanus' Afgang, blev han, efter i Jan. 1643 at 
have disputeret «pro cathedra», Professor i Logik og 1645 i Rhetorik. 
Tillige var han en Tid lang Universitetets Notarius. Endelig 
naaede han 1647 det mathematiske Professorat; men han blev ikke 
gammel deri, da han allerede døde 19. Avg. 1651. -- Han havde 
1645 ægtet Professor (siden Biskop) Laurids Mortensen
Scavenius' Datter Else, der efter F.s Død blev gift
med Dr. med. Chr. Foss (s. foran S. 262).

Vinding, Acad. Haun. S. 359 ff.
Danske Mag. 5. R. II, 24.

<i>H. F. Rørdam.</i>

-- Med Hensyn til Jørgen Froms <i>videnskabelige
Virksomhed</i> kan anføres, at han efter Hjemkomsten fra
sine Udenlandsrejser udgav en Afhandling til Forsvar
for sin Lærer Longomontanus' Skrift «Introductio in
theatrum astronomicum». Longomontanus sluttede sig
nemlig til det Tychoniske Verdenssystem og var herfor
bleven angrebet af den franske Astronom Jean Baptiste
Morin, der holdt paa, at Copernicus' System var det
rette. Morin angreb nu F., der igjen svarede 1645. Han
synes ikke at have observeret paa Rundetaarn. Bugge
anfører, at F. skal have bragt en Kikkert med
hjem fra England. Er denne Meddelelse rigtig,
er denne Kikkert vistnok den første, Observatoriet
har faaet. Hans Skrifter ere: «Diss. astronomica pro
introductione in theatrum astr. Chr. Longomontani cum
Morino» (1642), «Disp. philos. de legendis cum fructu
Latinis melioris notæ scriptoribus» (1643), «Responsio
ad Morini defensionem astronomiæ restitutæ» (1645),
«Exercitatio physico-mathematica» (1648), «Arithmetica
danica» (1649 og 1660), «Exercit. sphæricarum
I. De principiis sphæricis, II. De terræ ac maris
superficie, III. De terræ parvitate» (1648-50).

<i>Aug. Svedstrup.</i>

</chapter><chapter name="From, Thøger Dyssel, 1744-1831, Handelsmand">

<b>From, Thøger Dyssel,</b> 1744-1831, Handelsmand, 
Søn af Sognedegn til Rødding, Løvel og Pederstrup Bertram
Jacobsen F. og Hustru Anne Cathrine Henriksdatter,
blev født i Rødding 28. Maj 1744. Han kom som ganske
ung til Kjøbenhavn og blev sat i Hørkræmmerlære,
etablerede sig som Hørkræmmer sammen med Ole
Aarestrup, men skiltes fra denne i 1778, fra hvilket
Aar han førte Forretning i eget Navn, efter 1794
i den samme Kjøbmandsgaard i Rosenborggade, der
endnu ejes og benyttes af Firmaet Thøger From. I 1810
fik han Grossererborgerskab. Han var gift med Karen
Svane, f. Schæffer, Enke efter hans gamle Principal
Hørkræmmer S. -- F. drev en udstrakt Forretning
og indtog en anset Stilling i Handelsverdenen, der
bl. a. gav sig Udslag i, at han valgtes til Oldermand
for Hørkræmmerlavet og til deputeret Borger (en af
de 32 Mænd). Han døde 21. Marts 1831. -- Hans Søn
<i>Bertram Jacob F.</i> fortsatte Forretningen til sin Død
(Marts 1857), hvorefter den overgik til hans Enke og
derefter til hans Dattersøn. 

<i>E. Meyer.</i>
</chapter>
</chapter><chapter name="From, Ulrik Frederik, 1689-1758, Justitiarius">

<b>From, Ulrik Frederik,</b> 1689-1758, Justitiarius,
var født i Christiania 1. Nov. 1689 og Søn af Jørgen Pedersen F., Foged over 
Orke- og Guldalen samt Bogholder ved den nordenfjældske Dragonkasse
(f. i Sjælland 1662, d. 1709 i Orkedalen); Moderens Navn var 
Ellen. 1719 blev han Kommerceraad og udnævntes 1726 til 
Kancellisekretær, hvorunder hørte Bestyrelsen af Statholderarkivet paa 
Akershus, samt til Justitssekretær og Assessor i Overhofretten; s. A. 
erholdt han ogsaa Justitsraads Karakter. 1739 blev han Justitiarius i
Overhofretten, s. A. virkelig Etatsraad og afgik ved Døden i 
Christiania 8. Nov. 1758. Han omtales som en dygtig Dommer og en 
afholdt Mand. Han blev gift 1. o. 1719 med Helle f. Seeblad (d. i 
Christiania i Marts 1732), Enke efter Nils Christensen, 2. o. 1734 
med Sara Dorothea f. Blixencrone (f. 1698 i Leganger Sogn i Bergens 
Stift, d. i Christiania 1778 i smaa Kaar); hun var Datteraf den 
II, 398 omtalte Etatsraad Hans B. og Enke efter Major Jørgen Stockfleth.

Personalhist. Tidsskr. I, 68 f. 
H. Munthe, Efterretn. om Fam. Munthe S. 159. 181.

<i>H. J. Huitfeldt-Kaas.</i>

</chapter><chapter name="Frost, Peter Nicolai, 1780-1845, Præst">

<b>Frost, Peter Nicolai,</b> 1780-1845, Præst, 
er født 21. Maj 1780 i Jetsmark i Aalborg Stift. Faderen, Niels F., var Skolelærer; Moderens Navn  var Kirstine Marie f. Hostrup. Han dimitteredes 
fra Aalborg Skole 1797, blev 1801 Alumnus paa det pædagogiske 
Seminarium og tog Aaret efter theologisk Embedsexamen. Han 
blev strax Inspektør ved det Schouboeske Institut og fik 1803 
Guldmedaillen for en theologisk Afhandling, 1804 ansattes han som
Vicekonrektor ved Latinskolen i Aalborg, og efter 1805 at have taget 
den filosofiske Doktorgrad blev han 1806 Overlærer. Tillige stiftede 
og bestyrede han en borgerlig Realskole, der var den første af den
Slags i Jylland, og som snart fik et særdeles godt Navn. Han 
ansattes 1811 som Sognepræst i Vorbasse og Hejnsvig, hvorfra han 
1814 forflyttedes til Ringkjøbing og Rindom, hvor han i 11 Aar
tillige var Forligskommissær for Kjøbstaden og flere Herreder. 1820 
udnævntes han til Amtsprovst, og 1826 blev han Stiftsprovst og 
Sognepræst ved Domkirken i Ribe. Her døde han 28. Febr. 1845
efter i 4 Aar at have været apoplektisk; fra 1842 havde han 
C. Krarup til Kapellan. -- 1806 ægtede han Petrea Cathrine Worm 
(d. 1858), Datter af den som Landmand bekjendte Provst Peder 
Hostrup W. i Ingstrup. 

F. var, som saa mange af sine samtidige, en dygtig Pædagog 
og en praktisk Mand, der nød stor Anseelse og kunde bruges i 
mange forskjellige Forretninger; men, hvad der ligeledes passer paa 
mange af den Tids Præster, han var myndig og stridbar. Ved Siden 
af sin Embedsvirksomhed og de forskjellige Hverv, der betroedes 
ham, har han tillige udfoldet en betydelig litterær Virksomhed. 
Denne gaar i to forskjellige Retninger. Han har udgivet statistiske 
og historiske Oplysninger om alle de Steder, hvor han har været
Præst. Disse have vistnok størst Værdi, naar han behandler en 
Egn som hans første Embede, Hedesognene Vorbasse og Hejnsvig, 
der saa at sige ingen Historie have, og hvor det kun gjælder at 
skildre Egnenes Natur og Befolkningens Sæder. Derimod have hans 
Kundskaber været utilstrækkelige, naar han har givet sig i Lag 
med en saa historisk mærkelig By som Ribe. Kinch nævner i sin 
Ribes Historie heller næppe de to smaa Bøger, denne hans 
Forgænger har skrevet om det samme Æmne.

Den anden Række af hans Skrifter er af pædagogisk og 
theologisk Indhold. Blandt de første kan mærkes hans «Bemærkninger 
om den indbyrdes Undervisning» (1834), der udkom, efter at 
Abrahamson havde faaet sin Afsked, og Kongens Iver for denne Sag 
var bleven kølnet. F. var, som det store Flertal af de pædagogiske 
Præster, ingen Ynder af denne Methode, om hvilken han siger, at 
den hverken har formindsket Udgifterne ved Skolevæsenet eller 
forkortet den Tid, der skulde bruges til at lære Børnene at læse, 
skrive og regne, og at Willes Methodelære viser, hvor meget søgt 
og kunstlet der var i hele Fremgangsmaaden. Han foreslaar derfor 
adskillige Lempelser i denne. 

I de kirkelige Stridigheder blandede F. sig ikke; men da 
Forhandlingerne om en Forandring af Ritual og Alterbog begyndte 
1834, udgav han anonymt nogle Bemærkninger om denne Sag; de 
vise, at han heri stod paa et temmelig rationalistisk Standpunkt,
i det han ønskede mange af de Forandringer, som den Adlerske 
Agende havde fastslaaet eller tilladt i Hertugdømmerne, f. Ex. en 
vis Frihed over for de kirkelige Formularer og frit Valg af 
Prædiketexter. Ligeledes vilde han have Messeklæderne og Messen selv 
afskaffede. Dette Skrift blev Gjenstand for en meget skarp Kritik 
af Lindberg i «Nordisk Kirketidende» 1835. -- Iblandt F.s egentlig 
theologiske Skrifter er det mærkeligste hans «Oversættelse af det 
gamle Testamentes historisk-kanoniske Skrifter» (1836-37). Den 
almindelige og velbegrundede Misfornøjelse med den avtoriserede 
Oversættelse bevirkede, at dette Forsøg paa at levere en ny 
modtoges med Interesse af Præsterne. Biskopperne Fogtmann og Tage 
Müller samt Rektor Thorup havde gjennemset Manuskriptet, og C. H. 
Kalkar anmeldte Bogen med megen Anerkjendelse («Maanedsskr. f. 
Litt.» XVII) som «et betydeligt Hjælpemiddel paa den Vej, der 
maa betrædes igjen». F. har dog ikke tænkt paa at levere en 
Oversættelse til kirkelig Brug; derimod vil han lette Læsningen for 
Lægfolk, og han tillader sig derfor ofte temmelig store Friheder,
som naar han forandrer de Steder, der stride mod hans og Tidens 
Begreber om Sømmelighed. Men hans Text er virkelig let læselig, 
og Forstaaelsen lettes ved korte Anmærkninger.

Erslew, Forf. Lex. 
F. Barfod, Danmarks Gejstlighed I, 178. 
Øst, Materialier t. et dansk biogr.-lit. Lex. S. 96. 147.

<i>L. Koch.</i>

</chapter><chapter name="Frydendahl, Catharine, 1760-1831, Skuespillerinde">

<b>Frydendahl, Catharine,</b> 1760-1831, Skuespillerinde. 
Jomfru C. Møller, der var født 30. Nov. 1760, optraadte første Gang paa 
det kgl. Theater 1. Dec. 1777 som Marine i «Skovbyggeren». Den 
unge Pige, der ved sin Debut udmærkede sig ved sit dejlige Ansigt 
med store, mørke Øjne og en smuk Figur, var i Besiddelse af en
udmærket Sopranstemme og vandt strax Bifald, men vilde næppe, 
trods sine smukke Stemmemidler, have vundet saa fremragende en 
Stilling ved Theatret, hvor den af alle forgudede Caroline Walter 
med rette ved sin langt betydeligere dramatiske Begavelse indtog 
den første Plads, saafremt hun ikke i General Eickstedt (IV, 457) 
havde fundet en almægtig Ven og Beskytter, der intet Middel 
skyede for at fortrænge Fru Walter, hvad der da ogsaa sluttelig 
lykkedes ham. Jomfru M.s Navn er derfor i Theaterhistorien 
uopløselig knyttet til alle de utallige Intriger, der til sidst bevirkede 
Fru Walters Flugt fra Kjøbenhavn, og denne hendes mindre heldige 
Virksomhed har muligvis bidraget ikke lidet til at forringe det Ry, 
hun i Virkeligheden fortjente som Sangerinde. Som Elev af Potenza 
fik hun sine Stemmemidler fortræffelig uddannede, men stod aldeles
ikke paa Højde hermed som Skuespillerinde og skal navnlig have 
været en meget maadelig Fremsigerinde af Vers. Efter ved Fru 
Walters Bortgang at være bleven Syngestykkets Primadonna 
udmærkede Jomfru M. sig i den Grad ved sine Kapricer, at hun 
stadig bragte Direktionen til Fortvivlelse, og efter i Sommeren 1789 
at være bleven gift med Hofviolon J. Berthelsen satte hun Theatrets 
Bestyrelse i stor Forlegenhed ved aldeles umotiveret at forlange sin 
Afsked. Her strandede hendes Lunefuldhed dog paa Kammerherre 
Warnstedts Kløgt og Fasthed. Han forklarede hende
nemlig, at han gjærne skulde anbefale hendes
Afskedsansøgning, men at han, da hun var den højst
lønnede Aktrice ved Theatret og i Gjennemsnit
var bleven betalt med 50 Rdl. for hver Aften,
hun havde spillet, ikke kunde indstille hende til
andet end til Afgang uden Pension. Dette hjalp,
og fra nu af blev Mad. B. mere medgjørlig. Hendes
Mand døde 7. Febr. 1797, og selv samme Sommer
ægtede hun derpaa den nedennævnte kgl. Skuespiller
P. J. Frydendahl. Blandt hendes Roller nævnes særlig:
Zemire i «Zemire og Azor», Arsène i «Den skjønne
Arsène», Lene i «Friskytterne og Mælkepigen», Sophie
i «Landsbypigen», Eurydice i «Orpheus og Eurydice»,
Lucinde i «De to gjerrige», Mariane i «Indtoget»,
Titelrollerne i «Cora» og i «Aline» samt Rezia
i «Holger Danske». I sine ældre Aar førte hun en
temmelig tilbagetrukken Tilværelse ved Theatret,
optraadte sidste Gang 2. Marts 1821 som Marcelline
i Operaen «Figaros Bryllup» og afgik ved Sæsonens
Slutning med sin fulde Gage i Pension. Hun døde
30. Nov. 1831.

Overskou, Den danske Skueplads.

<i>Edgar Collin.</i>

</chapter><chapter name="Frydendahl, Peter Jørgen, 1766-1836, Skuespiller">

<b>Frydendahl, Peter Jørgen,</b> 1766-1836, Skuespiller. 
Blandt de mange store Kunstnere, det
kgl. Theater i Aarenes Løb har haft at fremvise, staar
F. som en af de mest fremragende, ikke blot paa Grund
af sit mægtige Geni, men tillige paa Grund af det
store Omraade, over hvilket hans Evner spændte. Han
var født i Kjøbenhavn 18. Okt. 1766 og
blev efter sin Konfirmation [Pleje-]Faderen (Hans 
virkelige Fader var Theaterdirektør H. V. Warnstedt 
(jvfr. XVIII, 274)), som var Lærredshandler, anbragt 
paa Herredsfoged Galschiøtts Kontor i Roskilde for 
senere at kunne tage dansk-juridisk Examen. Efter 
faa Aars Forløb var han imidlertid bleven saa kjed 
af de juridiske Forretninger, at han opgav sin Plads 
og rejste tilbage til Kjøbenhavn for at søge Ansættelse
ved det kgl. Theater. At han under 1. Dec. 1784
blev Skolar ved Theatret, kunde han navnlig takke
Syngelæreren Potenza for, thi denne fandt, at det
18aarige Menneske var i Besiddelse af en kraftfuld
Basstemme, som nok fortjente at uddannes. F. var
altsaa ansat ved Skuepladsen; nu gjaldt det at komme
frem. Tidspunktet var for ham saa uheldigt som vel
tænkeligt: de komiske Roller, som senere bleve hans
Hovedfag, vare i Hænderne paa Kunstnere som Schwarz,
Gjelstrup og Kemp, til hvilke kort efter kom F.s
samtidige, H. G. Knudsen, og man maatte saaledes se
sig om efter et andet Virkefelt for Eleven. Theatrets
administrerende Direktør, Kammerherre Warnstedt, der 
interesserede sig for den unge Mand og ikke kunde ane, i hvilken 
Retning dennes Evner gik, tildelte derfor ham, ligesom Tilfældet 
var med de fleste andre Debutanter, en Elskerrolle. F. betraadte
Bræderne første Gang 7. Dec. 1786 som Belcour i Vestindianeren», 
men Debuten var ikke heldig, hans Fremtidsudsigter ved Scenen 
alt andet end lyse. Man fandt -- ikke med urette --, at den høje 
og slanke Debutant var alt for stiv og pertentlig i sit Væsen som 
Elsker, at der manglede Sjæl og Varme i hans Diktion. Efter at 
have udført en mindre Rolle i «Henrik IV's Jagt» fik han 12. Jan. 
1787 sin anden Debut som Charles i «Bagtalelsens Skole», men 
vandt heller ikke Bifald her og stod paa Nippet til at afskediges; 
at han alligevel blev, skyldtes nærmest den Omstændighed, at man 
just da havde Brug for ham til Smaaroller, og af disse fik han da 
ogsaa hele 28 i 1787, hvoriblandt 9 Holbergske som f. Ex. Asverus 
i «Ulysses», Apothekerens Dreng og Apothekersvenden i «Gert 
Westphaler», Pandolfi Aand i «Melampe», Gothard i «Barselstuen» 
og Barberen i «Den stundesløse». Det næste Aar begyndte han 
at spille en Del Leander-Roller, i hvilke han dog heller ikke kom 
ud over det konventionelle, og det var først som Rudolf i «Jægerne», 
at han samme Aar begyndte at tildrage sig enkeltes Opmærksomhed, 
men endnu var han alt andet end velset af Publikum, hvorom 
hans Øgenavn «Jammerdal» afgiver det bedste Bevis. Ihvorvel 
han kom godt fra sin tredje Debut 22. Jan. 1787 som Marlow Søn 
i «Fejltagelserne», som Florian i «Den sværmende Filosof» havde 
vist sine Evner som Sanger og samme Aar første Gang havde spillet 
Officeren i 4. Akt af «Barselstuen» -- senere en af hans mest 
glimrende Præstationer --, stod han dog stadig paa Nippet til at
afskediges, og først i 1792 fik Direktionen Øjnene op for, hvad der 
boede i den unge Mand. Som Samuel Smith i «Indianerne i England» 
vandt han vel stort Bifald, men det var dog for intet at 
regne mod den Lykke, han nogle Maaneder senere gjorde som 
Bræger i «Indtoget». Rollen blev ham tildelt, fordi han kunde
synge, men da man 26. Febr. 1793 fik hans mageløse Landsbydegn 
at se, turde ingen mere benægte hans Evner baade som Skuespiller 
og som komisk Sanger. Og dog stod Theatret netop ved det 
Tidspunkt Fare for at miste ham. Misfornøjet over ikke at have faaet
den Gageforhøjelse, der var ham lovet, tog han sin Afsked og fik 
Plads hos Warnstedt, der ved Theatret var bleven afløst af Grev 
Ahlefeldt, som Sekretær paa et af hans holstenske Godser. Nu 
først mærkede Theatret Tabet af F., thi der var ingen til at 
indtage hans Plads i Syngestykkerne; men heldigvis afløstes Ahlefeldt 
allerede 1794 af Kammerherre Hauch, og ved Aarets Slutning 
ansøgte F. da om paa ny at ansættes ved Theatret.

Efter at være ansat med sin gamle Gage af 300 Rdl., dog 
med et Tillæg ved Sæsonens Udgang af 100 Rdl., optraadte han 
igjen i Febr. 1795 og fik i dette og i det paafølgende i Aar ved 
forskjellige Roller Lejlighed til at vise, hvor betydelig en Kraft
han var for den danske Scene. Den første af disse var Stødvel i 
«Apothekeren og Doktoren», hvori han afløste Musted. Man troede 
ikke, at det var den samme Rolle, man nu saa; i den Grad havde 
F. forstaaet at udstyre den gamle Apothekerfigur med en Række
genialt-komiske Træk. Saa gav han som Christian II i «Dyveke» 
et fortræffeligt Billede af den mørke og myndige Konge; og som 
Afløser af Schwarz i Grev Klingsbergs Rolle i «Ringen Nr. 2» viste 
han, hvilke sjældne Anlæg han besad, hvor det gjaldt at spille 
Anstandskavalleren. Samtidig hermed spillede han Roller som Grev 
Almaviva i «Barberen i Sevilla» og Stig Andersen i «Niels Ebbesen» 
og gjorde med Major v. Schreckenfeldt i «Medbejlere» 
Begyndelsen til det rige Galleri af Militærpersoner, som han senere 
forstod at variere i det uendelige. Og dog, til Trods for alt dette, 
havde han stadig Modgang ved Theatret at kæmpe med. Dels 
 laa dette i, at hans første uheldige Aar endnu ikke helt kunde 
glemmes af et uforstandigt Publikum, dels forskyldte han det selv 
ved den maaske lidt overdrevne Fornemhed, hvormed han holdt 
sig borte fra sine Kunstbrødre, blandt hvilke der just ikke herskede 
den fineste Omgangstone. «Greven» kaldte man ham spotvis ved
Theatret, og mange af Kollegerne havde Tilbøjelighed til at se ham 
over Hovedet, fordi han ikke var Student; men han forstod altid 
at holde dem i Tømme ved sin nonchalante Overlegenhed og ved 
en Slagfærdighed i Replikken, for hvilken man med rette var bange.

Det var i øvrigt ikke uden Grund, man kaldte ham «Greven», 
thi der var virkelig noget meget fornemt udbredt over hans Person. 
Den tidligere saa slanke unge Fyr havde udviklet sig til en Mand 
med en imponerende, velbygget Figur; det mørkebrune, krøllede
Haar omrammede et Ansigt med ædle, intelligente Træk, en let 
krummet Næse og et Par klare, spillende Øjne; Legemets Bevægelser 
vare frie, utvungne og fulde af Anstand, og til alt dette kom et 
Minespil, der ved den ubetydeligste Nuance var i Stand til helt at 
forandre hele Karakteren af Fysiognomiet. Han stillede den 
Fordring til en god Skuespiller, at der i Ansigtet skulde «være Plads 
for Sjælen til at male», og dette, som han kaldte det, «lykkelige 
Rekvisit for Scenen» var han selv i højeste Grad i Besiddelse af. 
Men han forstod ogsaa at udnytte de gode Egenskaber, hvormed
Naturen havde udstyret ham, og et ihærdigt Studium af al Verdens 
Mennesker bragte ham Fuldkommenheden nær. Han fortalte ofte 
og gjærne, hvor meget han med Hensyn til det stumme Spil havde 
lært af Casortis Pjerrotfremstilling. Med Aarene blev hans sonore 
og omfangsrige Organ saa smidigt og bøjeligt, at det tillod 
Kunstneren en hel Aften igjennem at tale i et helt andet Register end 
hans naturlige, og havde hans mægtige Basstemme haft lidt mere 
Rondør og Velklang, vilde han være ble ven den mest komplette 
Buffosanger; nu blev han kun en meget dygtig komisk Sanger,
ihvorvel han netop i Syngestykket skabte nogle af sine 
allerypperste Figurer. Blandt disse maa fremfor alle nævnes Geronte i 
«Skatten», en Rolle, der i 1804 tildeltes ham, fordi Knudsen af 
Ærgrelse over, at Crispin var givet til du Puy, bad sig fritagen for 
den. Hvad F.s Geni angaar, var det i Omfang langt vidererækkende 
end hans Kunstbrødres. Der var saa godt som ikke det Fag, i 
hvilket han ikke blot kunde yde, men tillige har ydet noget stort 
og fuldendt. Han, der den ene Aften var et Pragtexemplar af den 
udsvævende, letsindige Galning, kunde den næste Aften med samme
Fuldkommenhed spille den gjerrige, gnavne Olding. Den anstandsfulde 
Kavallér og fint slebne Verdensmand vexlede med den 
enfoldige Adelsmand, med den pudsig forelskede Galning, med den 
gemytlig-joviale Borger. Han var lige storartet, hvilken Rolle han 
saa end spillede, og Aarsagen hertil er vel for en Del at søge i 
den mærkværdige Sikkerhed og den Originalitet, hvormed han 
forstod at opfatte vedkommende Digterværk og den enkelte Rolles 
hele Væsen; enhver ny Rolle var en ny Opgave for ham, hver 
Gang gjaldt det at finde Rollens sande Individualitet, aldrig at 
gjentage sig selv. Derfra den Uendelighed af Varianter i hans 
Galleri af militære og Oldinger. Den skrydende Jacob v. Thybo var 
en ganske anden end den buldrende Diderik Menschenschreck, den 
joviale Dragon Sans-Regret i «De to Grenaderer» himmelvidt 
forskjellig fra den naragtige Major i «Medbejlerne», fra den fine og
elegante Kapitajn Lavish i «Landsbytheatret».

Blandt hans mangfoldige Roller -- de tælle i alt 485 -- kan 
man fremhæve: 1806 Grøndal i «Ungdom og Galskab», 1808 Hakon 
Jarl, 1809 Harald Blaatand i «Palnatoke», Brause i «Sovedrikken», 
Beaumarchais i «Clavigo», 1810 Sir Peter Teazle i «Bagtalelsens 
Skole», Præsidenten i «Hververne», 1811 Michel Angelo i «Correggio», 
Titelrollen i Operaen «Don Juan», Grev Almaviva i «Figaros 
Giftermaal», Armand i «De to Dage», 1816 Amtmanden i «Jægerne»,
Jacob i «Joseph og hans Brødre i Ægypten», 1817 Arv i 
«Abracadabra», 1818 Grev Gert i «Niels Ebbesen», 1819 Figaro i «Figaros 
Giftermaal», 1821 Erik i «Erik og Abel», Bartholo i «Figaros Giftermaal»,
1822 Kommandanten i «Don Juan», Bartholo i Operaen 
«Barberen i Sevilla», 1824 v. Kalb i «Kabale og Kjærlighed», 
1827 Vinter i «Et Æventyr i Rosenborg Have», Pryssing i 
«Recensenten og Dyret», Polonius i «Hamlet», Marinelli i «Emilie 
Galotti», 1835 Buurmann i «De uadskillelige». Det er vanskeligt at 
tænke sig et mere varieret Repertoire, og klart er det, at F. ikke 
har været lige stor i alle disse Roller. Hvad der laa uden for 
Kunstnerens Omraade, var at give en Rolle med sværmerisk, erotisk 
Anstrøg, og naar der i de store tragiske Roller udkrævedes Pathos, 
blev han, denne fuldblods Repræsentant for Naturligheden, unaturlig 
og usand. Ogsaa hans eminente Evner havde deres Begrænsning. Som han
var en samvittighedsfuld Kunstner, var han ogsaa en 
smagfuld Kunstner, men ikke altid var han i Stand til at lægge en 
Dæmper paa sit alt for rigt strømmende Lune eller paa sin Trang 
til at udstyre Rollen med et af sine egne vittige Indfald. Derfor 
kunde han af og til chargere, navnlig naar han spillede den jævne 
Almuesmand, og af den Grund kunde han til sine Tider i Rollen 
indflette en Bemærkning, der vel vakte Tilhørernes Latter, men 
ikke bestandig var i den rette Karakter. I 1816 blev F. Instruktør 
ved Theatret efter Schwarz' Afgang, men i denne Post udrettede 
han ikke stort. Hvad Skuespillenes Iscenesættelse angik, lod han 
det gjærne gaa, som det bedst kunde, og som Instruktør for de 
unge var han mere det fuldendte Mønster, de kunde efterligne, 
end Læreren, som var i Stand til at fremhjælpe de hos hver enkelt 
værende Evner. Baggesen, der kalder ham «den største nulevende
komiske Skuespiller i Evropa», bemærker om ham: «Det karakteristisk 
ypperlige i F.s Forestilling af komiske Originaler, især i 
Livroller, er den næsten ubegribelige Fuldendelse af alle de mindste 
Træk og den fuldkomne Sammenhæng imellem alle Momenter i en 
let, som af sig selv frembølgende Glathed, der giver endog det 
barokke Gratie og gjør Karrikaturen selv til Ideal. Han spiller 
ikke saa meget sin Rolle, som Rollen synes at spille ham.» Og 
om F.s Spil i modbydelige, frastødende Roller skriver Baggesen: 
«Det fortræffelige i hans Spil bestaar ikke blot i, hvad der kan 
ses og høres i bestemte Træk og Toner, men i en vis let, lunefuld 
og yderst fin komisk Duft, der saa at sige omsvæver hele hans 
Person og gjør Rollen og Karakteren, han viser sig i, Sandheden
ubeskadiget, trods al dens Frastøden virkelig æsthetisk.»

Trods sin høje Alder vedblev F. til det sidste at lære nye 
Roller, ofte for at føje Forfatterne, men i Foraaret 1835 blev han 
farlig syg, og længe tvivlede man om hans Liv. Dog kom han 
sig igjen, og 2. Okt. s. A. betraadte han atter, for sidste Gang i
sit Liv, Scenen i sin lille Glansrolle som Officeren i 4. Akt af 
«Barselstuen». Men det var tydeligt nok, at de legemlige Kræfter svigtede 
den store Kunstner; han blev atter syg og døde 20. Febr. 1836. 
Det kgl. Theater ejer et prægtigt, af Monies malet Portræt af ham 
fra hans ældre Aar. Hans Hustru er omtalt ovfr.

Portefeuillen 1839, II, 15. Hefte. 
Overskou, Den danske Skueplads. 
E. Collin, Holbergske Skuespillere.

<i>Edgar Collin.</i>

</chapter><chapter name="Frydensberg, Carl Johan, f. 1835, Musikamatør og Komponist">

<b>Frydensberg, Carl Johan,</b> f. 1835, Musikamatør og Komponist. 
C. J. F., Adoptivsøn af Universitetskvæstor Christian Offer F. 
og Gudrun f. Petersen, blev født i Kjøbenhavn 1. Dec. 1835. Blev 
i 1854 ansat i Universitetets Kvæstur, hvor han nu er Kasserer. 
Fra sin Barndom af havde han stor Kjærlighed til Musik, i hvilken 
han blev uddannet af J. C. Gebauer. 2 større Kompositioner af 
ham, «Scene af Amor og Psyche» og «Agnete og Havmanden», 
for Soli, Kor og Orkester ere opførte i Cæciliaforeningen. I Trykken 
er kun udkommet Havmandens Arie af «Agnete og Havmanden» 
og et Par Smaasange, medens flere Kantater (deriblandt nogle 
Frimurerkantater), en Opera m. m. ere kjendte i snævrere Kredse. 
I 1865 ægtede han Johanne Augusta Henriette Klingsey.

<i>G. St. Bricka.</i>

</chapter><chapter name="Fraenckel, Liepmann, 1772-1857, Portrætmaler">

<b>Fraenckel, Liepmann,</b> 1772-1857, Portrætmaler, 
var født af jødiske Forældre 26. April 1772 i Parchum i Meklenborg-Schwerin 
og blev af Faderen sat til Handelen, men da han i 1792 kom til 
Kjøbenhavn for at uddannes videre som Handelsmand hos en 
Onkel, fik han endelig Lov til at blive Kunstner. Han besøgte 
Kunstakademiet, lærte Signetstikning og blev Camradts Elev i 
Portrætmaling, navnlig i Pastel- og Miniaturmaleri, som vare meget 
yndede den Gang. Især fik han Bestillinger fra Sverige og tilbragte 
10 Aar i Sydsverige med at male Miniaturportrætter. Ogsaa i 
Danmark gjorde hans Billeder Lykke, og han var Hofminiaturmaler 
saa vel hos Frederik VI som hos Christian VIII. Efter at 
Miniaturmaleriet var gaaet mere og mere af Mode, oprettede han 1826 en 
Tapetfabrik, som endnu bestaar. Han vedblev dog at male 
Portrætter lige til sin høje Alderdom og har udstillet 1818-35, sidste
Gang som Tapetfabrikant. Han var gift med Mariane f. Rosbach 
(f. 1783 d. 1868) og døde 26. Marts 1857.

Weilbach, Konstnerlex.

<i>Ph. Weilbach.</i>

</chapter><chapter name="Fraenckel, Sally, 1820-86, Tapetfabrikant">

<b>Fraenckel, Sally,</b> 1820-86, Tapetfabrikant, 
er født 30. Dec. 1820 i Kjøbenhavn og Søn af den foregaaende. 22 Aar gammel 
overtog han sammen med en ældre Broder, der dog alt døde 1849, 
en af Faderen i 1826 begyndt Tapetfabrik, der under hans Ledelse
udviklede sig til en stor Virksomhed, «L. F.s Tapet- og Farvefabrik», 
der stadig fortsættes. Han nøjedes imidlertid ikke med blot at 
drive sin Forretning. I 1862, da Toldforholdene grundig 
diskuteredes -- Aaret efter udkom Toldloven af 4. Juli 1863 --, 
kæmpede han imod de til Orde kommende Frihandelsprincipper og blev
Næstformand i «Foreningen af 1862 til den indenlandske Industris 
Fremme». 1863 blev han Repræsentant i Industriforeningen og var 
fra 1875 til sin Død Formand i denne Forenings Repræsentantskab; 
1866 var han mellem en Kreds af Mænd, der interesserede sig for 
Gjenoptagelsen af Grosserer A. W. Andersens Plan om Kalvebodstrands 
Uddybning (s. I, 217 f.); 1868 blev han Borgerrepræsentant 
i Kjøbenhavn; 1870 Repræsentant i Arbejderforeningen af 1860; ved 
Afholdelsen af den nordiske Udstilling i Kjøbenhavn 1872 var han 
et virksomt Medlem af Udstillingskomiteen; 1875 blev han Medlem 
af den af Regeringen nedsatte Arbejderkommission, der afgav sin 
Betænkning i 1878, og i 1879 blev han valgt til delegeret i 
Fællesrepræsentationen for dansk Industri og Haandværk, for hvis 
kjøbenhavnske Afdeling han var Formand fra 1883 til sin Død, der
indtraf 18. Febr. 1886. 24. Sept. 1848 havde han ægtet Sara Melchior 
(f. 8. Avg. 1822 d. 1. Jan. 1871).

Industriforeningens Tidsskr. 1886, S. 65 f.

<i>C. Nyrop.</i>

</chapter><chapter name="Frølich, Anine Marie Magdalene, 1762-84, Danserinde">

<b>Frølich, Anine Marie Magdalene,</b> 1762-84, Danserinde. 
Som Barn kom Jomfru A. F., der var født 15. Marts 1762 i Kjøbenhavn, 
paa det kgl. Theaters Danseskole, hvor hun nød en solid 
Undervisning af Laurent, og var ikke fyldt 10 Aar, da hun 3. Dec. 
1771 debuterede som Danserinde. Hun skildres ved sin Debut som 
en dejlig Brunette med ædle Træk og klare Øjne, og man beundrede 
øjeblikkelig hendes usædvanlige Færdighed, som var forbunden med 
den største Gratie. Derfor blev hun ogsaa lige fra første Færd af 
hele Publikums Afgud og udviklede sig, efterhaanden som hun blev 
ældre, til en saa betydelig mimisk Kunstnerinde, at selv en saa 
Stræng Kunstdommer som Rosenstand-Goiske, der dog ellers havde 
et alt andet end godt Øje til Balletten, blev ganske lyrisk begejstret 
i sin Omtale af hende. Den kunstneriske Løbebane, der laa saa 
lys og straalende for den unge Pige, skulde dog snart afbrydes 
paa den bratteste og sørgeligste Maade. Legemlig Overanstrængelse 
ved alt for forcerede Øvelser paa Danseskolen i Forbindelse med 
Skam og Sorg over at være ført bag Lyset af en Forfører kastede 
hende paa Sygelejet, fra hvilket hun efter en lang og smertefuld 
Sygdom først forløstes ved Døden 6. Nov. 1784.

Overskou, Den danske Skueplads.

<i>Edgar Collin.</i>

</chapter><chapter name="Frølich, Heinrich Lorentz, 1787-1873, Handelsmand og Bankdirektør">

<b>Frølich, Heinrich Lorentz,</b> 1787-1873, Handelsmand og Bankdirektør, 
Søn af Agent, Grosserer Johan Jacob F. og Bernhardine f. 
Spengler, blev født i Kjøbenhavn 26. Juli 1787. Sammen med sin Broder
Johan Jacob F. drev han Forretning en gros i Vin og Kolonialvarer 
og ved Siden deraf en betydelig Bankierforretning, i det Brødrene, 
der i deres Ungdom i Udlandet havde stiftet personligt Bekjendtskab
med Christian VIII, besørgede Pengeforretninger saa vel for 
Hoffet som for Medlemmer af de her akkrediterede Gesandtskaber. 
F. var tillige meklenborgsk Generalkonsul. Efter tidligere at have
været Medlem af Nationalbankens Repræsentantskab blev han 
3. April 1856 valgt til Direktør i Banken. Det var under uheldige 
Forhold, at han indtraadte i denne Virksomhed, i det den i 
Handelsverdenen herskende overdrevne Spekulation havde medført 
en for udstrakt og ukritisk Vexelkredit fra Bankens Side. F.s 
Indsigt i Handelsforhold og Bankvirksomhed bragte ham hurtig til at 
se, at man var inde paa en urigtig Vej, men paa den anden Side 
manglede han vistnok tilstrækkelig Energi til at fremtvinge nogen
væsentlig Forandring. Efter Katastrofen i 1857 gik hans Bestræbelser 
navnlig ud paa ved Begrænsning af Bankens aarlige Udbyttefordeling 
at opsamle en tilstrækkelig Reservefond. Han fratraadte
sin Stilling som Bankdirektør 21. Marts 1867. I 1857 blev han 
udnævnt til Etatsraad og i 1864 til Konferensraad. 27. Sept. 1813 
havde han ægtet Sophie Marie de Coninck, Datter af Kjøbmand i 
Kjøbenhavn Jean de C. (f. i Haag) og Johanne Sophie f. Wleugel. 
Han døde 4. Okt. 1873, 8 Dage efter, at Ægteparret under almindelig 
Deltagelse havde fejret sit Diamantbryllup. 

<i>E. Meyer.</i>
</chapter>
</chapter><chapter name="Frølich, Johan Frederik, 1681-1757, Officer">

<b>Frølich, Johan Frederik,</b> 1681-1757, Officer,
er født 29. Sept. 1681 i Christiania, hvor hans
Fader, Marcus F., der skal have været svensk
af Fødsel, var Stadskirurg; Moderen hed Kirsten
Nicolaisdatter. F. traadte tidlig ind i oplandske
Infanteriregiment, hvor han blev Adjudant, 1703
Sekondlieutenant og 1704 Premierlieutenant. I
Besiddelse af et fordelagtigt Ydre og andre
Betingelser, som Datiden satte Pris paa hos en
Officer, blev F. Aaret efter forsat til Fodgarden som
Sekondlieutenant, og i Løbet af den store nordiske
Krig, hvor han bl. a. nævnes i Beretningerne om
Slagene ved Helsingborg og Gadebusch, steg han saa
rask i Vejret (han blev 1709 Premierlieutenant i
Garden, 1710 Kapitajn ved det saakaldte ungarske
Dragonregiment, 1711 i Garden, 1715 Oberstlieutenant
ved Arnolds gevorbne Regiment), at han, kun 36 Aar
gammel og 12 Aar efter, at han som ung Lieutenant
havde forladt Norge, vendte hjem som Oberst og Chef
for 2. smaalenske Regiment (1717). I Danmark havde
han ægtet Hylleborg v. Wettberg, Datter af Oberst
Johan v. W. og Sidsel Grubbe af Østergaard, hvilken
Ejendom F. havde arvet, men nu solgte, hvorimod han
kjøbte Gaarden Teje ved Tønsberg. 1733 blev han Chef
for det senere nordenfjældske gevorbne Regiment og
Generalmajor, 1740 kommanderende General nordenfjælds,
hvorefter han flyttede til Throndhjem og solgte
Teje. I denne Stilling, hvor han 1744 udnævntes til
Ridder af Danebrog, 1746 til Generallieutenant,
virkede han til sin Død, 12. Dec. 1757. 

<i>H. W. Harbou.</i>

</chapter><chapter name="Frølich, Johann Friedrich Nicolaus, 1796-1880, Jurist, Oversætter">

<b>Frølich, Johann Friedrich Nicolaus,</b> 1796-1880, Jurist, Oversætter, 
blev født 5. April 1796 i Grumtoft i
Angel, hvor hans Fader, Fr. Heinr. Wilh. F., da var
Diakon (d. 1845); Moderen var Christine f. Momsen
(d. 1833). Efter at have studeret Jura i Kiel og
Gøttingen blev han 1820 Advokat i Slesvig; men
efter 1848 hvilede hans Bestalling paa Grund af hans
Deltagelse i Oprøret. I denne Tid udgav han tyske
Oversættelser af Horats' Satirer og Breve (1856) og
Tibulls Elegier (1861). Han døde i Slesvig 7. Juni
1880.

Alberti, Schlesw.-Holst.-Lauenb. Schriftsteller-Lex.

<i>S. B. Thrige.</i>

</chapter><chapter name="Frøhlich, Johannes Frederik, 1806-60, Komponist">

<b>Frøhlich, Johannes Frederik,</b> 1806-60, Komponist,
blev født i Kjøbenhavn 21. Avg. 1806 som den yngste
af flere musikalsk begavede Brødre, hvis Forældre,
Stephan F., militær Spillemand, og Rosina f. Neumann,
vare indvandrede her til fra Tyskland. Forældrene vare
katholske og opdroge deres Børn i denne Religion, som
Fred. F. vedblev at bekjende sig til. De ubemidlede
Forældre 
kunde kun give ham en tarvelig Opdragelse, og sin første musikalske 
Undervisning fik han af Kapelmusikus Kittler, som var gift med 
hans ældre Søster; men efter at hans usædvanlige og tidlig 
udviklede Talent -- han var allerede som 8 Aars Dreng optraadt 
paa en Koncert, hvor han udførte Musiknumre baade paa Violin, 
Klaver og Fløjte -- havde tiltrukket sig Weyses og andres
Opmærksomhed, fandt han en Velynder i Kammerraad Bang til 
Nørager, som sørgede for, at han kom i en ordentlig Skole, og skaffede 
ham Undervisning i Violin hos Koncertmester C. Schall. I sit 
15. Aar blev han ansat som Violinistelev i Kapellet, hvor hans 
ældre Broder Joseph var ansat som Violoncellist og senere som 
Fløjtist, og optraadte derefter første Gang som Solospiller i 1824 
med en Koncert af Spohr. Gjennem sin Svoger Kittler blev han 
bekjendt med Kuhlau, i hvis Hjem han kom, og som interesserede sig 
meget for den begavede unge Mand.

Han begyndte nu snart at udfolde en betydelig og lovende 
Komponistvirksomhed. Han skrev en Introduktion og Polonaise 
for Violin med Orkester, Op. 6, samt 2 Violinkoncerter, Op. 3 og 7 
(1825), en Koncertino for Violin, Op. 14 (1826), en dito med 4 oblig. 
Horn, Op. 20 (1827), Strygekvartetter, Op. i (1825), 15 og 17 (1827), 
Ouverturer til «Kong Salomon og Jørgen Hattemager» (1825) og til 
«Freias Alter» (1828) samt flere mindre Orkestersager, end videre 
forskjellige Kompositioner for Horn, hvilket Instrument Venskabet 
med Skuespiller Nielsen, der var Dilettant paa Valdhorn, vakte 
hans Interesse for, deriblandt en Kvartet for 4 Horn, Op. 19 (1827), 
og en Introduktion og Rondo for Horn med Orkester, Op. 24 (1829), 
en Sonate i A-Mol for Piano og Fløjte, m. m.

Efter at han i 1827 var bleven ansat som 2. Syngemester ved 
det kgl. Theater, i hvilken Stilling han gjorde sig meget fortjent af 
Korets Uddannelse, tiltraadte han med Understøttelse af Fonden 
ad usus publicos i Foraaret 1829 en Udenlandsrejse. Han besøgte 
Tyskland, hvor han i Frankfurt a. M. fuldendte Musikken til 
Syngespillet «Natten før Brylluppet», opholdt sig et halvt Aar i Paris, 
hvor han fandt Anerkjendelse af Cherubini og Halévy, havde 
Omgang med Moscheles og Hornisten Dauprat og komponerede en 
Violinkoncert, Op. 30, og rejste der fra i 1830 til Rom, hvor han 
under flittigt Arbejde (han komponerede i Rom en stor Symfoni, 
Op. 33, et af hans betydeligste Værker) og i Omgang med 
Thorvaldsen, Bissen, L. Bødtcher og mange andre tilbragte et indholdsrigt 
Aar. I 1831 vendte han hjem. -- Hans Syngespil «Natten før 
Brylluppet» havde paa det kgl. Theater faaet en meget ugunstig 
Modtagelse, vistnok dog mest for den slette Texts Skyld, hvorfor 
han opgav denne Kunstgren; heller ikke vandt hans Symfoni synderligt 
Bifald. Efter sin Hjemkomst optraadte han selv ikke mere som
Koncertspiller, men han vedblev at komponere megen Koncertmusik, 
mest for Violin, ligeledes en Ouverture for Orkester, Op. 39, og en 
Marche og Jagtstykke for 9 Horn, Op. 40 (1832). Da Schall tog sin 
Afsked 1834 som Kapelmester, blev dette Embede delt, og F. overtog
Ledelsen af Operaerne, i hvilken Egenskab han 2. April 1836 
udnævntes til Koncertmester.

I Paris havde han stiftet Bekjendtskab med Bournonville, og 
paa dennes Opfordring skrev han efter sin nye Ansættelse ved 
Theatret Musik til et Par Balletter, «Nina» og «Tyrolerne», i 
Begyndelsen kun for at gjøre Vennen en Tjeneste, da han med sin 
fornemt anlagte Smag ingen Sympathi følte for denne Kunstart; 
men i 1835 udførte han sit Hovedværk, Musikken til «Valdemar», 
som gjorde stor og fortjent Lykke ved sin Melodiøsitet og Friskhed.

Men da tilstødte der ham et skæbnesvangert Uheld. Ved et 
Fald paa Gaden i Foraaret 1836 brækkede han sin højre Arm, og 
inden han var fuldkommen helbredet derefter, foretog han en 
Fodrejse op igjennem Jyllands Vestkyst, hvorved han overanstrængte 
sig i den Grad, at han under et Ophold paa Nørager fik et 
apoplektisk Anfald og meget lidende blev ført hjem til Kjøbenhavn. 
Vel kom han sig for saa vidt, at hans Aandsevner vare usvækkede, 
men hans legemlige Kræfter havde lidt et Knæk, som ikke 
forvandtes. Derfor tillodes det ham at tage med Fregatten «Rota», 
da den i 1838 afsendtes for at hente Thorvaldsen hjem fra Rom, 
og denne Rejse syntes ogsaa at styrke ham meget. Han komponerede 
efter Hjemkomsten endnu adskilligt, især Balletmusik, 
saaledes «Festen i Albano» (1839), «Erik Menveds Barndom» (1843), 
hvori den virkningsfulde «Riberhusmarche» findes, og «Rafael» (1845); 
men sit Embedes legemlige Anstrængelser kunde han i Længden 
ikke udholde, og i 1844 maatte han nedlægge sin Post. Efter den 
Tid skrev han meget lidt, men levede et stille Liv sammen med 
sin Søster, med hvem han, der var ugift, havde boet sammen siden 
den Tid, han forlod sine Forældres Hus, og beskæftigede sig meget 
med Læsning. I sine sidste Aar forlod han ikke sit Værelse, men 
var aandsfrisk til sin Død, 21. Maj 1860.

F.s Musik har paa faa Undtagelser nær aldrig opnaaet at blive 
populær, og forholdsvis kun lidt af den er trykt. Den havde 
fælles med hans personlige Optræden noget tilknappet og køligt 
(i manges Øjne gik han for en Særling); men ligesom han selv var 
en gjennemdannet og ædelttænkende Mand, saaledes bære ogsaa 
hans Arbejder Præget af Finhed og Noblesse.

V. C. Ravn, Biografi ved Udgaven af «Erik Menveds Barndom»(1880). 
Bournonville, Mit Theaterliv III. 
Illustr. Tid. Nr. 1136. 
H.W.Schytte, Musiklex.

<i>G. St. Bricka.</i>

</chapter><chapter name="Frølich, Lorens, f. 1820, Maler og Tegner">

<b>Frølich, Lorens,</b> f. 1820, Maler og Tegner. 
L. F. er Brodersøn af ovfr. nævnte Heinr. Lor. F. og Søn af Grosserer Johan 
Jacob F. (f. 1781 d. 1858) og Vilhelmine Pauline f. Tutein (f. 1790 
d. 18881) og født i Kjøbenhavn 25. Okt. 1820. Han havde fra Barn
af Lyst til at tegne og iagttog med Forkjærlighed Dyrenes Liv. 
Hans Sans for Kunsten vaktes end mere af hans Faders 
Morbroder J. C. Spengler, der varInspektør ved den kgl. 
Malerisamling og jævnlig tog ham med der hen. Ikke uden Modstand 
fra Familiens Side fik han Lov at hellige sig Kunsten, lærte at
male hos Rørbye og at modellere hos H. V. Bissen; tillige tegnede 
han privat hos C. V. Eckersberg og Hetsch. Blandt de yngre 
Kunstnere sluttede han sig navnlig til Th. Lundbye; de tegnede 
sammen, og da F., ved Rumohrs Paavirkning, fik Lyst til at tegne med 
Pen, førtes Lundbye ogsaa ind paa denne Kunstart. Allerede 
i Ungdommen fængslede Nordens Oldtid ham meget, og samtidig 
med nogle Dyrstykker udstillede han 1838-40 tegnede Kompositioner
fra Nordens Historie. Med «Hjorte i Dyrehaven» konkurrerede han 
til den Neuhausenske Præmie.

I Efteraaret 1840 rejste han til München, hvis Kunstskole den 
Gang drog mange til sig, og til Dresden, hvor han malede under 
E. Bendemann. Hans Anlæg for Pennetegning havde ganske naturlig
ført ham ind paa Raderingen; han havde ætset flere mindre Blade 
i Hjemmet, men fra Dresden hjemsendte han sin første større 
Komposition i denne Retning, «De to Kirketaarne» som Illustration 
til Oehlenschlägers Digt. Disse Raderinger bleve udgivne af 
Kunstforeningen i Kjøbenhavn. Efter et Besøg i Hjemmet (1845) vendte 
han tilbage til Dresden og tog Aaret efter til Rom, hvor han 
forblev i 5 Aar og knyttede nøje Venskab med Landskabsmaler Th. 
Læssøe. Et der malet Billede, «En Skovguds Familie», blev kjøbt 
til den kgl. Malerisamling. Fra Rom tog F. i 1851 til Paris for 
at male hos Couture, gjorde i 1854 et Besøg i Hjemmet, men vendte 
tilbage til Paris, hvor han i 1855 ægtede Carolina Charlotta in de 
Betou (f. 1830 i Marstrand, d. 1872), Datter af Oberstlieutenant 
Thomas in de B. (f. 1776 d. 1833) og Polexine f. Kreutz (f. 1788 
d. 1869). Fraregnet et Ophold i Flensborg 1856-57, maa han nu 
regnes for bosat i Paris til sin Hustrus Død, hvorefter han fra
1873 har levet i Danmark. Her indgik han i 1878 nyt 
Ægteskab, med  Benedicte Ulfsparre f. Treschow (f. 1841), Enke siden
1874 efter Professor C. D. Withusen og Datter af Kammerherre 
Frederik Vilhelm  T. (f. 1811 d. 1869) og Andrea Bjørn f. Rothe 
(f. 1814 d. 1885).

I Flensborg havde F. malet 2 store Malerier: «Valdemar II 
indstifter den jyske Lov» og «Frederik IV modtager Slesvigernes 
Hylding» (Slesvigs Inkorporation 1721) til Overappellationsrettens 
Sal. Disse 2 Billeder, som i malerisk Virkning og karakterfuld 
Opfattelse høre til Kunstnerens bedste Arbejder, ere desto værre 
ikke mere dansk Ejendom. Aaret efter udførte han 2 store 
Kartonner til Børssalen i Kjøbenhavn, fremstillende Allegorier paa 
«Klogskab» og «Mod». I 1882 udførte han endelig et stort 
Loftsmaleri til en Sal paa Frederiksborg, «Gefion pløjer Sjælland ud af 
Sverige», og i de nærmest følgende Aar Kartonner til en Tapetfrise, 
forestillende danskes Vikingetog, der ligeledes tilhører 
Frederiksborg-Musæet.

Hans Virksomhed som Maler bliver dog overfløjet af den rige 
Produktivitet, han har udfoldet som Tegner og Illustrator. Saaledes 
som han i sin førstefødte Datter havde Lejlighed til at iagttage 
Barnelivet, gjengav han det i en Række Børnebøger, der udkom 
paa Fransk, Engelsk og Dansk i flere Oplag og omhandlede Bébés 
mærkelige Bedrifter, sete med Kunstnerøjets og Faderkjærlighedens 
beundrende Blik. Samtidig hermed tegnede han Illustrationer til 
Fabricius' «Danmarkshistorie» og førtes derved, maaske fra først
af under tysk Paavirkning, ind paa den ejendommelige Fremstillingsmaade, 
hvor Begivenhedernes Rækkefølge sammenkjædes ved 
stemningsfulde Ornamentslyngninger, der give dem en vis Lighed med 
Variationerne i et Tonemaleri. De efterfulgtes af «Gjøgleriet i
Utgaard», en Række Raderinger til Oehlenschlägers Text, som bleve 
udgivne af Kunstforeningen (1872), og i Løbet af en længere 
Aarrække af «Nordens Guder», en Samling raderede Blade i stort 
Format, hvoraf dog kun omtrent Halvdelen af det oprindelig 
paatænkte Tal udkom. Heri fremtræder hele hans 
romantisk-oehlenschlägerske Opfattelse af Nordens Oldtid i den frodigste Fylde 
og trods Svagheder den tekniske Behandling tit med en 
overraskende malerisk Virkning. Men ogsaa paa andre Felter har 
han vist sin skabende Evne som Illustrator, saaledes i «Amor og 
Psyche» efter Apuleius, Illustrationerne til «Fadervor» og 
Randtegningerne til «Dronning Dagmars Vise». I Steden for den ganske 
vist noget konventionelle Djærvhed, der karakteriserer hans «Nordens 
Guder», møder man her, som det er blevet sagt, mere en Paludan-Müllersk 
romantisk Finhed, ogsaa konventionel paa sin Vis, men 
begge Stilarter i høj Grad kunstnerisk følte og sprudlende af en
tilsyneladende uudtømmelig Rigdom paa Motiver. Det er heller 
ikke nogen ringe Indflydelse, han har udøvet paa Illustratorerne i 
den yngre Kunstnerkreds. -- F. blev 1877 Medlem af Kunstakademiet 
og fik 1890 Titel af Professor.

Illustr. Tid. Nr. 324.
Delaunay, Les artistes scand. I, 21.
Kunstbladet I, 129.
Weilbach, Konstnerlex.

<i>Ph.  Weilbach.</i>

</chapter><chapter name="Frølund, Andreas, 1669-1731, Professor">

<b>Frølund, Andreas,</b> 1669-1731, Professor, 
blev født 5. Maj 1669 i Verpinge i Skaane, hvor Faderen, Michael F., paa den Tid 
var Forvalter ved Lunds Domkirkes Gods (senere blev han Byfoged 
i Nexø og Aakirkeby paa Bornholm); Moderen hed Bodil 
Eriksdatter Frenderup. Efter Fredslutningen 1679 flyttede han med 
Forældrene til Kjøbenhavn, kom i Kjøbenhavns Skole, deponerede der 
fra 1689 og blev Huslærer hos Professor Cosmus Bornemann; til 
denne Familie blev han fra den Tid nøje knyttet. Han tog 
Attestats 1692 og blev Magister 1696. I 5 Aar var han Alumn paa 
Borchs Kollegium. Han fik Tilbud saa vel om Slagslunde og 
Gandløse Sognekald i Sjælland som om Rektoratet paa Herlufsholm, 
men afslog begge Tilbud i Haab om, at han ved snarlig 
Vakance i Sorø ved Biskop Henr. Bornemanns Protektion skulde 
opnaa Rektorpladsen der. Haabet slog heller ikke fejl, i det han 
1700 blev ansat som Hjælper hos den gamle Rektor Aqvilinus i 
Sorø, og 1 1/2 Aar efter (1702) succederede han ham ved hans Død. 
Han blev dog ikke længe i Sorø, da han allerede 1705 blev Rektor 
i Kjøbenhavn, hvor Skolen var kommen i ynkelig Forfatning. 
1708 blev han tillige Professor ved Universitetet, først i Metafysik, 
senere i Hebraisk. 1720-21 var han Universitetets Rektor. 
Foruden akademiske Disputatser har man af ham en revideret Udgave 
af Jersins latinske Grammatik og et udførligt Sørgeprogram i Folio 
over Rektor i Roskilde, Mag. Peter Schade («Schadæana Metamorphosis», 
1712). I sit sidste Leveaar var han stadig syg, og 
Skolegjerningen maatte besørges af en anden. I Schwartzkopfs «Erindringslexikon»
(Danske Saml. IV, 106) har han faaet det stygge 
ord «snapsagtig». Han døde 1. Nov. 1731 og efterlod som Enke 
Magdalene f. Foss (d. 1737), Datter af Forstanderen paa Sorø Laurids 
F. til Todbøl.

Universitetsprogram. Hundrup, Lærerstanden ved Metropolitanskolen S. 27 f. 
Nyerup, Forf. Lex. Chr. Bruun, Falsteriana S. 96.

<i>A. Jantzen.</i>

</chapter><chapter name="Frølund, Caspar Frederik Sophus, 1806-82, Skolemand og Politike">

<b>Frølund, Caspar Frederik Sophus,</b> 1806--82, Skolemand og Politiker, 
er født i Sorø 20. Maj 1806 og Søn af Vævermester 
Lars F. og Johanne f. Bertelsen. F. dimitteredes fra Jonstrup 
Seminarium 1827, blev Student 1830 og Cand. theol. 1836. Ved
Siden af Theologien studerede han Pædagogik, forberedte til 
Skolelærerexamen, udgav en Række Skolebøger og Haandbøger for 
Lærere samt redigerede 1840--47 «Maanedsskrift og Repertorium 
for Almueskolelærere». F. samlede Lærerne til Møder og 
Foreninger, var i flere Aar Formand for den 1841 oprettede «Almindelig 
dansk Skolelærerforening» og indgav Petitioner til Stænderne om 
en Skolereform. Denne Virksomhed gav ham et Navn som Skolemand, 
og 1847 blev han Inspektør ved den offentlige Skole paa 
Christianshavn, i hvilken Stilling han forblev Resten af sit Liv. 
Ved at udgive flere af Holbergs Komedier, nogle Kalendere og
Samlinger af «Folkelæsning», illustrerede af Xylograf Flinch, blev 
F. kjendt i videre Kredse, da disse Smaabøger fik stor Udbredelse, 
især paa Landet. Tidlig deltog han i det politiske Liv, skrev i 
«Almuevennen» og var Medbestyrer af Hippodrommøderne. Han blev 
valgt til den grundlovgivende Rigsforsamling for Sorø Amts 3. 
Valgkreds, var fra 1849--58 Folketingsmand for samme Amts 5. 
Valgkreds, derpaa Landstingsmand for 2. Valgkreds til 1866 og endelig 
Folketingsmand for Præstø Amts 4. Valgkreds til 1872, da han trak 
sig tilbage fra politisk Virksomhed. F., der stedse hørte til Venstre, 
var i flere Aar Medlem af Bestyrelsen for Bondevennernes Selskab 
og var en af Oktoberforeningens Stiftere. I Rigsdagen havde han kun 
Betydning i visse Skolespørgsmaal. Han udvirkede 1851 Loven om
Lærernes Fritagelse for at besørge Embedsbreve mellem Præsterne, 
men havde ikke Held med sine Forslag til en ny Kaldelses- og 
Bestyrelsesmaade. F.s stærke Angreb paa Statens Seminarier førte 
til Oprettelse af en særlig Examenskommission for Privatister (Lov 
af 15. Febr. 1857) og senere til en Examenskommission for alle 
Lærerkandidater (Lov af 25. Juli 1867). I denne Kommission havde 
han Sæde fra dens Oprettelse til sin Død, 6. Nov. 1882. -- F. 
ægtede 3. Nov. 1837 Bodil Christine Mandahl, Datter af Bedemand
Christian J. M. Hun overlevede ham.

Erslew, Forf. Lex.

<i>Joakim Larsen.</i>

</chapter><chapter name="Fuchs, Adolph, --1662, Officer">

<b>Fuchs, Adolph,</b> --1662, Officer.
Sikre Efterretninger om hans Herkomst savnes, men det kan formodes, at han er en
Flamlænder af Fødsel, og det udsiges ganske bestemt, at han var en
Bondesøn og Skrædder af Profession. Først fra 1644 kan man til
Dels følge hans Spor. Han tjente da i den danske Hær i Holsten
og kalder sig «Hofmeister», hvilket vel vil sige Regnskabsfører, hos
Kapitajn Eler v. Høene i Glückstadt. 1652 var han Oberstlieutenant
og ledsagede Ulrik Christian Gyldenløve, der den Gang var i spansk
Tjeneste, paa dennes Hvervingsrejse til Danmark, og paa Gyldenløves
Anbefaling indkaldtes han 1657, da Krigen mod Sverige
stundede til, fra de spanske Nederlande og udnævntes til dansk
Oberst og Chef for et Regiment Fodfolk. I Spidsen for dette
Regiment, som han til Dels hvervede i Flandern, kæmpede han i
den skaanske Hær under Axel Urup og forfremmedes efter de
heldige Træfninger i Halland i Sept. til Generalmajor. I nogen Tid
fungerede han som Kommandant i Malmø. Under Hovedstadens
Belejring var han i Kjøbenhavn, og da Carl Gustavs gjentagne Forsøg
paa at faa Fodfæste paa Amagersiden gjorde det nødvendigt at
have en energisk Kommandant i Christianshavns Fæstning, udnævntes
F. ved Nytaarstid 1659 til denne Post. Han retfærdiggjorde i fuldt
Maal de til ham stillede Forventninger, og den mindeværdige
Nat mellem 10. og 11. Febr. 1659 tilbageslog han med stor Bravour
den svenske Greve Claes Thotts efter en forvoven Marche over Isen
3 Gange gjentagne Stormløb mod Christianshavns Vold. «Fjenden
havde forglemt at tage Ligskjorterne med sig,» er den drastiske
Vending, hvormed F. i sin karakteristiske Beretning til Frederik III
om denne Begivenhed illustrerer Svenskernes Nederlag. Faa Dage
efter blev han Chef for det af Poul Beenfeldt tidligere kommanderede
jyske Regiment til Fods, og i Juli udnævntes han til Lensmand paa
Hammershus og Gouvernør over Bornholm. I denne Stilling gjorde
han sig som bekjendt berygtet ved sin raa og brutale Behandling
af Ægteparret Ulfeldt og ved sin ikke mindre tyranniske Adfærd
mod Øens patriotiske Befolkning, og dennes Klager bevirkede, at
han i Begyndelsen af 1662 fjærnedes fra Bornholm. Han blev derefter
ansat som Kommandant i Nyborg og Amtmand over Nyborg Amt.
Hen paa Efteraaret gjorde han en Udenlandsrejse, og 6. Nov., da han 
sammen med sin Hustru, Marie Jeanne Rootcaes, en
flamsk Dame, i aaben Vogn kjørte paa Gaden i Briigge,
blev han myrdet ved et Dolkestik af Corfits Ulfeldts
ældste Søn, Christian, der paa denne Maade tog Hævn
over den Forældrene overgaaede Forsmædelse.

Wolff, Journal f. Politik osv. 1816.
Leon. Christinas Jammers-Minde, 1885. 
Birket Smith,  Leonora Christine Ulfeldts Hist. II.

<i>S. A. Sørensen.</i>

</chapter><chapter name="Fuchs, Andreas, 1641-1720, Officer">

<b>Fuchs, Andreas,</b> 1641-1720, Officer, 
var født i Uetersen 16. Maj 1641. Hans Fader, Johan F.,
var brandenborgsk Kapitajn, Moderen hed Anna
v. Grote. A. F. lærte fra Dreng af Krigshaandværket
ved sin Faders Kompagni, gjennemgik Fyrværkerskolen i
Spandau og drog saa til Danmark, hvor han blev Fændrik
ved Lübbes Regiment. Senere, da Ruse var bleven
Regimentets Chef, anvendte denne F. som Konduktør
ved Arbejderne paa Kjøbenhavns, navnlig Citadellets,
Befæstning. Først sent blev han Lieutenant, men ved
Udbruddet af den Skaanske Fejde blev han Kapitajn,
og nu fulgte Forfremmelserne Slag i Slag. Efter ved
Belejringerne af Wismar og Landskrone at have vist
sig som en duelig Ingeniør blev han 1676 Major
og endnu s. A. efter Christiansstads Erobring
Oberstlieutenant; endelig udnævntes han 1677 efter
Stormen paa Malmø, hvor han blev saaret, til Oberst
for 2. sjællandske Regiment, som han førte i det
uheldige Slag ved Landskrone. Hans Regiment blev
samme Aar slaaet sammen med 1. sjællandske, og F. fik
i Steden fynske Regiment, med hvilket han deltog i
Christiansstads Forsvar og efter denne Fæstnings
Kapitulation i Erobringen af Rygen. Efter Freden
gik han som Chef for Prins Christians Regiment
til Rensborg, blev 1683 Generalmajor og Inspektør
over Infanteriet i Hertugdømmerne, 1690 tillige
Kommandant i Rensborg. Under de Stridigheder med
Gottorp, Hamborg o. fl., der i den sidste Halvdel af
Christian V's Regering foranledigede, at Hæren paa
Rigets Sydgrænse saa at sige stadig var paa Krigsfod,
viste F. i det hele megen Duelighed. Da Frederik IV
i Foraaret 1700 fornyede disse Stridigheder, fik
F. Kommandoen over det ene af de 2 Korpser, hvori
den danske Hær var delt. Begyndelsen gik godt, og et
Par mindre Fæstninger blev taget i en Haandevending,
men Belejringen af Tønning, som man havde haabet at
bringe til Ende med lignende Lethed, trak ud og maatte
ophæves paa Grund af en svensk-hannoveransk Hærs
Indfald i Holsten. Efter Freden i Traventhal synes
det, at man har gjort F. til Syndebuk for Felttogets
Uheld (Denne Hypothese er næppe holdbar: Hans Afskedigelse 
er vist foranlediget ved hans eget Ønske; han var da 
henved 60 Aar, og Embedet som Amtmand i Rensborg, hvor 
han havde boet i 20 Aar, blev netop ledigt.), men han 
blev dog ved sin Afskedigelse fra Hæren 
i Nov. 1700 udnævnt til Gehejmeraad og Amtmand i
Rensborg. I denne Stilling døde han 5. Dec. 1720.

F., der 1685 var bleven dansk Adelsmand og 1693
Ridder af Danebrog, var gift 2 Gange: 1. (1667) med
Christina Braunsfeld (d. 1704), Enke efter Kapitajn
i Søetaten Peder Pedersen Kjærteminde; 2. (1706) med
Johanne Sophie v. Scheitern, Enke efter en Kugelmann;
hun overlevede ham. F.s Børn døde før Faderen.

M. Müller, Ligtale ov. A. F., Pløen 1721.

<i>H. W. Harbou.</i>

</chapter><chapter name="Fuchs, Caspar, --1537--, Sekretær i det tyske Kancelli">

<b>Fuchs, Caspar,</b> --1537--, Sekretær i det tyske
Kancelli, af tysk Herkomst, var allerede 1534 en
meget betroet Mand, der omtales som stadig om og hos
Hertug Christian. Han var tilstede under Kjøbenhavns
Belejring og har nedskrevet Meddelelser om Forhold
i Staden under Belejringen. Nær knyttet til den
tyske Kansler W. v. Utenhof blev han i de følgende
Aar stærkt benyttet som Diplomat og sendtes Gang
efter Gang i Forening med Kansleren som Gesandt til
udenlandske, særlig tyske, Hoffer. 1537 afsluttede
han i Forening med Melchior Rantzau den 3aarige
Stilstand med det burgundiske Hof, 1538 var han i
Hamborg, 1539 i Sachsen, Hessen og Nederlandene, 1540
atter i Nederlandene, 1541 i Regensburg og Hamborg,
1542-43 i Bremen, 1544 tillige med Kansleren Peder
Svave i Speier, hvor han sluttede Freden med Kejseren;
1548 var han Kongens og dennes Brødres Repræsentant i
Brüssel, da Kejseren forlenede dem med Holsten. Han
blev 1537 forlenet med Tofte Provsti i Fyn, men
opholdt sig dog mest paa sin Ejendom Bramstedt
i Holsten. Han nævnes endnu i Aaret 1567, da han
fik kongelig Befaling til at udtage nogle Breve af
Hvælvingen i Gottorp, og var endnu ikke død 1571.

Danske Mag. 4. R. III, 39; jvfr. 4. R. VI, 170. 
Saml. t. Fyens Hist. og Topogr. III, 268 ff.

<i>Mollerup.</i>

</chapter><chapter name="Fuchs v. Bimbach, Johan Philip, --1626, General">

<b>Fuchs v. Bimbach, Johan Philip,</b> --1626, General, 
var født i Franken, hvor ogsaa hans Godser laa. Trods
sin evangeliske Tro tjente han Kejseren under Krigen
i Bøhmen 1621, men tog snart sin Afsked og stod
i de følgende Aar flere protestantiske Fyrster,
især Markgrev Christian Vilhelm af Brandenborg, bi
med Raad og Daad. Da Christian IV i Sommeren 1625
organiserede sin Hær til Kamp i den nedersachsiske
Kreds, tog F. i Juni Tjeneste som hans General over
Fodfolket; Forhandlinger i Begyndelsen af 1626 om
hans Udnævnelse til Feltmarskal førte derimod 
ikke til noget. F. optraadte ofte med megen Frimodighed over for 
Kongen, advarede ham mod en overilet Fremrykning og dadlede 
den i Hæren stedfindende Uorden. Som Hærfører var han 
imidlertid ikke heldig; i April 1626 maatte han i Mark Brandenburg 
trække sig tilbage for Wallensteins Tropper, hvilket foranledigede 
stærke Klager over ham til Kongen fra Grev Ernst af Mansfeld. 
I Begyndelsen af Avg. 1626 forenede han sin Troppeafdeling med
Kongens. De rykkede nu begge frem mod Tilly, men da denne 
havde modtaget Forstærkninger, maatte de trække sig tilbage; paa 
Tilbagetoget bleve de dog indhentede af den fjendtlige Hær. F. 
advarede Kongen mod at modtage Kamp, men Christian IV fulgte 
ikke hans Raad og bebrejdede ham tvært imod hans Fejhed. Slaget
ved Lutter am Barenberg, 17. Avg., endte imidlertid med Kongens 
fuldstændige Nederlag, for hvilket han tillagde F. Hovedskylden. 
Har F. begaaet Fejl, bødede han i alt Fald derfor med Livet; 
livsfarlig saaret i Slaget døde han kort efter i Byen Nauen.

Opel, Der niedersächsisch-dänische Krieg II, 176 ff.

<i>J. A. Fridericia.</i>

</chapter><chapter name="Fuglsang, Niels Studsgaard, 1759-1832, Orientalist, Præst">

<b>Fuglsang, Niels Studsgaard,</b> 1759-1832, Orientalist, Præst, 
var født 19. Nov. 1759 i Holeby paa Laaland, hvor hans Fader, 
Herman F. (f. 1700 d. 1777), var Præst; hans Moder var Lucie 
Abelone f. Studsgaard. I sit 14. Aar kom han i Aalborg Kathedralskole,
hvorfra han dimitteredes 1778. Efter at have syslet ogsaa 
med filologiske og medicinske Studier tog han 1792 theologisk 
Examen og udnævntes samme Efteraar til Præst ved den danske 
Zions Menighed i Trankebar. Entlediget med Vartpenge 1800 kom 
han hjem i Begyndelsen af 1802, blev 1804 Sognepræst ved St. 
Mikkels Kirke i Slagelse, 1828 Konsistorialraad og døde 29. Dec. 
1832. Opholdet i Trankebar vakte en levende Interesse hos ham 
for Indien, og i forskjellige Tidsskrifter offentliggjorde han
Afhandlinger eller Oversættelser til Belysning af Indiens litterære, religiøse 
og historiske Forhold. 1801 blev han Medlem af Asiatic society i 
Calcutta. De ret værdifulde Samlinger dels af ethnografiske 
Gjenstande, navnlig vedrørende Gudsdyrkelsen, dels af Haandskrifter, 
som han havde erhvervet sig i Indien, bleve efter hans Død (tillige
med nogle ubetydelige haandskrevne Afhandlinger af ham selv) 
kjøbte af Kongen for en aarlig Livrente til hans Døtre; de første 
kom senere til Ethnografisk Musæum, de sidste afgaves til det 
store kongl. Bibliothek. 1804 havde han ægtet Anna Dorothea 
Torst, f. Kierulf (f. 1779 d. 1868), Enke efter
Prokurator J. T. (d. 1800).

Erslew, Forf. Lex. 
Skandin. Museum 1798, II, S. 319. 
Kbhvns lærde Efterretn. 1802. 
Werlauff, Hist. Efterr. om d. st. kgl. Bibl., 2. Udg., S. 259. 350.

<i>Vilh. Themsen.</i>
</chapter>

<b>Fuiren, Christine,</b> s. Harboe.

<chapter name="Fuiren (Fyring), Diderik, --1604, Guldsmed">

<b>Fuiren</b> (Fyring), <b>Diderik,</b> --1604, Guldsmed. 
Hvor og naar han er født, samt hvorledes hans første
Udvikling har været, kjendes ikke. Men 1580 maa han
som gift Mand antages at være bosiddende i Odense;
hans Datter Anna, der 1598, 18 Aar gammel, blev
gift med Guldsmed Jørgen Prytz i Kjøbenhavn, er
nemlig født i Odense. 1581 traadte han med aarlig
Løn i Frederik II's Tjeneste og er sikkert den
betydeligste Guldsmed her i Landet paa den Tid. Da
den nævnte Konges Døtre Elisabeth og Anna i 1588 og
1589 udstyredes til Bryllup, havde han fuldt op at
gjøre, og ham betroedes det at forarbejde den endnu
(paa Rosenborg) bevarede pragtfulde Krone, hvormed
Christian IV 1596 blev kronet. Samtidig med denne
Kroning flyttede han fra Odense til Kjøbenhavn, hvor
han ligesom i Odense snart blev Grundejer, og her
døde han vistnok i Efteraaret 1604. Han var 2 Gange
gift: 1. med Margrethe Veckersdatter og 2. (vistnok
1593) med Enken efter Fyns Biskop Niels Jespersen,
Else Hansdatter, Datter af Raadmand Hans Dinesen i
Odense. Hun overlevede ham i 19 Aar (d. 1623) og blev
3. Gang gift med Lægen Dr. Jens Mule i Odense. Hun
skal have drevet en betydelig Handel med Guld,
Diamanter, Perler og Juveler, endogsaa paa Moskov,
og handlet med Vexler paa Frankrig, hvilket sikkert
vil sige, at hun har fortsat en Del af sin anden Mands
Forretninger; saadan Handel dreves nemlig almindelig
af Datidens Guldsmedde.

C. Nyrop, Meddelelser om dansk Guldsmedekunst S. 34 ff. 
Tidsskr. f. Kunstindustri 1890, S. 7. 
Kirkehist. Saml. 3. R. I, 747.


<i>C. Nyrop.</i>

</chapter><chapter name="Fuiren, Diderik Baron, 1656-86, Godsejer">

<b>Fuiren, Diderik</b> Baron, 1656-86, Godsejer, er født
11. Avg. 1656; hans Fader af samme Navn, «en rig
og lærd og velberejst Mand», var død s. A.; hans
Moder, Anne Kirstine Friis, ægtede Aaret efter
Diplomaten Cornelius Lerche. Sin Barndom tilbragte
F. hos Ærkebiskop Svane og efter dennes Død hos sin
Farbroder Thomas F. (s. ndfr.); under disses
Tilsyn udviklede han sig saa smukt og godt, at han
allerede 1674, Aaret efter Farbroderens Død, var moden
til at fortsætte sin Uddannelse i fremmede Lande, 
efter at han med kongl. Tilladelse selv havde overtaget Bestyrelsen 
af sin meget betydelige Formue. Faa Rejsen, der synes at have 
varet 2-3 Aar, saa F. sig godt om og uddannede sig vistnok mere
som en ung Herremand end som Videnskabsdyrker. Efter hans 
Hjemkomst ophøjede Kongen ham 1677 til Friherre af Fuirendal, 
med hvilket Navn det prægtige Gods Vindingegaard, som han havde 
arvet efter sin ovennævnte Farbroder, blev oprettet til Baroni;
s. A. blev han Kancelliraad og 1683 Justitsraad (*c: Assessor i 
Højesteret). F., der var svagelig fra Barn af, døde allerede 13. Avg. 
1686. Foruden Fuirendal ejede han Støvringgaard og Søndervang
i Jylland. Gift 6. Okt. 1677 med Margrethe Eilers (f. o. 1651 d. 15. Sept. 
1708), Datter af Professor Jørgen Eilersen. Hun havde i sin 
Ungdom haft en stærk Fristelse, da «en stor Person» vilde have hende 
til Mætresse (1672), og hendes Slægt og Venner, ja selv hendes 
Fader, vare tilbøjelige til at føje vedkommende; men hun 
«inklinerede til et ærligt og dydigt Navn» og holdt Stand imod 
Anfægtelserne. Ved sit Bryllup blev hun særlig optaget i Friherrestanden
som Baronesse Elers.

Progr. fun. acad. 
Danske Herregaarde VI: Støvringgaard; VIII: Fuirendal. 
Pontoppidan, Marmora Dan. I, 59 f. 
Joh. Monrads Selvbiografi S. 77. 

<i>G. L. Wad.</i>

</chapter><chapter name="Fuiren, Henrik, 1614-59, Læge, Legatstifter">

<b>Fuiren, Henrik,</b> 1614-59, Læge, Legatstifter. 
Han fødtes i Kjøbenhavn 28. Maj 1614 og var en Søn af den ndfr. omtalte Dr. 
Jørgen F. Da hans Forældre vare velhavende, blev han, efter den 
Tids Skik, ikke sat i Skole, men undervist først hjemme og senere 
i Professor Caspar Bartholins Hus sammen med dennes Sønner. 
Kun 14 Aar gammel blev han og den ligealdrende Bertel Bartholin 
(s. I, 550) indskrevne ved Universitetet (1628). I Løbet af et halvt 
Aar derefter mistede han baade sin Fader og sin Farfader. Da 
Kjøbenhavn 1629 blev hjemsøgt af en pestagtig Epidemi, der endog 
bragte alle Byens Læger til at flygte, blev H. F. sendt til Sorø 
Akademi og sat i Huset hos Botanikeren Prof. med. J. Burser. Men
her faldt han i en heftig Sygdom (Dysenteri) og var Døden nær. 
Hans Moder fik da Dr. Otto Sperling til at rejse ud til ham og 
at blive hos ham, indtil han var uden Fare. Siden kom han 
tilbage til Kjøbenhavn og lagde her Grunden til sine filosofiske, 
medicinske og mathematiske Studier, indtil han 1633 kunde afgaa 
til Universitetet i Leiden for at studere videre under de derværende 
berømte Lærere. Af et Brev, han nogen Tid efter sin Ankomst 
skrev til Professor Hans Rasmussen Brochmand, der var gift med 
hans Moders Søster, ses, at han især studerede Medicin og 
Mathematik, uden dog at forsømme Latin og Græsk (Rostgaardske Saml. 
4to, Nr. 158). Ved Hjælp af de Breve, han jævnlig vexlede med 
Dr. Oluf Worm, der paa lignende Maade var beslægtet med ham, 
kunne vi for øvrigt følge ham paa hans mangeaarige Færd i 
Udlandet og sætte os ind i hans Studier og Interesser. 4 Aar
tilbragte han i Leiden, iberegnet et Besøg paa nogle Maaneder i 
Franeker; derpaa rejste han med sin Broder Thomas til Paris, hvor 
han særlig dyrkede Anatomi og Botanik. I Frankrig tilbragte han 
hen ved 1 1/2 Aar, derpaa gik han over Lyon og Montpellier til 
Italien, og efter at have gjennemrejst Landet slog han sig i 1639 
ned i Padua, hvor han siden tilbragte henved 6 Aar og blev som 
hjemme. I sin Landsmand, den lærde Johs. Rhodius, havde han 
en god Støtte; for øvrigt sluttede han sig meget til Professor 
Vesling og deltog baade i hans anatomiske Øvelser og i hans
botaniske Exkursioner i Alperne. I et Par Aar var F. en stadig 
Deltager i de kliniske Øvelser paa Hospitalerne. Imidlertid fungerede 
han 1641-42 som «Consiliarius» for Artisterne af den tyske Nation 
i Padua og benyttede Lejligheden til at gjøre Uddrag af Nationens 
forskjellige Matrikler, og da disse hans Optegnelser ere blevne 
udgivne (i Suhms Saml. II, 3, 6 ff.), ledsagede af hans oplysende 
Anmærkninger, have vi derved faaet værdifulde Oplysninger om de 
danske, som i Tiden 1566-1644 have studeret i Padua. Efter at 
have afsluttet sit lange Ophold i Italien med et Besøg i Rom og 
Neapel drog F. 1645 til Basel, hvor han 30. Sept. tillige med 
sin Fætter Thomas Bartholin tog den medicinske Doktorgrad. F.s 
Disputats handlede «de hydrope». Endnu en Gang besøgte han 
Frankrig og dvælede atter en Tid i Leiden, inden han efter 13
Aars Fraværelse endelig sidst i Sept. 1646 gjensaa sit Hjem og sin Slægt.

Nu skulde vel Frugten høstes af F.s langvarige Studierejser. 
Men derom forlyder meget lidt. Han maa dog have praktiseret i 
Kjøbenhavn, da Thomas Bartholin i sin smukke Gravskrift over 
ham kalder ham «de syges Tilflugt». Hans Helbred begyndte 
imidlertid snart at vakle, i nogle Aar led han af Brystsyge, indtil 
han døde under Hovedstadens Belejring 8. Jan. 1659. Han var 
ugift. Inden sin Død havde han bestemt en Del af sine Midler til 
Legater, især til Kirker, fattige Studenter og andre trængende. 
Universitetet skjænkede han sin ikke ubetydelige Samling af 
lægevidenskabelige Skrifter og Naturalier tillige med Midler til sammes 
Vedligeholdelse.

Bartholin, Cista medica S. 612 ff.  
O. Wormii Epistolæ.  
O. Sperlings Selvbiografi S. 40.  
Resen, Inscript. Haffn. S. 165 ff.  
Hofman, Fundationer IX, 106. 134. 142.  
Kirkehist. Saml. 3. R. V, 292 ff.  
Saml. af de for Univ.s Legater gjæld. Bestemmelser S. 279 f.

<i>H. F. Rørdam.</i>

</chapter><chapter name="Fuiren, Jørgen, 1581-1628, Læge, Botaniker">

<b>Fuiren, Jørgen,</b> 1581-1628, Læge, Botaniker.  Han var født 
31. Maj 1581 i Kjøbenhavn. Faderen, «gamle» Henrik F., en meget 
rig Handelsmand, var vistnok en Broder til ovennævnte Juveler 
Diderik F. Han overlevede Sønnen og døde 28. Dec. 1628 i en 
Alder af 84 Aar. Moderen hed Mechtelt Hermansdatter. Indtil 
sit 12. Aar blev J. F. undervist hjemme, hvorpaa han sendtes til 
en Skole i Zerbst; men da Stedet ikke var anset for sundt, blev 
han sendt til Wittenberg og efter et Aars Ophold her til Rostock, 
hvor han i 6 Aar var i Huset hos Præsten Joh. Goldstein. I Maj 
1598 blev han immatrikuleret ved Universitetet i Leiden, hvor han 
forblev i 4 Aar, sysselsat med medicinske, botaniske og mathematiske 
Studier. Blandt hans medstuderende her var den bekjendte 
Christoffer Dybvad, der i et mathematisk Skrift fra 1603 omtaler 
den Bistand, J. F. havde ydet ham. Siden færdedes denne vidt 
omkring ved de berømteste Lærdomssæder i Evropa. I Sept. 1602 
blev han indskreven ved Universitetet i Padua, 1603 var han i Rom 
og Neapel, 1606 atter i Padua, hvorfra han rejste til Strasburg og 
der fra til Basel, hvor han i Avg. s. A. tog den medicinske 
Doktorgrad. Endnu i nogle Aar færdedes han i Tyskland og 
Nederlandene, indtil han endelig kom hjem til Kjøbenhavn i sin Moders 
Dødsaar, 1610. Han begyndte nu at praktisere som Læge, og 
18. Juli 1613 ægtede han Professor Thomas Finckes Datter Margrethe 
og blev derved nøje knyttet til den Tids Lærdomsaristokrati i 
Kjøbenhavn. Da han var velhavende, behøvede han ikke at lægge 
særlig Vægt paa at erhverve en udstrakt Praxis, men kunde efter 
sin Lyst sysle med Botanikken. Dette gav Anledning til, at han 
1623 fik det Hverv at berejse det danske Riges Provinser for at 
opsøge, indsamle og bestemme de der voxende Planter. Paa sine 
Rejser i de skaanske Landskaber og paa Gulland havde han Otto 
Sperling til Ledsager. Endnu haves en Fortegnelse over de af F. 
fundne indenlandske Planter (Bartholin, Cista medica S. 278 ff.), 
ligesom en Planteslægt endnu bærer hans Navn (Botan. Tidsskr. 
XII, 47). F.s Liv henrandt under ualmindelig lykkelige Forhold, 
da hans elskværdige Karakter synes at have gjort ham afholdt af 
alle. I sine senere Aar syslede han en Del med theologiske 
Studier. Han døde, efter 14 Dages Sygdom, allerede 25. Nov. 1628. 
Hans Hustru, der er bekjendt som Legatstifterinde, overlevede ham 
i mange Aar og døde først 1665, 70 Aar gammel. De havde 5 
Børn, blandt hvilke Sønnerne Henrik og Thomas især ere bekjendte 
(s. ovfr. og ndfr.). En 3. Søn, Diderik, der ogsaa var en lærd og 
berejst Mand, blev Stamfader til den adelige Gren af Slægten 
(s. ovfr. S. 487). F.s ældste Datter, Marie, blev gift med Biskop 
Hans Svane og den yngste, der hed Søster, med den bekjendte 
Diplomat Cornelius Lerche.

Bartholin, Cista medica S. 272 ff.  
Otto Sperlings Selvbiografi S. 12 f.  
Danske Mag. 4. R. II, 217.

<i>H. F. Rørdam.</i>

</chapter><chapter name="Fuiren, Thomas, 1616-73, Samler og Legatstifter">

<b>Fuiren, Thomas,</b> 1616-73, Samler og Legatstifter.  
Han var en Broder til ovennævnte Henrik F. og var født i Kjøbenhavn 
1. Juni 1616. Efter at have nydt privat Undervisning sammen med 
sin Fætter Thomas Bartholin (s. I, 564) blev han af den som Læge 
siden bekjendte Poul Moth dimitteret til Universitetet 1634. Det 
laa i Slægtens Traditioner særlig at sysle med de naturvidenskabelige 
Fag, og T. F. gik ogsaa denne Vej, skjønt han ikke naaede saa 
vidt som Broderen. 1636 kom han til Leiden som Studiosus 
medicinæ. Her fra forsynede han sin Onkel Dr. Oluf Worm med Planter 
og Frø til hans Have. Da Broderen Henrik fra Leiden drog til 
Frankrig og siden der fra til Italien, fulgte T. F. med ham. I et 
Brev, skrevet i Padua i Juli 1641, ytrer Henrik F., at Broderen 
oftere spyttede Blod og havde en uhyggelig Hoste, hvorfor han 
ønskede, at Worm vilde foranledige hans Tilbagekaldelse; selv vilde 
han ikke sige noget til ham derom for ikke at ængste ham. Ondet 
maa imidlertid have fortaget sig, da vi vide, at T. F. 1645 fulgte 
med Broderen til Basel. Da denne tog Doktorgraden her, blev 
Graden ogsaa tilbudt T. F., men hans Beskedenhed tillod ham ikke 
at modtage den. Efter endnu et Par Aar at have rejst om i 
Tyskland, England og Nederlandene, hvor han 11 Aar efter sit første 
Besøg atter gjæstede Leiden, kom han endelig hjem. Han tog nu 
Bolig hos sin Moder og levede siden et stille Liv blandt sine Bøger 
og Naturalier. Efter den ovennævnte Broders Død udgav han en 
Fortegnelse over dennes til Universitetet skjænkede Bog- og 
Naturaliesamling. Selv var han ogsaa en flittig Samler, og ved hans Død 
bemærkes, at hans Samling af Naturgjenstande var den største, som 
nogen Privatmand den Gang ejede her i Landet. Ogsaa denne kom 
ved legatarisk Bestemmelse til Universitetet, ligesom T. F. havde 
henlagt 2000 Rdl. til Stipendium for en medicinsk eller filologisk studerende. 
Han var Ejer af flere større Grunde og Bygninger i Kjøbenhavn 
samt af Vindingegaard i Sjælland og døde ugift 22. Marts 1673.

Universitetsprogram af 22. April 1673.

<i>H. F. Rørdam.</i>

</chapter><chapter name="Fumars, Étienne, 1743-1806, fransk Digter, Professor">

<b>Fumars, Étienne,</b> 1743-1806, fransk Digter, Professor, blev 
født i en Flække i Nærheden af Marseille 22. Okt. 1743. Efter at 
have studeret hos Oratoriefædrene i Paris sluttede han Venskab 
med en Kreds Digtere (Imbert, Dorat, Lemierre o. fl.) og blev 
indført i den berømte Marquise du Deffands litterære Salon. Han 
blev Lærer i Generallieutenant Grev de Graves Hus og senere hos 
Marquis de Vérac. Da denne blev udnævnt til Gesandt i Kjøbenhavn, 
fulgte F. med. 1778 blev han Professor extraord. i Kiel og 
1783 i Kjøbenhavn. Han ægtede en Datter af den reformerte Præst 
P. P. Eyraud, Marie Henriette (d. 1816). Som fransk Digter var han 
bange for at lære fremmede Sprog og lærte da heller ikke Dansk. 
Han døde pludselig paa Gaden 30. Nov. 1806 i Kjøbenhavn, hvor 
han synes at have haft mange Venner, da der i en kort Tid tegnede 
sig 500 Subskribenter paa hans Digte, som man besluttede at 
samle. 1807 udkom i Paris «Fables et poésies diverses par F.». 
Samlingen begynder med en «Notice historique sur F.».

Nyerup, Lit. Lex. 
Clément, Notice sur l'église réform. française de Copenhague. 
Den ovennævnte «Notice».

<i>Thor Sundby.</i>

</chapter><chapter name="Funch, Diderich Hansteen, 1791-1856, Skibsbygmester i Flaaden">

<b>Funch, Diderich Hansteen,</b> 1791-1856, Skibsbygmester i 
Flaaden, Søn af Billedskærer paa Holmen Jochum Frederik F. 
(f. 1755) og Inger Cathrine Berntsdatter (f. 1759 d. 1822), var født 
30. Nov. 1791 i Kjøbenhavn. Han gik i sin Ungdom i Holmens 
Korskole og ansattes senere ved Modelkammeret paa Holmen. 1808 
blev han Skibsbygger. 1814, da Modelkammeret omdøbtes til 
Konstruktionskammeret, blev han ansat ved dette som Assistent. 1819 
avancerede han til Kvartermand, 1825 til Mestersvend, 1830 til 
Underskibsbygmester og 1836 til Skibsbygmester. Som Konstruktør og 
Undermester forestod han Bygningen af den fra sin Jordomsejling 
bekjendte Korvet «Galathea» foruden 2 Orlogsbrigger og 2 
Skonnerter. 1836 foretog han med Marineministeriets Understøttelse en 
Studierejse til England. Under sin Funktionstid som Mester byggede 
han Linjeskibene «Christian VIII» og «Danebrog», Fregatterne 
«Gefion» og «Thetis», Korvetten «Thor» samt Hjuldampskibene 
«Gejser», «Skirner» og «Holger Danske». Som Skibsbygmester 
afgik han 1853, men ansattes umiddelbart derefter
som Tømmerinspektør, i hvilken Stilling han forblev
til sin Død, 16. Jan. 1856. -- Som maritim Forfatter
nød F. fortjent Anseelse; fra hans Haand foreligge
forskjellige Værker med Tegninger udførte af ham selv,
hvilke Bøger i lige høj Grad vidne om hans grundige
Kundskaber og store Paalidelighed. 1833-37 udgav han
saaledes en «Praktisk Skibbyggeri» i 3 Dele, 1842-43
en «Af handling om Koffardiskibes Konstruktion» i
2 Dele og 1846-52 en «Dansk Marineordbog». F. blev
1815 gift med Johanne Marie Buumann Petersen (f. 1794
d. 1841), Datter af Skibstømmermand P. (d. 1795) og
Johanne Marie f. Svendsen fra Allinge (d. 1837).

Tidsskr. f. Søvæsen 1856.
Erslew, Forf. Lex.

<i>C. With.</i>

</chapter><chapter name="Funck, Frederik Christian, 1783-1866, Violoncellist">

<b>Funck, Frederik Christian,</b> 1783-1866, Violoncellist,
Søn af Christian F. (d. 23. April 1810) og
Komponisten C. Schalls ældste Søster, Margrethe
(d. 27. Dec. 1825). F. C. F. var født i Kjøbenhavn
30. Avg. 1783 og fik fra sit 10. Aar Undervisning
af sin Morbroder, den dygtige Violoncellist Peter
Schall. 14 Aar gammel spillede F. en Solo for
Violoncel ved Weyses Koncert 20. Jan. 1798 og fik
Ansættelse i Kapellet 1799; men efter at han i
1812 og 1814 selv havde givet Koncerter, fik han
Lyst at prøve sin Lykke i Udlandet og rejste i
Sommeren 1815 til Rusland, senere til Finland og
Stockholm. Efter sin Hjemkomst gav han fra 1817
oftere Koncerter i Kjøbenhavn, hvor Kritikken roste
hans Virtuositet, smukke, klare Tone og mesterlige
Spil. I en Anmeldelse fra 1821 hedder det, at han
har hævdet sit Ry som en udmærket Solospiller baade
her, i Sverige og i Rusland, og at selv Mesteren
Bernh. Romberg anerkjendte ham som en saadan. 1822
fik han et kongeligt Rejsestipendium paa 2 Aar og
optraadte med Held som Koncertspiller i Berlin,
Wien, München, Paris osv. I Wien udførte han
ved sin Koncert 12. Jan. 1823 en af sine faa
Kompositioner: Variationer for Violoncel med
Kvartetakkompagnement. 1831 besøgte han Norge,
og 1849 kunde han fejre sit 50 Aars Jubilæum som
Medlem af Kapellet, hvor han dog vedblev at fungere,
til han i 1857 tog sin Afsked. Sidste Gang, han
optraadte som Koncertspiller, var ved en Koncert
i Musikforeningen 1852, hvor han sammen med sin
kjæreste Elev, F. Rauch, udførte en Koncertino for
2 Violonceller af B. Romberg. Han døde i Kjøbenhavn
2. Dec. 1866; hans Hustru, Thomine f. Bøhling, var
allerede død i 1852.

Hans Broder <i>Peter Ferdinand F.</i>, født 1788, var Elev af 
C. Schall, debuterede, kun 11 Aar gammel, ved dennes Koncert 
8. Marts 1800 og blev ansat i Kapellet 1803. Som Violinist 
opnaaede han ikke Anerkjendelse uagtet al sin Flid, og da han i 
1822 gav en Koncert her i Kjøbenhavn efter i flere Aar med offentlig
Understøttelse at have uddannet sig i Udlandet (væsentlig 
i Paris under Habeneck), udtales det tydelig i Pressen, at han 
hellere maatte opgive Solospillet, medens han paa den anden Side 
opfordres til at fortsætte sin Kompositionsvirksomhed, hvorpaa han 
havde aflagt lovende Prøver (en Ouverture, en Violinkoncert osv.). 
Rigtignok ikke uden Opposition blev den beskedne og stille Mand 
Schalls Efterfølger ved Anførerpulten, men som Dirigent synes han 
at have udfyldt sin Plads, i alt Fald efter Kjenderes Mening. I 
Musikforeningens første Tid var han i 5 Aar Enedirigent, indtil 
han blev afløst af F. Glæser. 1849 gik nan af som Koncertmester 
ved Theatret og døde 7. Jan. 1859. Hans Hustru, Ernestine f. 
Diederichsen, tidligere Solodanserinde ved Theatret, døde i April 1855. 

Tidsskr. f. Musik 1857, Nr. 13. 
Musikforeningens Festskrift II.

<i>S. A. E. Hagen.</i>

</chapter><chapter name="Funder, Thomas,<b> 1804-60, Fabrikant, Politiker">

<b>Funder, Thomas,<b> 1804-60, Fabrikant, Politiker. 
F., Søn af Tobaksfabrikant Peter F. og Karen f. Rindum, blev født i Aarhus 
20. Juni 1804. Han dimitteredes 1821 fra Kathedralskolen der, tog 
1826 juridisk Embedsexamen og traadte ind i Faderens Forretning. 
1834 valgtes han til Stænderdeputeret for Jyllands 2. Kjøbstaddistrikt
og gjenvalgtes 1841. Han var kongevalgt Medlem af den 
grundlovgivende Rigsforsamling 1848. I Dec. 1849 valgtes han til Medlem af 
Rigsdagens Landsting (sad indtil 1853). Som Stænderdeputeret spillede 
han en fremragende Rolle, havde Sæde i en Række Udvalg og 
hyldede som Politiker konservativ-liberale Anskuelser, hvorfor han ikke 
ganske kunde sympathisere med den demokratiske Retning, som
den indre konstitutionelle Udvikling tog. Han beklædte desuden 
flere Tillidshverv, i det han var Borgerrepræsentant, Raadmand og 
Meddirektør for Aarhus Spare- og Laanekasse. Han blev 1840 Ejer af
Hovedgaarden Astrup ved Skive. 1840 fik han Titel af Kancelliraad. 
F. døde 21. Juli 1860 i Aarhus. F. var to Gange gift: 
1. (1829) med Vilhelmine f. Bidsted (d. 1832); 2. (1834) med Søsteren 
Henriette f. Bidsted.

Barfod, Dansk Rigsdagskal. I, 199.

<i>A. Thorsøe.<i>

</chapter><chapter name="Fursman, Christian, --1712, Officer">

<b>Fursman, Christian,</b> --1712, Officer, 
var af en Borgerslægt i Skive (hans Fader hed Christen Jensen F.), men valgte ligesom 
flere af sine samtidige Slægtninge
Soldaterstanden. Han havde vistnok i en Aarrække
tjent i Underklasserne, da han 1689 blev Lieutenant
i Biegens nye Dragonregiment, som 1692 sendtes til
Ungarn i Kejserens Tjeneste. Her tjente F. sig
op til Kapitajnlieutenant 1693, Kapitajn 1695
og Major 1698 og blev efter Hjemkomsten sendt til
Norge som Oberstlieutenant ved i. søndenfjældske
Dragonregiment. Da der 1704 i Danmark dannedes 2
Landdragonregimenter, et sjællandsk og et jysk, blev
det sidste tildelt F. Under Felttoget i Nordtyskland
1711 stod Regimentet for første Gang over for Fjenden,
og i Kampen uden for Wismar 5. Dec. s. A. var det,
at Navnet «Fursmans Dragoner» blev bekjendt. Deres
Indhug paa de svenske Karreer vare glimrende, selv
om maaske Traditionen, der med Forkjærlighed har
beskæftiget sig med dette «nationale» Regiment,
har pyntet lidt paa dets Bedrifter og heller ikke
har Ret, naar den lader dets Forandring til et
Kyrasserregiment være en Belønning for disse. Ordren
om at sætte Regimentet «paa Rytterfod» var den Gang
allerede et Aar gammel. F. blev derimod forfremmet til
Generalmajor, men allerede 15. Febr. 1712 afgik han
ved Døden; han er begravet i Vejle. -- Gift med Ellen
Marie Lange (d. 1722), der var Datter af Kancelliraad,
Landsdommer Villum L. til Asmildkloster og Enke
efter Major Gert Tantzer (d. 1694). F. efterlod ikke
Børn. 

<i>H. W. Harbou.</i>

</chapter><chapter name="Fussing, Hans Nielsen, f. 1838, Arkitekt og Murmester">

<b>Fussing, Hans Nielsen,</b> f. 1838, Arkitekt og Murmester. 
Han er født 27. Juni 1838 i Horsens;
hans Forældre vare Murmester Andreas F. og Ane
f. Hansen. Efter endt Skolegang kom han i Murerlære,
og 17 Aar gammel drog han til Kjøbenhavn for at blive
Svend; som saadan besøgte han det tekniske Institut
og gjennemgik Kunstakademiets Arkitekturklasser;
1864 vandt han den lille Sølvmedaille som
Arkitekt. S. A. etablerede han sig som Murmester
og fik nu efterhaanden en stor Virkekreds. Af
Foretagender, hvortil hans Navn er knyttet, kan nævnes
større Bygningsarbejder paa Godserne Bregentved,
Iselinge, Højstrup, Vemmetofte og Hvedholm; en
Restavrering af Vallø Slot; Opførelsen af Kirkerne i
Ordrup og ved Faxe Ladeplads, af Musæumsbygningen i
Botanisk Have i Kjøbenhavn, Frederik VII's Stiftelse
sammesteds, Landmandsbankens Filial paa Hjørnet af
Frederiksborggade og Ejendommen Nørrevoldgade 11,
som han 1880 opførte til sig selv. 1878 blev han
Borgerrepræsentant i Kjøbenhavn og var fra 1887-90 som
Raadmand Medlem af Kjøbenhavns Magistrat. Ved Valgene 
i Efteraaret 1890 blev han ved den hele Landet over voxende 
Haandværkerbevægelse indsat som Medlem af Landstinget. 1867 
ægtede han Claudine Theodora Kerrn (f. 1. Nov. 1832 d. 6. Marts 
1878) og i 1881 hendes Søster Camilla Augusta K. (f. 14. Dec. 1838), 
begge Døtre af Tømmermester, Oberstlieutenant K., Chef for Kjøbenhavns 
Brandkorps, og Ane Marie f. Velschou.

Weilbach, Konstnerlex.
Haandværkerbladet VII, Nr. 70.

<i>C. Nyrop.</i>

</chapter><chapter name="Fyhn, Jens Jørgen, 1788-1866, Præst og topografisk Forfatter">

<b>Fyhn, Jens Jørgen,</b> 1788-1866, Præst og topografisk Forfatter, 
var født 9. Febr. 1788 i Kolding, hvor Faderen, Ambrosius 
F., var Toldbetjent. Moderen hed Marie Elisabeth f. Wolder. 1806 
blev han Student fra sin Fødebys Skole og 1814 theologisk Kandidat. 
1819 blev han personel Kapellan i Karise og Alslev og Aaret efter 
Kateket i Ringsted, hvorfra han 1824 kaldtes til Sognepræst i Nørre 
Jærnløse og Kvandløse i Nærheden af Holbæk. Her levede han et 
stille og fredeligt Liv med sin Hustru, Louise Marie f. Husum, en 
Præstedatter fra Vigersted, som han 1822 havde ægtet. F. var 
æsthetisk anlagt; han skrev Vers og havde et vist Talent for 
Tegning og Maling. Saaledes malede han en Altertavle til sin Kirke, 
dekorerede Prædikestolen m. v. Desuden havde han historiske
Interesser, særlig knyttede til hans Fødeby, til hvilken han bevarede 
en stor Kjærlighed. Allerede under sin Skolegang samlede han 
Bidrag til Koldings Historie og Beskrivelse, og dermed fortsatte 
han siden efter Tid og Lejlighed, indtil han endelig 1848 kunde
udgive sine «Efterretninger om Kjøbstaden Kolding», der vidne 
baade om Flid og Udholdenhed og om en stor Kjærlighed til 
Æmnet. -- 1860 tog han sin Afsked og levede siden i Kjøbenhavn, 
fremdeles sysselsat med Samlinger til Koldings Historie. Et Tillæg 
til sin Bog udgav han 1860. Han døde 25. Febr. 1866.

Wiberg, Alm. Præstehist. II, 19.
Erslew, Forf. Lex.

<i>H. F. Rørdam.</i>
</chapter>

<b>Fyren</b> (Fyring), s. Fuiren.

<chapter name="Fürst, Carl Johan, 1814-67, Læge">

<b>Fürst, Carl Johan,</b> 1814-67, Læge, 
blev født i Kjøbenhavn 4. Maj 1814 og var en Søn af jødiske Forældre, nemlig Grosserer Martin Ludvig F. og Frederikke Emilie f. Hertz (en Søster til den
bekjendte Rachel H.). Privat dimitteret 1831 tog han medicinsk 
Examen 1837. Efter en kort Tid at have praktiseret i Kjøbenhavn 
gik han 1840 sammen med sin Landsmand og Kollega Dr. H. W. 
Saxild til Brasilien, lod sig examinere i Bahia og praktiserede i 
Cachoeira. Da han ikke taalte det hede Klima her, drog han 1842 
til Buenos-Ayres, hvor han atter underkastede sig Examen og vandt 
megen Anseelse navnlig som Kirurg og Fødselshjælper, ligesom han 
ved sit Giftermaal med en argentinsk Dame af fornem Slægt, 
Mercedes Zapiola, en Datter af General Z., efterhaanden kom i nær 
Berøring med Landets bedste Familier, der efter Diktatoren Rosas 
Fald 1852 gjenvandt deres gamle Indflydelse. I stadig Samvirken 
med Dr. Saxild oprettede han et Hospital for fremmede (Casa de 
sanidad cosmopolita) og var Medlem af det naturhistoriske og det 
medicinske Selskab i Buenos-Ayres; en Tid fungerede han som
dettes Vicepræsident. Han hædredes ogsaa med Valg til Stadens 
kommunale Repræsentation. 1852 fik han det medicinske Doktordiplom 
i Kiel. Ligesom han i 1867 stod i Begreb med at tiltræde 
en Rejse til Evropa, modtog han det offentlige Hverv at undersøge 
en opstaaet morderisk Epidemi af ubekjendt Natur i en Provins. 
Sygdommen viste sig at være asiatisk Kolera, og paa Tilbagevejen 
der fra blev han selv angreben af Sygdommen og døde strax efter 
sin Ankomst til Buenos-Ayres 15. Maj 1867. I Anerkjendelse af hans
Fortjenester tilstod Republikken hans Børn en særlig Pension i 10 
Aar og overtog deres Opdragelse. 

Smith og Bladt, Den danske Lægestand, 4. Udg. 
Ugeskrift f. Læger 3. R. XIV, 21 ff. 

<i>Jul. Petersen.</i>

</chapter><chapter name="Fürst, Ludvig Gottfred, 1812-64, Handelsmand">

<b>Fürst, Ludvig Gottfred,</b> 1812-64, Handelsmand, 
Broder til den foregaaende, blev født i Kjøbenhavn 16. Jan. 1812. Han var 
oprindelig bestemt til Studeringer, men opgav disse, og efter at 
have uddannet sig paa Handelskontorer i Udlandet etablerede han 
sig i Midten af Trediverne som Grosserer i Kjøbenhavn. Hans 
Forretning tog et betydeligt Opsving, og han drev navnlig en ikke 
ringe Importforretning, særlig i Kaffe. Tillige var han Generalkonsul 
for Grækenland. Hans personlige Elskværdighed gjorde 
ham meget afholdt, og hans Hus var bekjendt for dets Gjæstfrihed 
og Selskabelighed. F. var 2 Gange gift: 1. med Augusta Christiane 
f. Ebbesen, Datter af Isenkræmmer E.; 2. med Ida Vilhelmine f. 
Gandil, Datter af Kommandør Johan Peter G. Han døde 29. Sept. 1864.

<i>E. Meyer.</i>

</chapter><chapter name="Fürst, Nicolai Nathan, 1779-1857, Publicist, Forfatter">

<b>Fürst, Nicolai Nathan,</b> 1779-1857, Publicist, Forfatter, 
Søn af en Kjøbmand og født i Kjøbenhavn. Han gav sig allerede i en 
ung Alder af med litterære Sysler samt med Undervisning i Fransk. 
I 1814 drog han til Wien, hvor han levede som Medarbejder ved flere 
Blade, især «Wiener Zeitung». I 1824 rejste han til Paris for at 
perfektionere sig i Fransk og at skrive
Korrespondancer til tyske Blade. Efter
Julirevolutionen vendte han tilbage til Wien, hvor
han, fraregnet nogle Rejser, levede indtil sin Død,
11. Maj 1857. Han udgav «Briefe üb. die dänische
Litteratur» (Wien 1816-17), «Vermischte Schriften»
(Wien 1824), «Politische Karrikatur-Sonnete»
(München 1832); desuden skrev han mange Artikler i
Tidsskrifter, dels paa Tysk, dels paa Dansk. Om hans
danske Skrifter s. Erslews Forf. Lex.

Brümmer, Deutsches Dichterlex.

<i>C. A. Nissen.</i>

</chapter><chapter name="v. Fürstenberg, Antonius,</b> --1520-- , Provst i Børglum">

<b>v. Fürstenberg, Antonius,</b> --1520-- , Provst i Børglum, 
var en tysk Doktor i Kirkeretten, som i Kong
Hans' Tid kom til Danmark og 1507 blev Professor
ved Universitetet. Da han var af en forslagen
Karakter og ansaas brugbar i Statssager, blev han
ved Kong Hans' Gunst o. 1509 Forstander (Provst)
for det rige Præmonstratenserkloster Børglum, der
tillige var Stiftets Domkapitel, og blev omtrent
samtidig Medlem af Rigsraadet. Som saadan var han
tilstede ved Kong Hans' Død i Aalborg 1513. I Aaret
1520, da Styge Krumpen var bleven Koadjutor for den
gamle Biskop i Børglum Niels Stygge (Rosenkrantz),
blev A. F. tvungen til at afstaa Provstiet, fordi
han anklagedes for at have tilvendt sig en Del af
Klosterets Kostbarheder. Han begav sig til Rom og
klagede til Paven, Hadrian VI, der stævnede de to
Biskopper til sig. Dette skete, ligesom de 1523 vare
i Færd med at afsætte Christian II; men Frederik
I udstedte strax fra Viborg, hvor han blev hyldet,
et Brev til Paven om at lade Sagen undersøge i Landet
selv. Udfaldet af denne og A. F.s senere Skæbne ere
ukjendte.

Ny kirkehist. Saml. IV, 465 ff.

<i>A. Heise.</i>

</chapter><chapter name="Füssel, Andreas Gotthilf, 1809-65, Danser og Mimiker">

<b>Füssel, Andreas Gotthilf,</b> 1809-65, Danser og Mimiker. 
Blandt de mange dygtige Kræfter,
Aug. Bournonville uddannede for den danske
Ballet, indtog F. en meget fremragende Plads
som Mimiker. Født 28. Okt. 1809 i Kjøbenhavn af Forældrene
kgl. Kapelmusikus Carl Gottlob F. og Maria Magdalene
f. Schwartzlose kom han allerede som Barn paa
det kgl. Theaters Danseskole, blev Figurant 1833,
Sekonddanser 1842 og Danser 1846. Som Danser indtog
han dog ikke nogen høj Rang, men forstod desto bedre
at gjøre sig gjældende i det mimiske Fag, og blandt
hans Roller i det Bournonvilleske Repertoire er der
mange, i hvilke han hidtil staar uopnaaet saa vel ved
sin fuldendte Plastik, ved den Højhed og Majestæt,
han vidste at paatrykke 

Rollen, som ved den Alvor, hvormed han kunde udføre en
komisk Figur. Lige saa plastisk skjønt hans Spil var
som Havaanden Golfo i «Napoli», lige saa grundkomisk
var hans Fremstilling af den melankolske Mr. Arthur i
«Toreadoren»; man kunde gribes af dyb Medlidenhed,
naar man saa ham som den fattige Spillemand i
«Konservatoriet», og man maatte beundre den Anstand og
Højhed, han lagde for Dagen i Roller som den ungarske
Magnat i «I Karpatherne» og som Harald Hildetand i
«Valkyrjen». F. optraadte sidste Gang 9. Jan. 1865
som Mr. Arthur i «Toreadoren» og døde 9. Dec. s. A.

Overskou, Den danske Skueplads.

<i>Edgar Collin.</i>

</chapter><chapter name="Fædder, Christian, 1710-93, Borgmester">

<b>Fædder, Christian,</b> 1710-93, Borgmester, 
er født i Horsens 4. Okt. 1710; hans Fader hed Jørgen F.;
hans Moder, Maren f. Høyer, havde første Gang været
gift med Christian Fischer til Lavindsgaard. F. kom
i sin Ungdom til Kjøbenhavn som Tjener hos to unge
Mennesker, der gave ham Lejlighed til at «lægge
sig efter Pennen», og siden blev han kgl. Lakaj,
hvortil den Omstændighed formodentlig bidrog, at hans
Halvbroder Mauritz Fischer var kgl. Livkarl. 1745
blev han Hoffourér, 1746 Hofskriver og ved Grev
A. G. Moltkes Indflydelse 1749 Viceborgmester i
Kjøbenhavn. Som Medlem af Magistraten blev han 1757
en af Direktørerne for Theatret, til hvis Bestyrelse
han var aldeles uskikket, saa man blev nødt til
at lade ham trække sig tilbage 1762, efter at hans
Forhold havde fremkaldt flere Skandaler, ikke mindst
paa. Grund af hans Elskovsforbindelser med flere af
det kvindelige Personale. Som Borgmester afskedigedes
han med den øvrige Magistrat af Struensee, men efter
dennes Fald blev han Politimester 1772 med Løfte om
at blive virkelig Borgmester, naar hans Alder forbød
ham længer at varetage Politimesterembedet, hvilket
skete 1788. Han døde som Borgmester 7. April 1793,
efter at han allerede 1776 var bleven udnævnt til
Konferensraad. Hans Hustru, Johanne Marie f. v. Oste,
Datter af Stadskapitajn Jan v. O., døde 1759. --
F. er et Exempel paa ældre Tiders ubehagelige
Embedsmænd. Han skildres som lige saa ydmyg og
indsmigrende over for overordnede som hoven og opblæst
imod undergivne. Som den, der intet havde lært og
derfor maatte være paa sin Post over for andre,
udtalte han altid med største Selvtillid sin Dom om
hvilket som helst Æmne og affærdigede andres Meninger
i en ringeagtende Tone. Den opblæste og bydende Maade,
hvorpaa han optraadte i sin Embedsstilling, gjorde 
ham almindelig forhadt, hvorfor han ogsaa blev Gjenstand for Haan 
i satiriske Blade. Særlig ilde omtalt er hans Forhold til Litteraturen
under Guldbergs Ministerium, som R. Nyerup karakteriserer saaledes: 
«Politimester F. var Censor og Statssekretæren (Guldberg) 
Overcensor, og nu blev Tænke-, Tale- og Samvittighedsfrihed
lænkebundne. Gammeltorv, hvor F. i Højsædet med et Nik kunde ryste 
det danske Parnas, fortjente med rette sit Navn af Geniets Gehenna.»

Personalhist. Tidsskr. I, 294 f. 
Giessing, Jubel-Lærere III, 348. 

<i>O. Nielsen.<i>

</chapter><chapter name="">

<b>Fædder, Niels Jensen, --1565, Præst. 
Om dennes Levned vides ikke noget, før vi 1560 træffe ham i Kjøbenhavn syslende 
med forskjellig Forfattervirksomhed. Han skildrede paa Vers den 
nys heldig tilendebragte Krig i Ditmarsken (s. Peder Syv, Kæmpeviser 
II, Nr. 53) og udgav «Den kristne Lystgaard», oversat fra 
Tysk. 1561 blev han Sognepræst i Stege og Provst paa Møen og 
ægtede siden sin Formands, M. Jens Christensens, Enke, Anne, 
Datter af Raadmand Peder Sjunesen i Kjøbenhavn. 1563 udgav 
han «En kristelig Digt om disse sidste Verdsens farlige Tider». I 
Juli 1565 tog han Magistergraden i Kjøbenhavn, men døde en Maaneds
Tid derefter. -- I Hans Thomesens Salmebog findes et 
Par Salmer mærkede med hans Navn, og Lyskander roser i høje 
Toner hans poetiske Begavelse og andre Fortjenester. Hans Enke 
blev, efter et forgjæves Attentat paa at faa Eftermanden i Stege 
Præstekald, M. Iver Bertelsen (s. II, 173), til Ægte, gift med
Professor Jacob Svendsen i Kjøbenhavn, og da ogsaa han døde (1574), 
sad hun siden Enke i 42 Aar (d. 1616). 

Ny kirkehist. Saml. IV, 157 f. 428.
Personalhist. Tidsskr. VI, 154.

<i>H. F. Rørdam.</i>

</chapter><chapter name="Fønss, Otto Carl Christian, f. 1853, Digter">

<b>Fønss, Otto Carl Christian,</b> f. 1853, Digter, 
er Søn af Provst Holger Lorenz Basse F. og Louise Frederikke f. Schumacher. 
Han er født i Middelfart 28. Sept. 1853 og blev Student fra Odense 
Latinskole i 1872; i 1879 tog han theologisk Embedsexamen. Efter 
en Rejse i Schweits blev han Huslærer paa Rosendal ved Hellebæk,
senere vikarierede han et halvt Aar ved Skaarup Seminarium 
og tiltraadte derpaa i 1882 sin nuværende Stilling som Lærer i 
Dansk og Litteraturhistorie ved Fredericia Latinskole. Efter at han 
under Mærkerne C. F. og O. F. havde ydet Bidrag til flere
Tidsskrifter, udgav han i 1885 Digtsamlingen «Ad slyngede Stier» og i 
1889 «Stemninger og Studier» med en meget anbefalende Fortale 
af Carl Ploug. Udpræget Natursans, fin Iagttagelsesevne, sund og 
varm erotisk Følelse samt Lethed til at fremkalde fantasifulde 
Billeder udmærke ham. Han er en kunstnerisk Versifikator af 
ikke ringe Rang og udmaler Detaillen med stor Finhed, men røber 
mindre Evne til at kombinere og frembringe Helhedens Harmoni.

<i>Nic. Bøgh.</i>

</chapter><chapter name="Fønss, Peter Severin, o.1761-1824, Amtmand">

<b>Fønss, Peter Severin,</b> o.1761-1824, Amtmand, 
en Søn af Kancelliraad Hans F. (f. 1712 d. 18. Jan. 1791) og Else f. Thrane, 
fødtes paa Faderens Ejendom Løvenholm 4. Marts 1761 (eller 1764), 
tog 1783 dansk-juridisk Examen, udnævntes allerede 1784 til Justitsraad 
og blev 1787 Vice-Landsdommer i Nørrejylland, men var i de 
følgende Aar væsentligst beskæftiget med paa forskjellige Maader 
at forbedre Agerbruget i sin Hjemstavn, hvis Befolkning han i flere 
Retninger uegennyttig søgte at hjælpe paa Fode. 1798 blev han
Generalkrigskommissær, 1800 Direktør for Estvadgaard Kloster, 1801 
adlet, s. A. Bataillonskommandør ved det østjyske Landeværnsregiment, 
1803 Chef for samme og arbejdede i disse Aar ivrig for 
Stiftelsen af den jyske Kystmilits. Efter at han 1804 var bleven 
Kammerherre, udnævntes han 1805 til Amtmand over Randers Amt 
og var tillige fra 1802-6 Medlem af Direktionen for Nørrejyllands 
Arsenal. Som Amtmand udfoldede han en ihærdig Virksomhed for 
Vejes og Broers Istandsættelse, for Jordemødres Oplærelse og 
Ansættelse, for Smugkroers Afskaffelse og for unge Menneskers 
Uddannelse m. v., og han skyede ikke personlige pekuniære Ofre for 
at gjennemføre sine Planer. Sin stærke Trang til at hjælpe Næsten
tilfredsstillede han endog i et saadant Omfang, at det langt 
oversteg hans egne Kræfter. 1813 maatte han for at komme ud over 
Vanskelighederne sælge Løvenholm, og da han selv intet mere 
havde at bortgive, benyttede han Penge, der i Embeds Medfør vare 
i hans Værge, til at laane ud af uden at skaffe sig tilstrækkelig 
Sikkerhed. En Katastrofe var derfor uundgaaelig. 1818 blev han 
suspenderet og i 1820, efter at der var erhvervet Domme over ham 
baade af Staten og private, afskediget i Naade fra sit Embede med 
en aarlig Pension af 1000 Rdl., som han dog ikke maatte hæve, 
forinden de Krav, der hvilede paa ham i Anledning af hans 
Embedsførelse, vare fyldestgjorte. At Afskedigelsen skete paa saa 
gunstige Vilkaar, skyldtes den Erkjendelse, «at ingen uædle eller 
uredelige Bevæggrunde, men Svaghed, en ikke beregnet Godgjørenhed 
og Hjælpsomhed i Forbindelse med de Forandringer i de 
pekuniære Forhold, som desenere Tider havde ført med sig», bare 
Skylden for hans Fejltrin. Han døde Natten til 1. Avg. 1824 i 
Feldballe Præstegaard. 1788 ægtede han Nicoline Anne Marie Ring 
(f. 31. Okt. 1770); en Datter af Major Jørgen Martinus R.

Thaarup, Fædrenelandsk Nekrolog 1821--26 S. 286 ff.

<i>G. Kringelbach.</i>

</chapter><chapter name="Førd, Claus, 1511-84, Boghandler">

<b>Førd, Claus,</b> 1511-84, Boghandler, 
er født i Kiel og er formentlig tidlig kommen til Kjøbenhavn, thi han nævnes som den Bogfører, der først bragte evangelisk Litteratur her til. 1551 faar 
han Privilegium paa at udgive Vitus Theodorus' Postil paa Dansk 
ligesom 1556 Privilegium paa at udgive det nye Testamente paa Dansk  
og da han 1558 udgav dette, et Aftryk af Christian III's 
Bibel, havde han anbragt Summarier over hvert Kapitel, hvad der 
blev meget paaskjønnet. 1570 udgav han en af ham selv oversat 
Bog om den «Kunst kristelig og vel at dø». Som Bogfører rejste 
han meget, navnlig til og fra Tyskland, og hans Forbindelser med 
det evangeliske Tyskland have sikkert ikke været ubetydelige; de 
fleste af ham udgivne Bøger ere trykte i Wittenberg eller Magdeburg. 
Han er Grundejer i Kjøbenhavn og bliver 1576 Broder i 
denne Bys danske Kompagni. Han dør 27. April 1584. Hans 
Hustru, Kirstine, dør 22. Nov. 1589, og en Datter af samme Navn 
ægter 1590 den kjøbenhavnske Bogtrykker og Boghandler Henrik Waldkirch.

C. Nyrop, Den danske Boghandels Hist. I, 130. 
Kirkehist. Saml. 3. R. II, 504. 509.

<i>C. Nyrop.</i>

</chapter><chapter name="Førster, Caspar, 1617-1673, Sanger og Komponist">

<b>Førster, Caspar,</b> 1617-1673, Sanger og Komponist,
var Søn af en Boghandler i Danzig, hvor han fødtes. Faderen holdt ham 
til Bogen, men lod ham ogsaa lære Musik og Sang, og heri bragte 
han det saa vidt, at han som ungt Menneske opnaaede at blive
Sanger i det den Gang ansete Hofkapel i Warschau, som forestodes 
af Italieneren Scacchi. Denne fik ham meget kjær og tog sig med 
Iver af hans videre Uddannelse. Da der var gaaet nogle Aar, 
higede han imidlertid efter at komme til Italien og drog først til 
Rom for at leve sig ind i den fra Palestrina udgaaede Kunstretning 
og siden til Venedig, Gabrielis, Monteverdes og Cavallis By. I 
Rom gik han over til Katholicismen. Der høres nu ikke noget 
om ham, før han i Efteraaret 1652 blev Kapelmester ved Hoffet i 
Kjøbenhavn. Han var da en udmærket Sanger, af et anseligt Ydre 
og med en lige saa skjøn som i Henseende til Styrke og Omfang
sjælden Basstemme, og havde under sit Ophold i Syden udviklet 
sig til en betydelig Komponist saa vel for Kirken som for Kammeret. 
Da han tillige sørgede for Tilgang af friske og dygtige Kræfter, 
vandt Kapellet under hans Styrelse et vist Ry. Uden Tvivl 
har han medvirket ved Kompositionen af de store, pragtfulde 
Hofballetter («musikalske Skue- og Dansespil») efter fransk Mønster, 
som opførtes i de paafølgende Aar, og hvori Dilettanter af det høje 
Aristokrati med Dronning Sophie Amalie i Spidsen kappedes om 
Prisen med den yndede franske Sangerinde og Danserinde Mlle. 
la Barre og andre Skuespillere af Profession; men noget sikkert
herom vides dog ikke. Krigen med Sverige 1657 afbrød for nogle 
Aar F.s Virksomhed her i Landet. Han vendte tilbage til Venedig, 
hvor han gik med i Krigen mod Tyrkerne, avancerede til Kapitajn 
og blev dekoreret med St. Marcus Ordenen. 1661 eller 1662 kaldtes
han atter til Danmark og beklædte for anden Gang Embedet som 
Kapelmester, indtil han i 1666 eller 1667 pludselig opgav sin Stilling 
og forlod Landet, maaske fordi han havde Besvær med at faa 
udbetalt Kapellets Lønninger, maaske ogsaa fordi han var en noget 
urolig Natur og ikke godt kunde finde sig i at blive længe paa 
samme Sted. Under sit andet Ophold i Danmark komponerede 
han i 1663 Musikken til et lille Introduktionsstykke, «Il Cadmo», 
det første her opførte Skuespil i egentlig musikalsk-dramatisk Form. 
Efter sin Bortrejse gjæstede han i nogen Tid Hamborg og Dresden, 
hvorpaa han begav sig hjem til sin Fødeby og tilbragte sine sidste 
Leveaar i Klosteret Oliva i Nærheden af Danzig. Her døde han og blev
begravet 1. Marts 1673.

I sit utrykte «Bibliotheca musica» (1687) siger M. Schacht om 
F., at han havde komponeret mange Vokal- og Instrumentalværker. 
Nu er vistnok intet deraf tilbage, men baade Mattheson og Scheibe 
omtale hans Kompositioner med største Ros. Flere af hans 
Arbejder, især hans Sonater for 2 Violiner og Gambe, fandt Vej fra 
Kjøbenhavn til det store Collegium musicum i Hamborg. Hvad 
han efterlod sig her ved Hoffet, forgik ved Slotsbranden 1794.

Mattheson, Ehrenpforte S. 73 ff.; jvfr. S. 21. 
Overskou, Den danske Skueplads I, 108. 
Musikforeningens Festskrift I, 16 f.

<i>V. C. Ravn.</i>
</chapter>

*

<chapter name="Gaardboe, Andreas Peter, 1825-95, Bonde">

<b>Gaardboe, Andreas Peter,</b> 1825-95, Bonde. 
G., som er født 8. Maj 1825 i Sønder Gaardbo (syd for Skagen), er
i egentlig Forstand Avtodidakt. Han har ikke gaaet i
Skole, men har paa egen Haand maattet tilfredsstille
sin tidlig vaagnede Trang til Kundskaber lige
fra sin Barndom. Han skaffede sig ogsaa tidlig en
Bogsamling og erhvervede sig efterhaanden en solid
Dannelse. Hans kjæreste Læsning var dog Historie,
og hans Interesse for denne fik et bestemt Formaal,
da han 1866 kom i Forbindelse med Direktionen for
de antikvariske Mindesmærkers Bevaring, for hvilken
han har foretaget mange Undersøgelser og Fredninger
i og uden for Vendsyssel, og da Selskabet for jysk
Historie og Topografi ved samme Tid blev dannet,
i det han siden baade i Selskabets Tidsskrift og
andensteds har udgivet en Del Afhandlinger om sin
Fødeegns Historie, hvortil han hentede Stoffet fra
Arkiver i Forbindelse med en forstandig Benyttelse
af Traditionen. 1855 overtog G. sin Fædrenegaard,
som han solgte for nogle Aar siden; Aaret efter kom
han ind i Sogneraadet og var dettes Formand i 20
Aar; siden har han været Sognefoged i 14 Aar og har
i 30 Aar været Opsynsmand ved Redningsstationen i
Aalbæk Bugt. Paa forskjellige Maader har han virket
for Egnens Opkomst, har saaledes 1868 oprettet en
»Læseforening i Raabjærg Sogn og medvirket ved 
Oprettelsen af det 1889 stiftede historiske Samfund i
Hjørring med tilhørende Musæum. G. døde 23. Juni 1895.

<i>O. Nielsen.</i>
</chapter>

<b>Gaarman,</b> s. Garman.

<chapter name="Gaas, Hans,</b> o.1500-1578, Biskop">

<b>Gaas, Hans,</b> o.1500-1578, Biskop, 
var formodentlig født i Svendborg og tilhørte en adelig Slægt, der dog
hverken ved Formue eller Livsforhold stod synderlig
over Borgerstanden. Hans Moder, Kirstine, var af den
adelige Slægt Baad fra Tidselholt. Han forekommer
første Gang, da han 1520 blev immatrikuleret ved 
Kjøbenhavns Universitet. Aaret efter drog han til Wittenberg, og 
den Paavirkning, han her fik i reformatorisk Retning, har vistnok 
været afgjørende for hans følgende Livsbane. For øvrigt vide vi 
intet sikkert om hans Skæbne, før vi ved Aaret 1535 træffe ham i 
Svendborg, vistnok i en eller anden gejstlig Stilling. Men da han 
ensteds omtaler, at han havde tjent Kong Frederik I, maa han 
allerede tidligere have været i Embede. Faa det nævnte Tidspunkt 
maa han, at dømme efter hans Børns Alder, ogsaa have været gift 
med sin første Hustru, Marine, Datter af Berild Pedersen, 
Borgmester i Assens, der var af Adel. Under Grevefejden greb H. G. 
-- i Modsætning til de fleste af sine Medborgere i Svendborg -- 
paa en energisk Maade Christian III's Parti, hvilket bl. a. lønnedes 
ved, at Kongen sikrede ham i Besiddelsen af det adelige Gods, 
han havde i Fyn, særlig en Gaard i Vejstrup. 

Efter Reformationen blev H. G. ved Siden af at være Sognepræst 
ved Frue Kirke i Svendborg og det dermed forbundne Sognekald 
Egense tillige Provst i Sunds Herred. Hans Egenskab som 
Ejer af adeligt Jordegods gav ham desuden en mere fremragende 
social Stilling, hvorfor han undertiden ogsaa benyttedes af Regeringen 
i verdslige Hverv, der ellers plejede at betros til Kronens 
Lensmænd. Men for øvrigt gav hans Godsbesiddelse Anledning til, at 
han indvikledes i en Række fortrædelige Retstrætter, der navnlig 
stammede fra indviklede Arveforhold. Maaske kan dette have
været nærmeste Aarsag for ham til 1548 at nedlægge sit Embede 
og begive sig til Kjøbenhavn, hvor han lejede en Universitetet 
tilhørende Gaard. Samtidig erhvervede han Magistergraden, og da 
Throndhjems Bispestol var bleven ledig, uden at man paa Stedet 
selv havde nogen Mand, der kunde anses for skikket til at beklæde 
dette Embede, fik H. G. 26. Maj 1549 kgl. Bestalling som 
Superintendent i det nævnte Stift. 

Det var en vanskelig Opgave, som var stillet ham her i den 
uhyre udstrakte Embedskreds, hvor saa meget endnu bar et 
middelalderligt Præg, og hvor Reformationen kun i ringe Grad var 
gjennemført, da hans Formand, den første lutherske Superintendent i 
Throndhjem, M. Thorbjørn Olufsen Bratt (s. III, 19), ikke havde 
virket stort over et Aar. Den lange Afstand fra Regeringens Sæde 
var derhos en alvorlig Ulempe, da den gjorde det nødvendigt, at 
Biskoppen oftere maatte drage ned til Danmark for ved personlige
Forestillinger at drive de Foranstaltninger igjennem, som han ansaa 
som fornødne, og slige Rejser vare ikke blot besværlige, men toge 
ogsaa meget lang Tid. 1552 var H. G. saaledes i Danmark, 
nærmest med det Formaal at skaffe Midler til Istandsættelse af Throndhjems 
herlige Domkirke, der ved Vanrøgt var kommen i en elendig 
Tilstand. Ved samme Lejlighed var han ogsaa i Fyn og lejede 
en Gaard i Svendborg, ventelig af Hensyn til sin ældste Søn, Oluf 
G., der var bestemt til at overtage hans adelige Gods, og for hvem 
han derfor ogsaa fik udvirket et nyt Adelsbrev, formodentlig fordi 
der kunde rejses Tvivl om, hvorvidt Slægtens tidligere Adelskab 
endnu gjaldt, eller det var gaaet tabt ved Faderens Indtrædelse i 
den gejstlige Stand. -- Ved sin Hjemrejse til Throndhjem havde 
H. G. den Tilfredsstillelse at kunne medbringe en Række Kongebreve, 
bestemte til at afhjælpe de værste Mangler i hans Stift. 
Hjemkommen arbejdede han videre paa at tilvejebringe god Kirkeskik. 
Da Evert Bild til Ravnholt (s. II, 194) imidlertid var bleven 
Stiftslensmand i Throndhjem, oprandt der en vanskelig Tid for H. G. 
Disse to fynske Adelsmænd harmonerede ikke. En Klage, som 
Lensmanden havde forebragt over Biskoppens Embedsførelse, og som 
havde foranlediget et strængt Kongebrev til denne, bragte H. G. 
til i Christian III's sidste Levetid at begive sig til Danmark for at 
retfærdiggjøre sig. Samtidig ønskede han at forebringe en Række 
Ønsker sigtende til Forbedringer i Stiftets Kirkevæsen. I Okt. 1558
søgte han Kongen paa Koldinghus; men da han ikke forud havde 
beraadt sig med Lensmanden om de Punkter, hvori han ønskede 
Forbedringer, saa udrettede han kun, at Sagerne sendtes tilbage til 
Throndhjem til E. Bilds Betænkning.

Selv forblev H. G. indtil videre i Danmark, og da han for en 
Tid siden havde mistet sin ovennævnte Hustru, indgik han nu nyt 
Ægteskab med Benedicte Mortensdatter, en fattig adelig Jomfru, 
der var noget beslægtet med Herluf Trolles Hustru, Birgitte Gjøe, 
og havde været i Huset hos denne. I Foraaret 1559 kom de 
tilbage til Throndhjem. Forholdet til Lensmanden havde imidlertid 
ikke forbedret sig. Da Biskoppens Hustru vilde overbringe 
Lensmandens Frue, Viveke Podebusk, et Brev fra Birgitte Gjøe, fik hun 
en yderst kølig Modtagelse, og ved et senere Besøg overøstes hun 
med Haan og Spot af E. Bild. Derved blev det imidlertid ikke; 
Lensmanden fik under en brutal Form Biskoppen berøvet hans 
Embedsbolig, Helgeseter Kloster ved Throndhjem, i det han saa 
at sige kastede ham paa Gaden. Da H. G. vemodig klagede til 
Frederik II over den ham tilføjede Uret, opnaaede han vel, at han 
indkaldtes til et Forligsmøde med E. Bild for Kongen i Odense 
St. Hansdag 1560; men da Biskoppen var paa Visitats højt oppe i 
Nordlandene, naaede Kongens Brev ham først, efter at Dagen var 
forløben, medens E. Bild havde haft Lejlighed til at fremstille 
Tvistemaalene udelukkende fra sit Synspunkt.

Trods den Uret, der var tilføjet H. G., viste han dog under 
Syvaarskrigen, da Throndhjem 1564 blev besat af Svenskerne, og 
da ikke faa Nordmænd (deriblandt en Del af Kapitlets Medlemmer) 
med en paafaldende Villighed gik Fjenderne til Haande, en Troskab, 
som i høj Grad gjør ham Ære. Tillige med sin Søn Kjeld G., 
der var Rektor ved Throndhjems Skole, blev han kastet i Fængsel, 
fordi han ikke vilde sværge den svenske Konge Troskab; men den 
Vold, der øvedes imod ham, formaaede ingenlunde at bøje ham fra 
Pligtens Vej. -- Om hans senere Liv ere ikke mange Efterretninger
bevarede. Men en kraftig og dygtig Mand synes han at have 
været, indtil Sot og Ælde bøjede ham. I hans sidste Aar, da han 
var nær de 80, var der Tale om at give ham en Medhjælper; men 
inden denne ankom, døde H. G. 17. Sept. 1578. -- Et smukt Træk 
fra hans sidste Timer er bevaret. Lensmand Ludvig Munk havde 
1574 ladet 5 Bønder henrette, fordi de vare rejste til Kjøbenhavn 
for at klage over Forurettelser, tilføjede Almuen i Thrøndelagen. 
Dommens Uretfærdighed blev senere oplyst, og de henrettedes 
efterladte fik Oprejsning ved en ny Dom af 15. Sept. 1578. De
uskyldig henrettede, hvis Legemer i 4 Aar havde ligget paa Stejle 
ved Throndhjem, fik da en ordentlig Begravelse, og da den gamle 
Biskop, som nu laa paa sit Dødsleje, hørte Klokkerne ringe ved 
Bøndernes Jordfæstelse, spurgte han, hvad Ringningen skulde betyde. 
Da han fik Aarsagen at vide, takkede han Gud og sagde: «Herre, 
nu lade du din Tjener fare i Fred, nu er mit Hjærtes Begjæring 
opfyldt,» hvorpaa han døde, inden Klokkerne endnu vare forstummede.

Af litterære Arbejder har H. G. kun efterladt en ved Hjælp 
af Lektor Anders paa Throndenæs forfattet haandskreven Oversættelse 
af den gamle norke Kristenret, hvilken han benyttede som Hjælperet,
da mange Bestemmelser i den danske Kirkeordinans ikke passede 
for Norge og mindst for de nordlige Egne, i hvilke han var 
Biskop. -- I Slutningen af det 18. Aarhundrede oprejstes et Mindesmærke 
over H. G. paa Jægerspris i Erindring om de Bedrifter, han 
formentes at have øvet i Svendborg i Grevefejdens Tid.

Danske Mag. VI. 
Saml. t. Fyens Hist. og Topogr. VIII, 167 ff. 397 ff. 
Daae, Throndhjems Stifts geistl. Hist. S. 26 ff. 
Ny kirkehist. Saml. VI, 378 ff.

<i>H. F. Rørdam.</i>
</chapter>
<chapter name="Gabel, Christian Carl, 1679-1748, Søofficer, Overkrigssekretær, Stiftamtmand">

<b>Gabel, Christian Carl,</b> 1679-1748, Søofficer, Overkrigssekretær, Stiftamtmand, 
er født 10. Nov. 1679 og Søn af ndfr. nævnte Frederik G. 
G., der fra sin Ungdom bestemtes til Søen, findes ikke omtalt førend
Aaret 1700; han var da alt Kapitajnlieutenant. Han forfremmedes 
derefter hurtig: 1704 til Kapitajn, 1710 til Kommandørkapitajn, Aaret 
efter til Kommandør, 1714 til Schoutbynacht og 1715 til Viceadmiral. 
1717 udtraadte han af de farende Officerers Tal for at overtage 
Stillingen som Overkrigssekretær, en Post, der nærmest maa sammenstilles 
med Krigs- og Marineminister nutildags, dog uden Stemme 
i Statsraadet (Konseillet). I denne Stilling forblev han indtil 1725, 
da han faldt i Unaade og afskedigedes; allerede 1726 erholdt han 
dog Embedet som Stiftamtmand i Ribe, hvor han forblev indtil sin Død 1748.

Som Skibschef deltog G. med Orlogsskibet «Sophie Hedevig» 
i Gyldenløves Eskadre i den løbende Fægtning mod Svenskerne, 
som fandt Sted 28., 29. og 30. Sept. 1712 under den pommerske 
Kyst, og som endte med, at de danske erobrede 100 Transportskibe; 
han var der paa det forreste Skib i Flaaden. 1714 var han først 
Delingschef i Admiral Råbens Eskadre, senere selvstændig 
opererende Eskadrechef i Østersøen med en mindre Styrke, til hvilken 
den bekjendte Fregat «Løvendals Galej», ført af Peter Wessel, hørte. 
I Aaret 1715 udsendtes G. tidlig i Foraaret med 8 Orlogsskibe 
foruden nogle mindre Fartøjer for at forhindre den svenske Eskadre 
paa 4 Orlogsskibe og 2 Fregatter under den yngre Wachtmeister i
at plyndre paa de danske Kyster. Han traf sine Modstandere 
24. April under Femern og leverede dem et 7 Timers Slag, der 
senere er bleven kaldt «Slaget paa Kolberger-Heide»; den 
underlegne svenske Styrke maatte flygte. Forgjæves søgte Wachtmeister 
at slippe nord ud af Store Bælt; ved forstandige Manøvrer tvang
G. ham til at vende om, og han havde da med sine stærkt 
medtagne Skibe ingen anden Udvej end at sætte dem paa Grund ved 
Bülck, hvor han Natten igjennem gjorde sit yderste for at ødelægge 
dem. Heri blev han tidlig om Morgenen standset af Wessel, som 
med sin Fregat kom til og i sin Chefs, G.s, Navn erklærede, at 
ingen Svensker vilde blive skaanet, saafremt ikke Ødelæggelsen 
strax ophørte. Det blev ogsaa Wessel, som førte den fangne 
svenske Admiral til G. For denne Sejer, hvorved de danske 
erobrede 5 Orlogsmænd samt gjorde o. 1800 Fanger, blev G. 
forfremmet til Viceadmiral samt udnævnt til Kammerherre, en
Udmærkelse, der var temmelig enestaaende paa den Tid. Den svenske 
Hovedflaade paa 21 Orlogsskibe under Admiral Sparre var imidlertid 
løben ud og havde søgt at komme i Kamp med den danske Hovedstyrke 
under Admiral Raben. Efter et kort Ophold for Gøteborg 
sluttede G. sig til Raben, som derefter 8. Avg. slog Svenskerne 
under Rygen og tvang dem tilbage til Carlskrona. Da Raben 
senere paa Aaret maatte gaa i Land som syg, fik G. en kort Tid
Overkommandoen over Hovedflaaden og medvirkede da ved Stralsunds 
Erobring, som dog væsentligst udførtes af den bekjendte Viceadmiral Sehested.

I Aaret 1716 havde Carl XII overført Krigen til Norge, hvor 
han tidlig paa Foraaret truede forskjellige Punkter. G. fik da 
Ordre til med en Eskadre paa 7 Orlogsskibe og flere mindre 
Krigsfartøjer at overføre Tropper og afskære Fjenden Tilførsler. Uagtet 
han ved forskjellige Lejligheder gjorde god Fyldest, saa at Kongen 
endog fandt sig foranlediget til at bevidne ham sin Tilfredshed, 
blev det dog hans undergivne, Tordenskjold, som her vandt de 
største Lavrbær, i det han 8. Juli i Dynekilen dels erobrede, dels
ødelagde den svenske Transportflaade, som skulde have bragt Kong 
Carl Tilførsler. Efter en kortere Kampagne i Aaret 1717, hvor G. 
skiftedes med Raben i Overkommandoen over Hovedstyrken i Østersøen,
aftraadte han den 31. Maj for at overtage den vigtige Post 
som Overkrigssekretær. Samme Aar udnævntes han til Ridder af Danebrog.

Efter Fredslutningen var det saaledes G., som erholdt det 
vanskelige Hverv at bringe Orden i Marinens Administration. Ved 
alt for karrige Pengebevillinger var Flaadens Personel efterhaanden
blevet bragt i en Tilstand af Demoralisation, som vanskelig lader 
sig beskrive. Mandskabet havde Løn til gode for 1 1/2 Aar; 
Officerskorpset var belemret med en Mængde udygtige Individer, det var 
dertil yderlig slet lønnet og nu, da Krigen var forbi, saa godt som 
uden Virksomhed; Skibene vare udslidte og forældede. Et betegnende 
Træk, som ret tydelig viser, i hvilken Grad Uorden havde 
bredt sig, er, at det faste Mandskabs Koner indgave Ansøgning til 
G. om Tilladelse til at «stjæle eller tigge». G.s første Handlinger 
gik ud paa at raade Bod paa disse slette Forhold; han betalte 
Folkene deres Tilgodehavende, rømmede op i Officersstanden, 
indordnede det faste Mandskab, regulerede Udskrivningsvæsenet, 
forbedrede Skibsbyggeriet, gjorde forstandige Indkjøb af Tømmer,
udvidede Holmene, forbedrede Retsvæsenet, uniformerede Personellet, 
kort sagt, han forbedrede paa mange Punkter og søgte øjensynlig 
efter det bedste. Administrationen centraliseredes efterhaanden mere 
og mere i hans Person, saaledes at han fik en betydelig Magt, og 
skjønt han senere er bleven haardt medtaget af samtidige og 
efterfølgende Historikere, saa kan det dog ikke nægtes, at han i de 
fleste Foretagender sigtende til Krigsvæsenets Opkomst var heldig. 
Det synes, som om hans Indflydelse hos Frederik IV ved denne 
Virksomhed er bleven meget stor; thi uagtet G.s Stilling ikke gav 
ham Adgang til Statsraadet, blev der dog givet ham mange 
betroede Hverv, der egentlig laa ganske uden for hans 
Embedsomraade. Ved et af disse -- Reguleringen af visse Præstegaardsforhold 
i Norge -- kom han i et spændt Forhold til den indflydelsesrige
Biskop Deichmann i Christiania; denne Mand beskyldte 
ham senere for at have taget imod Bestikkelser og rokkede derved 
allerede ved hans Stilling over for den mistænksomme Monark. 
Hans Forhold blev undersøgt, men Undersøgelsen førte dog ikke 
til noget afgjørende Resultat. Senere blev han dog styrtet, som 
man den Gang mente, fordi han havde ført hemmelige Underhandlinger 
bag Kongens og Konseillets Ryg med Hertug Carl 
Frederik af Holsten-Gottorp, der som Zar Peters Svigersøn boede i 
St. Petersborg, og hvis Interesser understøttedes af den russiske
Politik. Senere Oplysninger have dog tilvejebragt en stærk 
Sandsynlighed for, at Samtiden i dette Stykke har gjort G. Uret, og at 
det snarere har været Kongen selv, der har ført disse Underhandlinger 
gjennem G., men uden Statsraadets Vidende. Da Forsøget nu 
mislykkedes, og Konseillet med Storkansleren Holstein i Spidsen blev 
beskyldt for dobbelt Spil, maatte det desavouere G., som da blev 
afskediget fra sin Stilling som Overkrigssekretær (1725).

G. udnævntes Aaret efter til Stiftamtmand i Ribe efter
Gehejmeraad H. E. Kalneins Død. Ved Giftermaal var han alt 
tidligere kommen i Besiddelse af Herregaarden Bramminge i Byens 
Nærhed, og her opholdt han sig Resten af sit Liv. I Aaret 1731 
udnævntes han til Gehejmeraad. Som Stiftamtmand tog han sig 
ivrig af Skole- og Kirkevæsenet og blev meget yndet; paa sit 
Gods var han ligeledes særdeles afholdt af alle sine underordnede, 
for hvem han altid havde Hjælp eller Arbejde til Rede; naar hertil 
føjes, at han stod paa den venskabeligste Fod med den ædle 
Rektor Christian Falster i Ribe, da synes det utvivlsomt, at den 
haarde Dom, som hans samtidige, Historikeren Hojer, og andre 
fælde over ham, maa have været mere dikteret af personligt Nag 
eller manglende Kjendskab til Forholdenes sande Sammenhæng end
begrundet i virkelige Forhold. Jens Møller skriver
saaledes: «Det er, Himlen være lovet, et Særsyn at
finde en Mand som denne G., der begynder sin Løbebane
som Tordenskjolds værdige Medbejler, som en rask og
modig Søhelt, men siden forvandles til en foragtelig
Hofsnog». Senere Forskere som Chr. Bruun og E. Holm
have imidlertid dømt ham mildere og sikkert ogsaa
retfærdigere. At han ikke var ganske uimodtagelig for
Bestikkelse, medens han som Minister styrede Statens
Krigsvæsen, er noget, man til Dels kan undskylde,
naar det erindres, hvor almindeligt sligt var i hine
Tider; i alt Fald var han det mindre end saa mange
andre af hans samtidige.

G. gav sig meget af med Kjøb og Salg af
Godser. Foruden Bregentved, som han kjøbte af
sin Faders Bo 1709 og atter afhændede til Kongen
1718, ejede han saaledes til forskjellige Tider
Christiansdal ved Odense, Oregaard og Enggaard ved
Bogense, Giesegaard, Ringstedkloster, Ottestrup og
Spanager paa Sjælland samt Bramminge i Jylland. --
Han var gift 2 Gange: 1. med Frederikke Christiane
Schult, Datter af Gehejmeraad Diderik S. og Ermegard
Sophie Gabel; med hende havde han 8 Børn, som alle
døde i ung Alder. Hans Hustru døde 1731. Aaret
efter ægtede han Anna Benedicte Steensen, Datter af
Oberstlieutenant Erik S. og Vibeke Urne, Enke efter 
Generallieutenant  Chr. Rantzau-Friis (XIII, 462); 
hun døde barnløs i Ribe 1756. -- G. selv døde 3. Avg. 
1748 og begravedes i Bramminge Kirke.

Garde, Den dansk-norske Sømagts Hist. 1700-1814. 
Brasch, Gamle Eiere af Bregentved. 
Bruun, Fred. Rostgaard. 
A. Petersen, Vallø og Omegn. 
E. Holm, Danmark-Norges Hist. 1720-1814 I.

<i>C. With.</i>

</chapter><chapter name="Gabel, Christian Carl, 1724-1800, Amtmand">

<b>Gabel, Christian Carl,</b> 1724-1800, Amtmand, 
en Søn af Oberberghauptmand Frederik Vilhelm G. (Broder
til ovfr. nævnte Chr. Carl G.) og Marie Frederikke
Sophie f. Rosenkrantz, fødtes 20. Juni 1724,
blev 1748 Hofjunker, 1750 Kammerjunker, 1760
Kammerherre, 1761 Hofmester hos Prinsessen af
Ostfriesland, fik 1764 samme Stilling hos Prinsesse
Louise, blev 1766 Ridder af Danebrog og 1769
Gehejmeraad, var fra 1768 Deputeret i Søetatens
Generalkommissariat, men afskedigedes fra denne
Stilling 1770, da Kommissariatet sammensmeltedes med
Admiralitetskollegiet, udnævntes 1770 til succederende
Stiftamtmand over Aalborg Stift efter Baron Iver
Holck, men maatte, da denne 1773 afskedigedes, vige
Pladsen for Statsminister v. d. Osten. Samtidig fik
han Exspektance paa Embedet som Direktør ved Øresunds
Toldkammer, men kom heller 
ikke til at beklæde dette Embede, i det han senere s. A. udnævntes 
til Amtmand over Skivehus Amt, i hvilken Stilling han forblev 
indtil 1789, da han med sin fulde Gage i Pension afskedigedes 
som en Følge af, at Skivehus Amt blev henlagt under Viborg Stiftamt. 
Han døde 7. Nov. 1800. Han blev gift 1. (20. Maj 1760) 
med Cathrine Margrethe Cicignon (f. 16. Okt. 1735 d. 5. Marts 1761), 
2. (13. Nov. 1761) med Birgitte Sophie Baronesse Rosenkrantz
(f. 10. Febr. 1746 d. 14. Avg. 1769), 3. (1771) med Claudiane 
Ermandinger (d. 16. Jan. 1808).

<i>G. Kringelbach.</i>

</chapter><chapter name="Gabel, Christoffer, 1617-73, Statholder">

<b>Gabel, Christoffer,</b> 1617-73, Statholder. 
Familiens Herkomst er ubekjendt. At den ikke er af tysk Adel, som en Tid lang 
paastaaet, er sikkert nok; men heller ikke en opstillet Formodning 
om, at den vitterlig tyske Slægt skulde stamme fra en rent dansk 
Egn i Nordslesvig, har mere paa sig end en Lighed med en 
derværende Landsbys Navn. C. G.s Fader, Wulbern eller Waldemar G., 
var oprindelig Landmaaler, men blev 1620 Byskriver i Glückstadt 
og 1626 kongelig Proviantmester i denne Fæstning; 1628 faldt han 
under de kejserliges Belejring for et fjendtligt Skud; han skrev sit 
Navn Gabell (ligesom Sønnen) eller Gabeln; der er Spor til, at det 
til sine Tider har været udtalt som Gabriel, hvad for øvrigt ogsaa 
gjælder om Sønnens Navn paa et langt senere Tidspunkt. Moderen 
opgives i Stamtavler at have heddet Anna v. Horn; imidlertid vides 
det, at Faderens Enke havde Fornavnet Margrethe, men han kan jo 
have været 2 Gange gift. C. G. blev født i den da lige anlagte 
By Glückstadt 6. Jan. 1617, men om hans Opdragelse og tidlige 
Ungdom vides intet, lige indtil han 1639 træffes ved den daværende 
Ærkebiskop af Bremen, Hertug Frederiks Hof som Kammerskriver. 
I denne Egenskab havde han Regnskabsførelsen over Hertugens 
private Indtægter og Udgifter; fra 1642 bestyrede han tillige hans 
aarlige Forretninger ved Omslaget i Kiel. 1646 blev han sendt til 
Kjøbenhavn for at skaffe Hertugen Penge fra Kongen.

Da Frederik III 1648 besteg Tronen, fulgte G. ham og beholdt 
de nu saa betydelig vigtigere Stillinger som Kongens Kammerskriver 
og Omslagsforvalter. Begge Embeder, gjennem hvilke der passerede 
særdeles betydelige Pengesummer, gave rig Lejlighed til Indflydelse. 
G. besad uden Tvivl ogsaa en ikke ringe Dygtighed eller i alt Fald 
forretningsmæssig Evne til at tumle med Finanssager. Han var i det 
hele godt begavet, i Stand til hurtig at sætte sig ind i, hvad der laa 
for, skjønt han ikke havde Ord for at være synderlig arbejdsom. 
Allerede nn havde han en høj Stjærne hos Kongen, han nævnes tidlig 
mellem de ikke-adelige fremmede, som Rigsraadet saa skjævt til 
formedelst deres Indflydelse ved Hove. Efter Hannibal Sehesteds Mening 
beroede hans Magt over Frederik III paa hans Talent til at benytte
Øjeblikket, naar Kongen i sine lange Overvejelser stod tvivlende 
om, hvilken Beslutning han skulde tage; maaske har ogsaa den 
Hemmelighedsfuldhed, hvori han lignede sin Herre, tiltalt denne. 
Selve hans Lønning var endnu ikke stor, men det har næppe været 
nogen ganske ringe Indtægtskilde, der aabnede sig for ham, da 
han 1654 fik Forpagtningsbrev paa Færøerne, saaledes at han skulde 
have alle visse og uvisse Indtægter af disse mod en aarlig Afgift 
af 1000 Rdl., thi Handelen paa Øerne kom herved vistnok over 
i hans Hænder. Han var allerede, før han naaede frem til 
sine høje Embeder, en formuende Mand; han ejede Grundejendomme 
i Kjøbenhavn og i Holsten, var Parthaver i det afrikanske 
Kompagni og ydede lige fra 1648 store Forstrækninger til Kongen 
og Hofholdningen, bl. a. til Ulrik Frederik Gyldenløves Udenlandsrejse;
disse Forstrækninger vare for en Mand i hans Stilling ikke 
nogen daarlig Forretning, da han foruden Renterne kunde gjøre 
sikker Regning paa med Tiden at faa dem vederlagte med Udlæg af Krongods.

I det enkelte kunne G. s politiske Holdning og Indflydelse 
ikke forfølges før 1660. Vi vide, at han i disse Aar har staaet Kongen 
nær, rimeligvis ogsaa endnu paa denne Tid har været i 
Dronningens Naade og er bleven benyttet til fortrolige Ærender, men 
hans Anskuelser og Politik træde ikke frem. Under den korte 
Fredsperiode mellem Freden i Roskilde og det svenske Angreb paa 
Sjælland 1658 sendtes han flere Gange i hemmelige Missioner fra 
Frederik III til Carl Gustav, først i Febr. umiddelbart efter 
Fredslutningen, derpaa i Juni, hvor han forhandlede om Øen Hven med 
den svenske Konge, der den Gang opholdt sig i Gøteborg, og 
endelig senere ud paa Sommeren, hvor han traf ham i Holsten. 
Paa den sidste Sendelse var han tilstede i Kiel, da Carl Gustav 
i Avg. gik om Bord paa sin Flaade for at sejle til Korsør; G. 
anede da endnu intet om Fredsbruddet, men fik det strax efter at 
vide under et Ophold i Hamborg; han rejste der fra til Holland, 
hvor han stod de danske Gesandter Rosenvinge og Charisius bi i 
deres Bestræbelser for at faa Generalstaterne til at sende Hjælp 
til Danmark. Om Bord paa Obdams Flaade kom han i Okt. til 
Sundet og skal have været den første, der bragte Frederik III 
personlig Hilsen  og Bud  fra den nederlandske Admiral, en 
Omstændighed, som sikkert har givet hans Navn en vis Glans.

Under Belejringen havde han fuldt op at gjøre med 
Administrationssager; han var saaledes en af de Kommissærer, der havde 
Opkrævningen og Bestyrelsen af de Pengesummer under sig, som 
de forskjellige Klasser af Befolkningen i Kjøbenhavn forstrakte til 
Tropperne, og han var tillige befuldmægtiget for den af disse 
Klasser eller Stænder, som han selv hørte til, de kongelige Betjente, 
dette Bureaukrati, der begyndte at spille en Rolle. Da var det, 
at hans halv underjordiske Virksomhed pludselig fik en stor
Betydning under de epokegjørende Forhandlinger og  Afgjørelser i 
Efteraaret 1660.

Længe efter Faderens Død søgte hans Søn Frederik G. i nogle 
Optegnelser om Enevoldsmagtens Indførelse at hævde ham den 
overvejende Ære for denne Omvæltning. Det skulde herefter være C. G., 
der havde undfanget Tanken om en saadan, ham, der havde faaet
Frederik III til at sammenkalde Stænderne, ham, der havde vundet 
Hannibal Sehested, Svane og Nansen for Arveregeringen, ham, der 
i Forening med Dronningen havde revet Kongen ud af hans Vaklen, 
ham endelig, der under Korrekturen havde faaet det afgjørende 
Ord «absolut Regering» sat ind i den trykte Relation om Arverettens 
Overdragelse. Der er næppe nogen Tvivl om, at Sønnens Berømmelse 
af Faderen her er naaet over de rimelige Grænser; der er 
i hans Fremstilling paaviselige Modsigelser, og det hele gjør et 
tendensiøst Indtryk. Men søger man efter, hvem der fra først af ved 
Siden af Dronningen har været Frederik III's nærmeste fortrolige, 
hvem der har været vel ikke Ophavsmanden, men Hovedmiddelet
til at danne den Sammensværgelse, der bragte Kongen Sejeren 
i Hænde, da standser man ved G. som den, Sandsynligheden taler 
mest for at burde udpege. Da de store Begivenheder endnu kun 
vare paa det forberedende Stadium, møde vi ham som Mellemmand 
mellem Kongen og dennes Venner paa Stændermødet. Det var G.,
der om Eftermiddagen 26. Sept. bragte Biskop Svane det til ham 
og Hans Nansen rettede egenhændige Brev fra Kongen, hvori det 
overlodes dem at vælge andre sammensvorne, og i hvilket de 
opfordredes til at handle hurtig, for at Modstanderne ikke skulde 
vinde Tid; det var ham, der i de følgende Dage stadig bragte
Bud mellem Kongen og Bispen og Borgmesteren, og det var endelig 
ham, der 4. og 5. Okt., da Forslaget om Arveregeringens 
Overdragelse blev aabenbaret flere og flere, var nærværende ved alle 
de hemmelige Aftaler og til sidst paa Kongens Vegne takkede for 
den viste Iver og Standhaftighed og lovede at referere, hvad der 
var sket, saaledes, at de alle i Fremtiden skulde fornemme Kongens 
besynderlige Naade. Det passer godt hermed, at Frederik III nogle
Aar senere takkede ham for hans tro Tjeneste, «især da vi 
opnaaede Arveretten i vore Kongeriger og Lande». 

Ved denne Virksomhed til Kongens bedste havde G. befæstet 
sin Indflydelse for Frederik III's Levetid. Strax i Nov. 1660 blev 
han Rentemester og Medlem af Statskollegiet og snart efter Assessor 
i Højesteret. I Jan. 1661 fik han et nyt Benaadningsbrev paa 
Færøerne, saaledes at han nu skulde have alle Indtægterne uden nogen 
Afgift, og dette skulde gjælde ikke alene for hans Levetid, men ogsaa 
for hans ældste Søns; Aaret efter solgte han for øvrigt Handelen 
paa Øerne til den kjøbenhavnske Kjøbmand Jonas Trellund. I den 
nærmest følgende Tid fik han andre Begunstigelser, saaledes Skjøde 
paa Ladegaarden og St. Jørgens Sø ved Kjøbenhavn; den sidste lod 
han udtørre og opdæmme til Engbund. Men 1664 blev dog det 
Aar, der betegner hans egentlige Magtstigning. I April indgav 
han et Andragende om, at Skatkammeret maatte gjøre Afregning 
med ham for hans Fordringer paa Staten, og i Juli udlagdes da til 
ham som Vederlag for disse Fordringer Hovedgaarden Rantzausholm 
paa Fyn med tilhørende Birke- og Patronatsret, saaledes som den 
nogle Aar i Forvejen var tilfalden Kronen ved Cai Lykkes 
Domfældelse. Ved Kongens Resolution herom tildeltes der ham end 
videre de samme Privilegier og Højheder af Gaarden, som Adelen 
havde. Dette var Indledningen til hans Ophøjelse i Adelstanden, 
hvilken foregik i Avg. s. A., og samtidig hermed udnævntes han
til Gehejme-, Stats- og Kammerraad samt Statholder i Kjøbenhavn. 
Fra dette Øjeblik var altsaa G.s politiske Indflydelse og Magtstilling 
officiel; han forhandler med de fremmede Gesandter og benyttes i 
nogle Sendelser til Gottorp og Brandenborg. Ved Siden heraf
anvendtes han stadig i finansielle Anliggender, om han end 1664 var 
traadt tilbage som Rentemester, og han vedblev at gjøre 
Pengeforretninger med Kronen. 1665 blev han sendt til Holsten sammen 
med Hans Schack og Johan Christoffer Kørbitz for at undersøge 
Forholdene i Segeberg Amt; en Følge af denne Sendelse var et 
1667 foretaget Mageskifte mellem ham og Kronen, hvorved han 
afstod Rantzausholm med dets i Mellemtiden af ham kjøbte 
Bøndergods mod at faa Segeberg Kalkværk; sandsynligvis var det ingen 
daarlig Forretning for ham, og han synes altid at have haft Lyst 
til industrielle Foretagender. Savnet af Hovedgaarden Rantzausholm 
kom han ud over ved samme Aar at kjøbe Bavelse i Sjælland, 
som tidligere havde tilhørt Corfits Ulfeldt, og som Kronen efter 
Inddragelsen af dennes Godser havde udlagt til Kreditorer. 1666
havde han desuden erhvervet Turø.

Ved Siden af disse ydre Kjendsgjerninger til Belysning af G.s 
Stilling i Aarene 1660-70 staar det fast, at han i hele denne 
Periode bevarede Kongens Gunst og almindelig ansaas for omtrent 
den mægtigste Mand ved Hoffet. Endnu 1669, da der udnævntes 
7 nye Gehejmeraader, hørte i det mindste de 3 af disse til hans 
Venner, nemlig Enevold Parsberg, Erik Krag og Ove Juul; den 
sidste lod endog kort efter sin Datter Anne Cathrine forlove sig 
med G.s ældste Søn, Frederik, skjønt denne Forbindelse ubetinget 
var en Mesalliance for en Adelsdame af en gammel dansk Slægt. 
Af de betydeligere Statsmænd var Premierministeren Grev Christian 
Rantzau vistnok den,  hvem G. var knyttet nærmest til i de første 
Aar efter 1660; efter hans Død, om ikke tidligere, sluttede han sig til
Hannibal Sehested. Han mødtes med denne, hvad den ydre Politik 
angaar, ved at hælde til Alliance med Frankrig og til en Udsoning 
med det gottorpske Hus, hidført gjennem en Ægteskabsforbindelse 
mellem det og Kongehuset; med Hensyn til den indre Politik 
stemmede deres Anskuelser overens i flere vigtige Punkter; saaledes 
vilde de begge komme ud over Finansnøden ved at udlægge 
Krongods i stor Maalestok, og begge bestræbte de sig for at faa Hæren 
reduceret. Bestræbelserne i den sidstnævnte Retning bragte til sine 
Tider G. i skarp Modsætning til Flertallet i Krigskollegiet og dettes 
Præsident, Feltmarskal Hans Schack, altsaa til Mænd, der vare fuldt
saa interesserede i at støtte den unge enevældige Kongemagt som 
han selv. Endnu mere paafaldende er det dog, at han, der var 
Kongens Ven, efter 1660 stod i alt andet end Gunst hos Dronning 
Sophie Amalie. Der var politiske Modsætninger mellem dem, i det 
hun nærmest var østerrigsksindet, han fransksindet, hun en Støtte 
for Militærpartiet, han en Modstander af det, hun en Fjende af 
Forbindelse med det gottorpske Hus, han stemt derfor. Men der
var uden Tvivl tillige personlige Modsætninger, som vi ikke nu 
ere i Stand til at oprede; kun vide vi, at han var Uvenner med 
Dronningens Tilhænger, Statholderen i Hertugdømmerne Grev Frederik 
Ahlefeldt, og at Rygtet paastod, at det var ham, der 1664 bragte
hendes betroede Kammertjener Jacob Pedersen til at falde i Kongens 
Unaade. 

Saaledes var trods hans store Magt Grunden ikke sikker under 
Fødderne paa G. ved det paa Intriger saa rige Hof. Og kom man 
uden for Hoffet, da vare hans Venner endnu færre. Nogle danske 
Adelsmænd, der i det hele vel for personlig Fordels Skyld skyndte 
sig med at knytte Forbindelser med den nye Kongemagt, havde,
som før berørt, sluttet sig til ham; men uden for disses ikke 
talrige Kreds var Misstemningen mod ham overordentlig stærk hos 
den gamle danske Adel. Den saa i ham en af Hovedmændene 
baade for dens politiske Ruin og for det System, der vilde trykke 
den ned ved at spærre den ude fra Indflydelse og ved at skade 
den i Afviklingen af dens Pengefordringer paa Kronen. Og dog 
havde han i to Tilfælde været stemt for, at Regeringen skulde 
indtage en i alt Fald noget mildere Holdning imod dens 
Medlemmer end den, der til sidst kom til Udslag. Han havde 1661
interesseret sig for at faa Corfits Ulfeldt og Leonora Christina ud 
af deres Fangenskab paa Hammershus. Han havde ganske vist 
ikke gjort det for intet; hverken Kronen eller han selv var kommet 
tomhændet derfra, thi det var ham og Christian Rantzau, der havde
faaet solgt Fangerne Friheden mod det store Afkald paa deres 
Godser, og han selv havde efter Leonora Christinas Sigende 
modtaget 5000 Rdl. af dem til Belønning eller -- Bestikkelse. Men i 
de paafølgende Aar ansaas han for at være venlig stemt imod 
dem, og Leonora Christina bemærker i sit «Jammersminde», at han 
ved Forhørene over hende i Blaataarn vendte sig om med Taarer 
i Øjnene. Det andet, lignende Tilfælde var Cai Lykkes Sag. Ogsaa 
her sporer man en Tilbøjelighed til at sælge Tilgivelse og faa 
Sagen ud af Verden gjennem Forpligtelser fra den ulykkelige
letsindige til at betale Kronen store Summer; det er, som en anden 
Vilje, mægtigere end hans, bryder igjennem og fremtvinger 
Processen og dermed den ubarmhjærtige Dom paa Ære, Liv og Gods. 

Det Billede, som her er forsøgt givet af G.s politiske 
Virksomhed og Karakter, indeholder tilsyneladende modsigende Træk. 
Modsigelserne kunne dog vistnok fjærnes, naar man overvejende 
ser G. under Synspunktet af Finansmanden ved Hove. Ikke af 
den store Finansmand med overlegne Planer, men af Forretningsmanden. 
Alt bliver i hans Hænder til en Forretning, og særlig
gjælder dette Forholdet til Adelen: hvor han kan nøde den 
til Ofre af Penge og Gods, der er han haard og ubønhørlig; hvor der 
bliver Tale om Ære og Liv, der gaar han ikke godvillig med. 
Han har ikke Hoffets modsatte Pol, Sophie Amalies lidenskabelige 
Had og uforsonlige Grusomhed, men han piner og stikker. Og 
han forsømmer ved Siden heraf næppe sin egen Fordel; Tegn i 
den Retning ere Ulfeldts og Leonora Christinas 5000 Rdl., Hannibal 
Sehesteds  Antydning af Nederlandenes Erkjendtlighed imod ham
og endelig Beskyldningerne mod ham som senere mod Griffenfeld 
for at have solgt Embeder; hans Formue forøgedes vistnok ogsaa 
stadig paa et Tidspunkt, hvor det ellers ikke var let at blive rig. 
I sine private Forhold skildres han som tilbøjelig til Fornøjelser og 
som venlig i sin Omgang. Dog var Samtiden enig om, at han 
langtfra var nogen dannet Mand. Det er et svagt Forsvar, som 
Kancellisekretæren Johan Moth, der ellers roser ham i høje Toner, 
i denne Henseende fører for ham, naar han 1667 i et (i Statsarkivet 
i Hannover opbevaret) Brev til den bekjendte Jurist Herman 
Conring skriver om ham: «Han er ikke saa udannet, som det almindelig 
siges (non ita rudis ut vulgo fertur), og ser man hen til hans 
naturlige Begavelse, har han ingen Lige.»

Da Frederik III døde i Febr. 1670, viste det sig hurtig, i hvilken 
Grad G.s Magt havde beroet ene og alene paa Kongens Person. 
Hans Indflydelse var som blæst bort, skjønt Frederik III skal 
have anbefalet ham til sin Søns Gunst. Christian V havde allerede
som Kronprins ikke kunnet lide ham, paavirket af sin Moder og 
sin Yndling Morten Skinkel. Den sidste skal nu ganske vist have 
gjort et Forsøg paa at holde ham oppe, men det hjalp ikke. Fra 
alle Sider stormede Beskyldningerne frem mod ham, og i Spidsen 
for hans Modstandere stode Enkedronningen og Frederik Ahlefeldt. 
Uden at følges af nogens Sympathi fik han 18. April 1670 sin 
Afsked. Sine sidste Aar tilbragte han uden nogen Forbindelse med 
Hoffet og døde 13. Okt. 1673. -- Han var gift med Ermegaard
Badenhaupt, en Datter af Johan B., Rentemester i Bispedømmet 
Verden; hun overlevede ham og døde først i Slutningen af 1699.

Bruun, Gunde Rosenkrantz S. 110 ff.

<i>J. A. Fridericia.</i>

</chapter><chapter name="Gabel, Frederik, --1708, Vicestatholder i Norge">

<b>Gabel, Frederik,</b> --1708, Vicestatholder i Norge 
og Søn af ovennævnte Christoffer G. Da han var den ældste af Forældrenes 
6 Børn, maa han vistnok være født i Bremen i 1640 Aarene, medens 
Faderen endnu var i Tjeneste hos Ærkebispen dersteds, den senere 
Kong Frederik III. Om hans tidligste Ungdom og Opdragelse 
foreligger ingen Oplysning, men det viser sig ofte senere, at han 
har faaet en videnskabelig Uddannelse. 1665 blev han udnævnt til 
Hofjunker og 1666 til Kammerherre; 1668-70 var han Gesandt 
i Frankrig. Skjønt Faderen som tysk Parvenu betragtede den 
gamle danske Adel med Misundelse, havde han dog intet imod, 
at Sønnen kunde indgaa et Ægteskab i denne Stand, og han synes 
endog omhyggelig at have forberedt en saadan Mulighed. 1669 
forlovedes F. G. med Jomfru Anne Cathrine Juul, en Datter af 
Gehejmeraad og Vicestatholder i Norge Ove J. til Villestrup og
Bregentved og Fru Kirstine Urne; 25. April 1671 stod hans Bryllup 
i Christiania. 1673 var han Amtmand over Færøerne, da Lucas Debes 
tilegner ham (samt Peder Reedtz og Peder Griffenfeld) sin Beskrivelse
over disse-, 1676-78 var han Gesandt ved det russiske Hof; 1682 
benævnes han Etatsraad, da han var Envoyé i Berlin (til 1685), og 
1684 blev han Ridder af Danebrogsordenen samt 1695 Gehejmeraad. 
Han var 1689 Amtmand over Sorø og Ringsted Amter og udnævntes
kort efter Frederik IV's Regeringstiltrædelse til Vicestatholder i 
Norge 25. Avg. 1699, hvilket vakte adskillig Opmærksomhed, da 
Ulrik Chr. Gyldenløve ansaas bestemt til Statholder. G. tiltraadte 
denne Stilling i Febr. det følgende Aar og beholdt den til sin Død; 
dermed var forenet Stiftamtmandskabet over Akershus Stift og 
Gouvernørposten over Færøerne. Han ejede Bavelse i Sjælland, som 
han havde arvet efter Faderen, og kjøbte 1682 Bregentved med 
tilliggende Arenfeldtsborg, som han nedbrød og forenede dermed,
hvorhos han ogsaa skrives til Gischenhagen. Han døde i Kjøbenhavn 
21. Juni 1708 og efterlod en stor Gjæld, i det hans Indtægter ikke 
havde staaet i Forhold til den Fod, hvorpaa han havde levet, og 
som hans indehafte Stillinger til Dels havde krævet.

F. G. var uden Tvivl af Faderen udset til i Fremtiden at 
indtage en Stilling i Kongens Yndest og Fortrolighed, der kunde ligne 
hans egen. Det er derfor begribeligt, at de begge med Skinsyge 
have vogtet paa den unge Peder Schumachers voxende Indflydelse,
og at det næppe alene var Venskab, der fremkaldte den Advarsel 
mod at tage Gaver af Supplikanter, som Christoffer G. skal have 
ladet sin Søn frembringe til Schumacher, da denne var bleven 
Oversekretær (1668), men som han 1676 nægtede at have modtaget eller 
i alt Fald at kunne erindre, medens C. og F. G. næppe have næret 
nogen Betænkelighed ved at skyde til den da hældende Vogn.

F. G. kan næppe frakjendes Begavelse, forudsat at han selv 
er Forfatter til sine Breve og Indstillinger, der fordelagtig 
udmærke sig baade fra Tankernes og Formens Side, men hans 
Dygtighed var parret med og fordunkledes til Dels af en ikke liden 
Forfængelighed; han var derhos en travl og virkelysten Mand med 
store Tanker om sine Evner og sit Magtomraades Udstrækning, 
hvorfor han som Statholder i Norge baade udkastede en Mængde 
Planer til Landets og enkelte Lokaliteters Opkomst og Hjælp samt 
til Dels kom i Kollision med forskjellige Personer, der stode i Vejen 
for Realisationen af hans Ideer. Navnlig var dette Tilfældet lige 
over for Feltmarskallen Grev Gustav Vilhelm Wedel, med hvem 
Kongen ved flere Reskripter af Aar 1700 maatte paalægge ham at 
leve i Rolighed. Han havde ikke været mere end et halvt Aars 
Tid i Norge, før han i sine Relationer til Kongen fremsætter en 
Mængde ret mærkelige Forslag til vidtgaaende Forandringer baade 
i Landets almindelige Administration og i mange mindre, lokale 
Anliggender. Han foreslaar saaledes bl. a. en større Adskillelse 
og Forskjel i Danmarks og Norges Administration, for at det ene 
Rige ikke skal hindre det andet i sin Opkomst, i Handel og 
Næring m. m., i det de for Danmark givne Bestemmelser ofte ikke
ville vise sig passende for Norge. Disse vistnok baade velmente 
og forstandige Tanker, der røbe et temmelig fremskredent Standpunkt, 
synes imidlertid ikke at have fundet Gehør, og G. var vel 
heller ikke Manden for at bringe sine Ideer til Udførelse, da han 
synes at have været af et uroligt og rastløst Temperament, der vel 
kunde fatte adskillige gode og nyttige Planer, men manglede 
Udholdenhed og Evne til at forfølge og gjennemføre dem.

Om Høsten 1700 lod G. foretage en «Klapjagt paa Røvere 
og fordægtige Personer» (d. e. Fanter og Landstrygere), af hvilke 
der paa én Gang indfangedes 130, hvoraf 44 indsattes paa Akershus,
en Foranstaltning, der dog ikke synes at have medført noget 
heldigt Resultat, uagtet den senere ofte blev gjentagen. Samme 
Høst gjør han ogsaa Forslag til at sætte Akershus i en for Kongen 
beboelig Stand samt om Christianssands Privilegier, om Tolden og 
Trælasttienden, Sagskjørselen, Handelen og Korntoldens Ophævelse 
m. m., hvorpaa han sluttelig tilføjer: «Allernaadigste Konge, Norge 
haver haft hidtildags en Klædning, som var for eng og for kold
paa somme Steder og for vid og for varm paa somme Steder. 
E. kgl. Maj. har bestilt mig til Norges Livskrædder, at jeg skulde 
tilskære Riget en ny Klædning, som skulde være lige vid og lige 
tempereret overalt, saa at Norge udi alle Maader kunde røre og
vende sig der i til E. Maj.s Tjeneste efter E. Maj.s eget Behag, 
som min Instrux udviser. Jeg beder allerunderd., allernaad. Konge, 
E. Maj. permittere ikke, at Bønhaser fra Norge eller andensteds fra
befatte sig med at skære den Klædning tillige med mig til, for den 
vil faa en gal Skik, naar den bliver sammensyet. Jeg tiltror mig 
nu at fuldbyrde den mig givne Instruktion, og om E. Maj. befinder, 
at jeg skærer ilde til, saa beder jeg allerunderd. ikke at lade mig 
blive en Time længere Mesterskrædder, mens saa længe jeg ogsaa 
ikke skærer ilde til, saa beder jeg, at disse Bønhaser maatte jages 
enhver til deres Hjem og Næring, og at mine Mestersvende 
(Stiftamtmænd) og Svende (Amtmænd) samt Drengene (Fogderne) enhver 
tilbørligen maa gjøre sin Funktion og holde mig for, hvad jeg er,
og ej gjøre Maskepi med Bønhaserne eller andre Mestre, som ikke 
ere bestilte for Norge at skræddere.»

Om Vaaren 1702 var G. under en større Rejse i Norge netop 
i Bergen ved den store Ildebrand, der 19. Maj lagde det meste af 
Byen i Aske. -- Om Sommeren 1704 var Frederik IV som bekjendt 
i Norge og ledsagedes da paa sin lange Rejse i Landet af G., der 
havde mange Slags Planer til Befæstninger, Havne og andre Foretagender
paa en Mængde forskjellige Steder, som han formaaede
Kongen til at besøge til liden Glæde for dennes Følge, hvorfor 
ogsaa Kongens Halvbroder, Generaladmiral -- Lieutenant UIr. Chr. 
Gyldenløve, der, som ovenfor nævnt, ansaas tilsidesat ved G.s 
Udnævnelse til Vicestatholder, i Rejsejournalen udtaler sig temmelig
spydig om de Gabelske Projekter. Under dette Kongens Ophold 
i Norge indsattes det nye Regeringskollegium, «Slotsloven», paa 
Akershus; det bestod, foruden Vicestatholderen, af 4 andre 
Medlemmer, men om G., hvis Virksomhed og Magtfuldkommenhed 
derved ikke lidet indskrænkedes, har været synderlig tilfreds dermed,
turde vel være mere end tvivlsomt, naar man erindrer hans Herskelyst 
og Forfængelighed; snarest turde vel Institutionens Oprettelse 
paa en vis Maade tyde paa Mistillid til G.s Duelighed for sin 
Stilling. Paa Rejsen besøgte Kongen ogsaa efter G.s Foranstaltning
Historiografen Thormod Torfæus paa Stangeland paa Karmøen, 
hvilket bl. a. gav Anledning til, at G., der havde en Del historiske 
Interesser, begyndte at tænke paa Gjenopdagelsen af Grønland, og 
at Torfæus tilegnede ham sit Skrift om Vinland, som udkom 1705,
ligesom G.overhovedet var en Befordrer af Torfæus' Forfattervirksomhed.

G. har indlagt sig en vis Fortjeneste ved sine for Kong 
Frederik IV gjorte Optegnelser angaaende Souverænitetens 
Indførelse og Kongelovens hemmelige Historie. Som historisk Kilde 
maa de imidlertid benyttes med stor Forsigtighed, da de paa en 
meget kjendelig Maade ere inspirerede af Faderen, der fremstilles 
som Hoveddrivhjulet i den store Statsomvæltning, medens Griffenfeld 
mistænkeliggjøres baade for at ville bortskaffe og forfalske 
Kongeloven efter Frederik III's Død. I Iveren for at lade Faderens
Virksomhed til Fordel for Kongen og Enevoldsmagten træde saa 
stærkt frem som muligt tillægges der ham endog en temmelig 
jesuitisk Opførsel, i det han i Arvehyldingsakten før dens Rentrykning 
skal have forandret «arvelig Regering» til «absolut Regering»,
hvilket siden passerede ubemærket. Ogsaa i disse Optegnelser viser 
F. G. sig som en Mand, der ved Siden af adskillig Dygtighed og 
Indsigt beherskes af en stærk Lyst til at gjøre sig uberettiget 
gjældende, som vistnok har været karakteristisk baade for ham 
selv og hans Fader. Hans nævnte Efterretninger ere trykte i 
Suhms Nye Saml. t. den danske Historie I og III.

Brasch, Gamle Eiere af Bregentved S. 282 ff. 
Lange, Norsk Tidsskr. f. Vidensk. og Lit. II, 162 ff. 254 ff.

<i>H. J. Huitfeldt-Kaas.</i>

</chapter><chapter name="Gabel, Valdemar Christoffer, 1650-1725, Gehejmeraad">

<b>Gabel, Valdemar Christoffer,</b> 1650--1725, Gehejmeraad, 
til Hvidkilde og Lindskov, var Søn af foranstaaende Christoffer G. 
Støttet af mægtige og indflydelsesrige Slægtninge naaede han 
hurtig meget højt, blev 1667 Hofjunker, 1668 Kammerherre og 1707
Gehejmeraad. S. A. fik han Danebrogsordenen. En Tid ejede 
han Kongsdal i Sjælland, og da i 1698 Marcus Gjøe døde som den 
sidste af sin Slægt, kjøbte G. efter ham Hvidkilde og det tæt ved 
liggende Lindskov, nu Lehnskov. G. var aldrig gift; han afgik 
ved Døden 16. Juli 1725, 75 Aar gammel. I Kongens og Statens
Tjeneste havde han aldrig spillet nogen Rolle af Betydenhed. Han 
havde været en saa slet Husholder, at hans Jordegodser Hvidkilde 
og Lindskov efter hans Død paa Grund af betydelige Skatterestancer 
bleve inddragne under Statskassen og snart efter solgte til Johan 
Lehn, hvis Slægt endnu ejer dem. 

Danske Herregaarde I: Hvidkilde. 
Biørn, Riddere af Eleph. og Dannebrog.

<i>F. J. Meier.</i>

</chapter><chapter name="Gad,Christen Pram, 1801-77, Præst">

<b>Gad,Christen Pram,</b> 1801--77, Præst, 
Søn af Elieser G. og Søster Christiane f. Stenersen, er født 22. Juli 1801 i Rø paa Bornholm, hvor Faderen var Sognepræst. Han deponerede 1817 fra 
Frederiksborg Skole, tog theologisk Embedsexamen 1822 og oprettede
derefter i Forening med C. H. Visbye et privat Institut under 
Universitetsdirektionens Tilsyn, men allerede 1824 blev han Sognepræst 
i Thorshavn, hvorfra han 1833 forflyttedes til Rudkjøbing og Skrøbelev;
her blev han tillige Provst for Langeland. Da Faderen døde 
1838, blev han Aaret efter hans Eftermand som 2. Præst
ved Roskilde Domkirke. 1846 blev han Sognepræst ved
Helligaandskirken i Kjøbenhavn og 1856 Sognepræst
for Stovby og Hornum ved Vejle. Her døde han 1. Maj
1877. Han ægtede 1824 Marie Elisabeth Olsen (f. 1798),
Datter af Sorenskriver paa Færøerne Laurids O. Hun
døde næppe en Maaned før hendes Ægtefælle.

Som Theolog hørte G. nærmest til H. N. Clausens
Retning, ligesom han stod i nær Venskabsforbindelse
med denne og var en Slægtning af hans Hustru. Han har
kun udgivet nogle Taler og skrevet en Del Artikler i
Tidsskrifter og Blade; men han kom til at tage Del
baade i Arbejdet paa Indførelsen af en ny Salmebog
og i de Bestræbelser, som fra Gejstlighedens Side
gjordes for at faa virkeliggjort Grundlovens Løfte
om en Kirkeforfatning. Roskilde Præstekonvent havde
1846 nedsat en Komité for Udarbejdelsen af en ny
Salmebog; denne bestod af F. Hammerich, F. Fenger
og Kolthoff; men da den sidste 1847 udtraadte,
kom G. i hans Sted. Prøveudgaven udkom 1850 og
den egentlige Salmebog 1852. Den indeholder et Par
Salmer forfattede af ham. I Kommissionen havde han
i Modsætning til dens andre Medlemmer været Talsmand
for, at Salmerne skulde være korte, og at der skulde
optages en Del af den evangelisk-kristelige Salmebog;
denne tog han i Roskilde Konvent paa en smuk og værdig
Maade i Forsvar mod de Angreb, der gjordes paa den,
og roste den især for «den milde Fordrageligheds
Aand og kristelige Tolerance, som er udbredt over
den». -- I Aaret 1856 var han mellem 12 Mænd af meget
forskjellige politiske og kirkelige Anskuelser,
som indgave et Andragende til Kultusminister Hall om
Dannelsen af et kirkerepræsenterende Organ, og han
deltog i Forhandlingerne om denne Sag i Kjøbenhavns
gejstlige Konvent. Efter at være kommet til Jylland
deltog G. ikke i offentlige Forhandlinger.

Erslew, Forf. Lex. Dansk Kirketid. V, 7 14 f. 
Supplement-Mindeblad til Afskedsordet i Helliggeistes Kirke 12. Oct. 1856.

<i>L. Koch.</i>

</chapter><chapter name="Gad, Emmarenze Henriette Margrethe, f. 1852, Forfatterinde">

<b>Gad, Emmarenze Henriette Margrethe,</b> f. 1852, Forfatterinde. 
Emma G. er født i Kjøbenhavn 21. Jan. 1852 og er Datter af Grosserer
P. A. Halkier og Sophie f. Munch, en Kusine af
Historikeren P. A. M. og Digteren A. M. 20. Sept. 1872
ægtede hun daværende Premierlieutenant, nu Kapitajn
i Marinen, Nicolaus Urban Gad. For det kgl. Theater
har hun skrevet «Et Aftenbesøg», Lystspil i 1 Akt
(opført 1. Gang 1886), «Et Stridspunkt», Lystspil
i 2 Akter (opført 1. Gang 1888), og «En 
Advarsel», Lystspil i i Akt (opført 1. Gang
1890). 1888 gik hendes «Gjenklang», Lystspil i 1 Akt,
over Folketheatrets Bræder, og paa Dagmartheatret
spilledes 1889 hendes «Fælles Sag», Lystspil i
3 Akter, og 1890 «Et Sølvbryllup», Lystspil
i 3 Akter. Disse hendes dramatiske Arbejder,
som ere blevne modtagne med megen Tilslutning fra
Publikums Side, udmærke sig ved livlige Situationer,
pudsige Indfald, kvik, ofte vittig Dialog med
fint formede Replikker og ved kunstnerisk komisk
Sans. Samfundslivet i vor Hovedstad, og særlig det
kjøbenhavnske Selskabsliv, i hvilket Forfatterinden
har færdedes fra lille, ser hun paa med et sundt,
frisk og elskværdig godmodigt Blik, og det er
hendes Hensigt i en lystig, let Form at komme dets
Latterligheder til Livs.

<i>Nic. Bøgh.</i>

</chapter><chapter name="Gad, Gottlieb Ernst Clausen, f. 1830, Boghandler">

<b>Gad, Gottlieb Ernst Clausen,</b> f. 1830, Boghandler. 
Han er født 25. Sept. 1830 i Kjøbenhavn og Søn af
ndfr. nævnte Biskop Peter Christian Stenersen
G. Strax efter sin Konfirmation kom han (1845)
i den Gyldendalske Boghandel, hvor han forblev,
til han i 1855 begyndte en selvstændig Boghandel i
Kjøbenhavn. Han fik hurtig en anselig Sortimentshandel
og har navnlig været virksom for svensk og norsk
Litteraturs Udbredelse her i Landet, senere har
han ogsaa faaet et betydeligt Forlag, navnlig i
videnskabelig Retning (juridisk og historisk). 1856
blev han Deltager i det 2 Aar før stiftede
For-lagsbureau, hvis Forretningsfører han siden har
været, og fra Nytaar 1856 har han udgivet «Dansk
Bogfortegnelse», som han alt havde redigeret fra
1851. 1882 blev han Universitetsboghandler. 25. Juli
1862 ægtede han Dorthea Marie Tønsberg (f. 16. Juni
1840 d. 24. Juli 1889), Datter af Forlagsboghandler,
senere Generalkonsul, Chr. T. i Christiania og Maren
Dorothea f. Bødtker.

Delbanco, Festskr. i Anl. af Boghandlerforeningens
Halvhundredaarsdag 18. Jan. 1887.

<i>C. Nyrop.</i>

</chapter><chapter name="Gad, Jakob Marius Elieser Kristian, 1827-1902, Nationaløkonom og  Politiker">

<b>Gad, Jakob Marius Elieser Kristian,</b> 
1827-1902, Nationaløkonom og  Politiker. 
M. G. er født 8. April 1827 paa Færøerne, hvor Faderen, Jørgen G. (f. 1799
d. 1879, gift med Frederikke Dorothea f. Kornerup,
f. 1800 d. 1872), den Gang var Præst. Efter at være
bleven Student 1845 fra Kolding tog han fat paa
statsvidenskabelige Studier, men afbrødes ved sin
Deltagelse i den 1. slesvigske Krig, under hvilken
han udnævntes til Sekondlieutenant i Artilleriet
(1850). Efter at have gjenoptaget sine Studier tog
G. 1854 statsvidenskabelig Examen, gjorde derefter
først i nogen Tid Volontærtjeneste i 
Krigsministeriet og var senere i et Par Aar ansat i et
kjøbenhavnsk Handelshus, indtil han i 1859 paa ny kom
ind i Krigsministeriet som Kancellist. Efter at han
i 1863 var bleven udnævnt til Premierlieutenant, blev
han i 1864 Sekretær hos Chefen for Armeens Intendantur
og i 1868 Fuldmægtig i Krigsministeriet, indtil
han 5. Jan. 1878 udnævntes til Chef for Kongerigets
statistiske Bureau, som han siden da har ledet. I
1856 ægtede han Emilie Agnete Foss (f. 9. Nov. 1825
d. 3. April 1886), Datter af Borgmester Laurits F. og
Frederikke Agnete f. Smith. -- G. døde 29. Okt. 1902. 

G. har i en lang Aarrække, fra 1854-79, virket som
Lærer i Nationaløkonomi og Statistik ved Grüners
Handelsakademi, af hvis Kontrolkomité han derefter
blev Medlem og senere Formand. Siden 1877 har han
været Censor ved den statsvidenskabelige Examen og
udnævntes ved Jærnbaneraadets Oprettelse i 1887
til Medlem af dette. Som statistisk og økonomisk
Forfatter er han optraadt dels i forskjellige
Tidsskrifter og Blade, dels ved en Lærebog i
Nationaløkonomien, der første Gang udkom i 1859
og navnlig fik en Del Udbredelse i Sverige, dels
ved en Konkurrenceafhandling til Professoratet
i Statsøkonomi: «Om Forskjellen mellem direkte
og indirekte Skatter» (1863) og endelig ved en
fortræffelig skrevet kort Fremstilling af Danmarks
Statistik (første Gang 1859). -- Siden 1871 har
han været Medlem af Landmandsbankens Bankraad og
Delegation.

G. valgtes første Gang til Medlem af Folketinget
i Fredericia i 1858 og var i 18 Aar Repræsentant
for den samme Kreds. 1879 valgtes han til
Folketinget af Kjøbenhavns 6. Valgkreds, som han
siden stadig har repræsenteret. Folketinget har
adskillige Gange valgt ham til Statsrevisor. Han
tilhørte indtil Forfatningsforandringen i 1866 det
store Regeringsparti, blev efter denne Leder af
Mellempartiet og sluttede sig efter dette Partis
Opløsning, i 1876, til Højre.

<i>H. Westergaard.</i>

</chapter><chapter name="Gad, Peter Christian Stenersen, 1797-1851, Biskop">

<b>Gad, Peter Christian Stenersen,</b> 1797-1851, Biskop,
Broder til ovfr. nævnte Christen Pram G., er født
27. April 1797 i Pedersker paa Bornholm og deponerede
fra Frederiksborg Skole 1813. Han tog theologisk
Embedsexamen 1817, blev Adjunkt i Frederiksborg
1821, residerende Kapellan ved Frue Kirke i
Aalborg og Sognepræst til Sønder Tranders 1825,
2. residerende Kapellan ved Frue Kirke i Kjøbenhavn
1828 og residerende Kapellan ved Trinitatis Kirke
sammesteds 1831. 

G. havde 1822 ægtet Stiftsprovst H. G. Clausens yngste
Datter, Sophie Georgia (f. 1799 d. 1875), og han blev,
da han var kommet til Kjøbenhavn, stærkt paavirket
af den Kreds, der samlede sig om det Clausenske Hus,
og især af Svogeren H. N. C. Ligesom denne droges han
ind i Bestræbelserne for Enevældens Afløsning af en
fri Forfatning; han var i 3 Aar Formand for Selskabet
til Trykkefrihedens rette Brug, og i dettes Møder saa
vel som ved Majfesterne efter Stænderforfatningens
Indførelse var han en yndet Taler; mange fandt, at
han her lagde større Veltalenhed for Dagen end paa
Prædikestolen. Han var ligeledes 1843-45 Formand for
Samfundet til den danske Litteraturs Fremme. - Det
skyldtes vistnok ogsaa Paavirkning fra det Clausenske
Hus, at han interesserede sig for Kjøbenhavns
Forskjønnelse og var Medlem af en Komité, som virkede
for denne, og som, om den end ikke opnaaede store
Resultater, dog har Fortjenesten af St. Annæ Pladses
Regulering og Beplantning. Ligeledes sluttede
han sig til de Bestræbelser, som H. N. Clausen
havde indledet, der gik ud paa at bryde det Aag,
som den indbyrdes Undervisnings Methode længe havde
lagt paa Almueskolen, og i det hele atter at vække
Interessen for denne baade i Almindelighed og især
i Kjøbenhavn, hvis Skolevæsen han mente trængte til
en Omorganisation.

Men G. blev tillige i Kjøbenhavn indviklet i den
Strid, som J. C. Lindberg den Gang førte mod den
Clauseaske Slægt og alle, der stode i Forbindelse
med den. G., der i theologisk Henseende stod ganske
paa samme Standpunkt som sin Svoger, havde foretaget
nogle Forandringer i det Ønske, som Præsten efter
Altergangen skal udtale over Kommunikanterne. Grunden
hertil var sikkert, at han ikke vilde sige, at
Christi Legeme og Blod «har gjort Fyldest for
alle eders Synder». Herover blev der ført Klage
for Biskop P. E. Müller, som strax tilskrev G. og
paalagde ham, hvis han virkelig havde foretaget den
anførte Forandring, at opgive denne og holde sig til
Ritualets Ord. G. faldt til Føje efter at have gjort
et Par forgjæves Forsøg paa at faa Sagen indanket
for Kancelliet. Da Lindberg rettede Angreb paa ham,
der ikke kunde have været heftigere, hvis det havde
været selve Indstiftelsesordene, han havde forandret,
svarede han med et Par Smaaskrifter. Det var hans som
H. N. Clausens Mening, at alle kirkelige Formularer
kun burde være Anvisninger for Præsterne, der skulde
have Frihed til at foretage Ændringer i dem. --
G. søgte siden, da Lindberg havde rettet et langt
farligere Angreb paa C. H. Visbye, at forsvare
denne eller i det mindste at paavise, at de kirkelige
Lovbestemmelser ikke kunde anvendes paa saa massiv
en Maade, som Lindberg vilde.

G. var 1840 bleven Dr. theol., og da Laaland-Falsters
Bispestol 1845 blev ledig ved R. Møllers Død, blev
han dennes Eftermand. Lindberg var Aaret i Forvejen
bleven Præst i Tingsted paa Falster, og det løb
ikke af uden fornyede Stridigheder mellem de to
gamle Modstandere. 1848 forflyttedes G. til Fyns
Bispestol. Heller ikke her undgik han Stridigheder
med de grundtvigianske Præster. Han havde, uagtet
han allerede den Gang var angrebet af den Sygdom, der
voldte hans Død, Del i, at der blev givet Præsterne
Birkedal fra Ryslinge og Viborg fra Rynkeby en
Irettesættelse, fordi de imod Sognepræstens Vilje
havde holdt en Forsamling i et Sogn, hvor Baptisterne
havde vundet Udbredelse. Sagen vakte ikke lidt Opsigt
og bidrog sit til, at Loven om Sognebaandsløsning
udkom. -- G. døde 12. Okt. 1851.

Erslew, Forf. Lex.

<i>L. Koch.</i>

</chapter><chapter name="Gade, Ludvig Harald, 1823-97, Danser og Mimiker">

<b>Gade, Ludvig Harald,</b> 1823-97, Danser og Mimiker. 
Født i Kjøbenhavn 16. April 1823 blev G. af sine Forældre,
Klejnsmeddemester Jacob G. og Kirstine f. Andersen,
som Barn anbragt i det kgl. Theaters Danseskole,
betraadte første Gang Scenen 3. Nov. 1836 og
debuterede 8. Jan. 1848 i «Festen i Albano». Hans
noget svære Figur bevirkede, at han egnede sig
bedst for grotesk Dans, men til Gjengjæld blev
han som Mimiker en udmærket Støtte for Balletten
og fik i Aarenes Løb et lige saa omfattende som
afvexlende Repertoire, i hvilket han med stor
Smag og Kunst forstod at karakterisere de enkelte
Roller. Blandt hans bedste Roller kunne fremhæves:
Korporalen i «Bellman», Mephistopheles i «Faust»,
Svend i «Fjældstuen», den overmodige Bonde i
«Brudefærden i Hardanger», Kong Svend i «Valdemar»,
Ole Sluproer i «Fjærnt fra Danmark», Regimentstamburen
i «Pontemolle», Jætten Thrym i «Thrymskviden» og
endelig Bjørn i «Valkyrjen», vistnok hans ypperste
mimiske Fremstilling, hvor han var lige udmærket,
hvad enten han skildrede Vikingens Bersærkegang
eller Vildmandens salige Rus. I Sæsonen 1857-58 var
han konstitueret som Sceneinstruktør for Operaen,
blev ved Bournonvilles Bortrejse i 1861 midlertidig
Balletdirigent, i hvilken Stilling han ogsaa efter
Balletmesterens Tilbagevenden gik denne til Haande,
indtil han efter Bournonvilles Død i 1877 ene overtog
Ledelsen af den danske Ballet. Han fratraadte som 
Balletdirigent ved Udgangen af Theateraaret 1889-90
og betraadte Scenen sidste Gang 3. Juni 1890 som
Bjørn i «Valkyrjen». I 1866 ægtede han Danserinden
Frøken Elise Sophie Garlieb. G. døde 7. April 1897.

Overskou, Den danske Skueplads.

<i>Edgar Collin.</i>

</chapter><chapter name="Gade, Niels Wilhelm, 1817-90, Komponist">

<b>Gade, Niels Wilhelm,</b> 1817-90, Komponist. 
G.s Forældre var Folk af jævn Stand, der levede i smaa
Kaar. Faderen, Søren Nielsen G. (f. i Kjøbenhavn
21. Juni 1790, d. sammesteds 2. Avg. 1875), var en
blød Karakter med kunstneriske Anlæg, barnlig glad
ved Livet; efter at have begyndt som Guitarmager tog
han Borgerskab som Snedker og ernærede sig en lang
Aarrække (1815-55) som musikalsk Instrumentmager,
senere som Pianofortestemmer. Moderen, Marie
Sophie f. Arentzen (f. i Kjøbenhavn 26. Dec. 1792,
d. sammesteds 2. Juni 1872), var i Modsætning til
sin Ægtefælle en fast, næsten haard Karakter, djærv
og myndig. Deres eneste Barn, Niels W. G., fødtes i
Kjøbenhavn 22. Febr. 1817. Bestemt til at gaa ind i
sin Faders Levevej fik han kun en tarvelig Skolegang;
men en ældre «Fyr», der i Følge G.s Erindring tog
sig noget af ham i hans Barndom, gav ham ved Siden
af det lidet, Skolen bød, Undervisning i Historie
og Tysk og lærte ham at skrive og tegne smukt. Som
Dreng begyndte han at arbejde paa Faderens Værksted;
men ligesom han alt fra lille af havde klimpret
paa de Instrumenter, han var født imellem, saaledes
benyttede han ogsaa nu enhver Fritid til at prøve
sig frem paa disse, især Violin og Klaver, hvori
han havde faaet lidt Undervisning, dog vistnok af
meget ufuldkommen Beskaffenhed. Imidlertid begyndte
Faderen snart at lægge Mærke til hans Spil, og da han
efter sin Konfirmation fik den bekjendte udmærkede
Violinist Kapelmusikus F. T. Wexschall til Lærer,
var det første Skridt gjort til at føre G. ind paa
hans rette Bane. Under Wexschall, hvis glimrende Tone
G. ofte senere har omtalt med Beundring, gjorde han
nu saa hurtige Fremskridt, at det ikke varede længe,
inden han kunde optræde offentlig paa Koncerter,
første Gang 22. Maj 1833 paa Pianisten C. Evers'
Koncert og derefter jævnlig i de følgende Aar; at hans
Optræden modtoges med Bifald, derom vidne Bladene fra
den Tid, som stadig rose hans for et saa ungt Menneske
usædvanlige Kraft, Sikkerhed og Færdighed. At blive
Medlem af det kgl. Kapel var den Gang hans Ønskers
Maal; Elev blev han ogsaa, men videre naaede han ikke,
noget andet var ham forbeholdt. Han var nemlig paa
denne Tid kommen i Berøring med A. P. Berggreen,
og denne blev 

hans Lærer i Musiktheori og ledede ham derved ind paa Komponistvirksomheden. 
Men Berggreen blev mere end hans Lærer, han 
blev ham en sand faderlig Ven, hvis nidkjære Interesse G. selv har 
 erkjendt at skylde en væsentlig Del af sin æsthetiske Uddannelse; 
han lærte den lidet belæste Yngling at kjende og elske de Digtere, 
han selv beundrede, og upaatvivlelig har ogsaa Berggreens 
Paavirkning vakt G.s Interesse for Folkevisen. En lille Melodi til 
Goethes «Lebet wohl, geliebte Bäume» (komp. 1834, udg. i Berggreens
«Musikalsk Tidende» 1836) og Salmen «O gode Gud, jeg 
takker dig» (komp. 1836) høre til de første i Trykken udkomne 
Forsøg fra G.s Haand; lidt senere fulgte nogle folkelige Melodier 
i «Fædrelandshistoriske Digte», udg. af Berggreen (hvoriblandt «Paa 
Sjølunds fagre Sletter», komp. 1838), samt en interessant, fin 
Harmonisering af en schweitsisk Folkemelodi (Berggreens «Tyske 
Folkesange» Nr. 141).

Den i disse Smaating dæmrende Kompositionsevne var dog 
ikke og kunde ikke heller være indlysende for hans Omgangsvenner 
og Kammerater; de saa i ham kun den dygtige Violinist, og et 
Forsøg paa en Orkesterkomposition, en Ouverture, som han en Gang 
ved en Prøve fik Kapellet til at spille, blev af de tilstedeværende 
modtagen med Tavshed, og kun en enkelt lod et Par rosende Ord 
falde; paa ham selv gjorde Forskjellen imellem det tænkte og det 
hørte et saa dybt nedslaaende Indtryk, at han strax gik hjem og 
brændte sit Manuskript. I øvrigt var han meget afholdt af sin 
Omgangskreds, hvortil foruden Kammeraterne, som de jævnaldrende 
Brødre C. og E. Helsted, ogsaa H. S. Paulli, J. C. Gebauer, Høedt,
M. Wiehe og Skuespiller-Ægteparret Nielsen hørte. Han arbejdede flittig 
med sit Instrument, og foruden i Kapellet spillede han med ved den 
nys oprettede Musikforenings Koncerter. I Efteraaret 1838 foretog
han en Koncertrejse, paa hvilken han optraadte i det sydlige Norge 
og endte i Stockholm. Men ved Siden af dette arbejdede han 
med ikke mindre Flid og Ihærdighed i det stille paa sin Udvikling 
som Komponist. Hans Medvirken i Kapellet og ved Musikforeningskoncerterne
gav ham rig Lejlighed til at gjøre sig mere og mere 
fortrolig med de forskjellige Instrumenters Ejendommelighed, og 
med Iver studerede han al den Musik, der var tilgængelig for ham, 
saa vel de ældre Mestre, som Bach, Haydn, Mozart og Beethoven, 
som ogsaa de yngre, navnlig Mendelssohn. Skjønt vejledet i sine 
Studier og Forsøg af Berggreen og bekjendt med Weyse studerede 
han dog væsentlig paa egen Haand, ligesom han ogsaa ved flittig
Læsen -- hvormed han vedblev lige til sin Død -- stræbte at bøde 
paa den mangelfulde Undervisning i Drengeaarene.

Da kom i 1840 Gjennembruddet hos det unge Geni. Han 
havde i 1839 efter Opfordring fra det kgl. Theater komponeret 
Melodramer til Oehlenschlägers «Aladdin», og i Begyndelsen af 1840 
skrev han i Forening med Fr. Frøhlich Musikken til Bournonvilles 
Ballet «Fædrelandets Muser» (opf. 20. Marts 1840). Den sidstnævnte 
tiltalte navnlig ved Anvendelsen af mange bekjendte Melodier; men 
noget fremtrædende ejendommeligt bar den ikke Præg af, hvad vel
til Dels maatte være en Følge af Samarbejdet med den anden 
Komponist. Men i Foraaret 1840 udsatte Musikforeningen en 
Prisbelønning for Komposition af en Koncertouverture for Orkester,
og G. besluttede da at deltage i denne Konkurrence; 2 af Datidens 
berømteste Musikere, L. Spohr i Kassel og Fr. Schneider i Dessau, 
havde overtaget Bedømmelsen af de konkurrerende Arbejder, som 
skulde være indleverede i Okt. s. A. Imellem 10 indkomne Ouverturer, 
hvoriblandt ogsaa 2 af C. J. Hansen og C. Helsted, blev G.s 
af Dommerne erklæret for det Arbejde, der i enhver Henseende 
overgik alle de andre, og paa Generalforsamlingen i Foraaret 1841 
blev Prisen tilkjendt den unge Violinist, der saaledes fra en 
forholdsvis ubemærket Stilling drog alles Opmærksomhed paa sig. 
Det er Ossian-Ouverturen, «Nachklänge von Ossian», som derefter 
blev udgiven paa Musikforeningens Foranstaltning og af Komponisten
betegnedes som hans Opus 1; den opførtes første Gang i 
Musikforeningen 19. Nov. 1841. Denne Komposition, der i sin hele 
Stemning slutter sig tæt til den Digtning, hvorefter den har Navn, 
gjorde og har altid gjort et stærkt og ejendommeligt Indtryk paa 
Tilhørerne; den blev ved den første Prøve hilset med et enstemmigt
Bravo fra Orkestret. Ossian-Ouverturen hører afgjort til den 
romantiske Retning i Musikken, ligesom ogsaa det Motto, hvormed 
G. havde indleveret den; «Formel hält uns nicht gebunden, unsre 
Kunst heisst Poesie», betegner den unge Kunstners Stilling i saa 
Henseende.

Som fra en hidtil opdæmmet Kilde, der pludselig har faaet 
Luft, fulgte nu Slag i Slag en Række Kompositioner af forskjellig 
Art. Karakteristisk for Gjennembrudsperioden er saaledes den store
Klaversonate i E-Mol, som er skreven i 1840, men først udkom i 
omarbejdet Skikkelse som Op. 28; den er dediceret Liszt, som i 
Sommeren 1841 gjæstede Kjøbenhavn og ved hele sin stærkt romantiske 
Optræden gjorde meget Indtryk paa den unge Musikverden, 
hvortil G. hørte. End videre kunne nævnes fra 1841 «Foraarstoner» 
(Op. 2), 6 danske Sange, tilegnede Weyse, og Ouverture til «St. 
Hansaften-Spil» (opf. ved Clara Schumanns Koncert 3. April 1842) samt 
fra 1842 «Agnete og Havmanden», tilegnet Berggreen (Op. 3), 
«Nordiske Tonebilleder», tilegnet Fru Anna Nielsen (Op. 4), 2. Akt af 
Balletten «Napoli», Violinsonate i A-Dur, tilegnet Clara Schumann 
(Op. 6), «Knud Lavard» og flere Sange som «Farvel, lille Grethe» 
og «Hytten er lukket». I en stor Del af disse Kompositioner
fremtræder  det  danske  Element,   som i Forbindelse  med  den  fra 
det fremmede indvandrede Romantik, hvis Skaber er Weber, og
hvis daværende Fører var Mendelssohn, danner Grundlaget i G.s 
Komponistindividualitet. Som den officielt anerkjendte Fører for 
den danske Musik stod den Gang Weyse; men endskjønt G. var i 
megen Berøring med ham, i det han i flere Aar assisterede ham i 
Organisttjenesten ved Frue Kirke, har dediceret ham sine 6 danske 
Sange og ligeledes har deltaget i at fejre ham ved Kompositioner 
saa vel i Anledning af hans 50 Aars Jubilæum i 1842 som ved hans 
i samme Aar paafølgende Død, er det dog klart, at han har følt 
sig mere tiltrukken af og beslægtet med Kuhlaus end med Weyses 
Musik. Ligesom Kuhlau havde optaget og indarbejdet den danske 
Folkevise i «Elverhøj», saaledes er ogsaa Kjærligheden til og Følelsen 
for Folkevisen, som Berggreen fra først af havde indpodet G., 
kjendelig i mange af dennes Kompositioner; et direkte Vidnesbyrd 
herom afgiver hans yndefuldt udsatte «Skandinaviske Folkesange for 
Piano» (1842).

Over sin egen, i ægte Folkevisetone skrevne Melodi til «Paa 
Sjølunds fagre Sletter» begyndte G. sin næste epokegjørende 
Komposition, Symfonien i C-Mol (Op. 5), der blev det Værk, som lagde 
Grunden til hans evropæiske Ry. Denne Symfoni blev fuldført i
1842 og indleveret til Musikforeningen; men efter at have været 
antagen til Opførelse blev den atter henlagt, bl. a. fordi Weyses 
Død gjorde en Omordning af Koncertprogrammerne nødvendig. Da 
sendte G. sit Arbejde til Bestyrelsen for Gewandhaus-Koncerterne
i Leipzig, og i Jan. 1843 modtog han et varmt anerkjendende Brev 
fra Mendelssohn, der meldte ham, at Prøverne paa Symfonien vare 
begyndte, og takkede ham for den Glæde, dette Værk, det første, 
han havde lært at kjende af den ham ganske ubekjendte unge
Komponist, havde beredt ham. Symfonien opførtes i Leipzig 
2. Marts 1843 under Mendelssohns Anførsel og vakte, uagtet den 
paa enkelte Steder mangler fuldendt Klarhed og Afrundethed, ved
sin betagende Friskhed og ejendommelige nordiske Kolorit en stor 
Begejstring saa vel blandt Musikere som hos Publikum; om Efteraaret
(28. Nov. s. A.) gaves den for første Gang i Kjøbenhavn ved 
en Musikforeningskoncert.

Da var G. imidlertid ikke selv længere her hjemme; thi i 
Sommeren 1843 havde han med offentlig Understøttelse tiltraadt en 
Udenlandsrejse. Rejsens Maal var først og fremmest Leipzig, hvor 
han modtoges paa det hjærteligste af Mendelssohn og 26. Okt. selv 
kom til at dirigere sin Symfoni paa en Gewandhaus-Koncert. 
Foreløbig blev han derfor i denne By, «hvor jeg», som han skriver i 
sin Avtobiografi, «var saa heldig at leve Vinteren sammen med 
Tysklands betydeligste Komponisten». Hermed tænker G. uden 
Tvivl foruden paa Mendelssohn nærmest paa Schumann. Ogsaa 
denne havde ydet ham en begejstret Anerkjendelse, og et personligt 
Venskab knyttede dem i en Aarrække til hinanden; men det blev 
dog Mendelssohn med den beundrende Respekt for de gamle Mestre 
og med den glimrende Teknik, til hvem G. afgjort sluttede sig, 
medens Schumann med de ofte barokke Ideer stod ham langt 
fjærnere; af «Zerrissenheit» eller «Weltschmerz» findes der ikke 
Spor hos G. Det var da ogsaa Mendelssohn, der opdagede G.s 
store Evner som Dirigent, og det var paa hans Foranledning, at
G. efter at have tilbragt Foraaret og Sommeren 1844 i Italien 
overtog Ledelsen af Gewandhaus-Koncerterne i Sæsonen 1844-45, da 
han selv havde modtaget en Ansættelse i Berlin. Imidlertid kom 
Mendelssohn i Sommeren 1845 tilbage til Leipzig, og i de
paafølgende 2 Sæsoner skiftedes de til at dirigere Koncerterne, medens 
G. tillige overtog en Lærerpost ved Leipziger-Konservatoriet. At 
Livet i Leipzig, den berømte Musikby, maatte afføde mange 
Kompositioner, er selvfølgeligt. Som Saadanne kunne nævnes: Symfoni
Nr. 2 i E-Dur, Op. 10, tilegnet Koncertorkestret i Leipzig (komp. 
1843), «Im Hochland», Ouverture i D-Dur, Op. 7 (1844), Kvintet i 
E-Mol, Op. 8 (1845), «Comala», Op. 12, dediceret Kong Christian VIII, 
og Ouverture Nr. 3 i C-Dur, Op. 14 (1846), Symfoni Nr. 3 i A-Mol, 
Op. 15, tilegnet Ungdomsvennen N. P. Nielsen (1847), samt Oktet i 
F-Dur, Op. 17 (1848). Naar der undertiden bebrejdes adskillige af 
disse Kompositioner en større Kølighed sammenlignet med Ungdomsarbejdernes 
Varme, da er det ganske naturlig en Følge af Mendelssohns 
Paavirkning og sandsynligvis ogsaa af de Krav, hans Lærerpost 
stillede til ham, at han med en mere nøjeseende Kritik sigtede 
sine Følelsers Udtryk og derved ligesom holdt dem i Tømme, alt
imedens han vandt større og større Herredømme over Formen. 
Dog kan den omtalte Bebrejdelse for Kølighed langtfra ramme alle 
G.s Kompositioner fra denne Tid; «Im Hochland» er saa frisk som 
noget af hans Arbejder, og er der end noget tungt i «Comala»,
er det dog et originalt og varmt Tonedigt. Efter Mendelssohns 
Død i 1847 var G. atter Enedirigent ved Gewandhaus-Koncerterne, 
indtil Udbruddet af den slesvigske Krig i 1848 foranledigede ham 
til at opgive sin Stilling i Tyskland og vende tilbage til Fædrelandet. 
3 Karakterstykker for Pianoforte («Bortrejse», «Valpladsen», 
«Hjemkomsten»), hans første Arbejde efter, at han var kommen 
tilbage, kunne betragtes ligesom en Antydelse af Grunden til, at han 
forlod en glimrende Stilling for en usikker Fremtid. Senere Forsøg 
paa atter at knytte G. til Tyskland ere strandede paa hans Ulyst 
til at løsrive sig fra Hjemmet; kun en enkelt Gang, i 1853, lod 
han sig bevæge til at dirigere Gewandhaus-Koncerterne i Maanederne 
Jan.-Marts.

Da G. vendte hjem med evropæisk Berømmelse, var det en 
Selvfølge, at han strax efter sin Hjemkomst blev valgt ind i 
Musikforeningens Repræsentantskab; i 1849 indtraadte han i samme 
Forenings Administration, og i 1850 overtog han ved F. Glæsers 
Fratræden Ledelsen af dens Koncerter, som han derefter vedblev med 
lige til sin Død. Efter et af G. i Forening med E. Erslev udarbejdet 
Forslag undergik Musikforeningen paa denne Tid en betydelig 
Reform, i det den bl. a. fik sit eget Orkester, hvorved den blev 
mere uafhængig af det kgl. Theater, hvis Kapel den hidtil havde
benyttet. G.s eminente Evner som Dirigent kom da her til 
fortrinlig Anvendelse, og det nye Orkester saa vel som Foreningens 
Kor udvikledes under hans Ledelse til fremragende Dygtighed. I 
sin 40aarige Virksomhed i denne Stilling har G. selvfølgelig udøvet 
en stor og vidt omfattende Indflydelse paa det danske Musikliv. 
Gjennem talrige Opførelser -- G. har i Musikforeningen alene 
dirigeret ved 426 Koncerter -- har han paa et Par Generationer saa 
vel af medvirkende som af Tilhørere bidraget mægtig til, at Sansen 
for og Forstaaelsen af god, særlig klassisk, Musik er bleven vakt 
og udbredt ikke blot i selve Hovedstaden, men rundt om i hele 
Landet, og har derved givet den indirekte Impuls til Oprettelsen af 
mange andre musikalske Selskaber. En lang Række af egne 
Kompositioner, gjærne første Gang udførte i Musikforeningen, har han 
i Aarenes Løb skjænket sit Folk; en Skare yngre Komponister, 
direkte og indirekte hans Disciple, har fulgt mere eller mindre i
Mesterens Spor, og fremmede Kunstnere ere ved G.s Nærværelse 
blevne dragne her til og have opholdt sig her længere eller 
kortere Tid (Reinecke, A. Rubinstein, Alb. Rubenson, Søderman, Neupert,
Erika Lie-Nissen, Grieg).

Igjennem Samarbejdet i Musikforeningen traadte G. i nærmere 
Berøring med sin ældre samtidige, J. P. E. Hartmann, hvoraf der i 
Aarenes Løb udviklede sig et varmt og inderligt Venskab. Dette 
befæstedes end stærkere, da G. 27. April 1852 hjemførte Hartmanns
Datter Emma Sophie Christiane som sin Brud. Det korte, men 
lykkelige Ægteskab med denne Hustru har ikke undladt at sætte 
Mærker i G.s Komposition. Efter at han i 1850 havde skrevet sin 
prægtige, jublende Symfoni Nr. 4 i B-Dur, Op. 20, og i 1852 den
yndige, mange Gange opførte «Foraarsfantasi», Op. 23, samt den 
5. Symfoni i D-Mol, Op. 25 (med Piano), komponerede han i de 
følgende Aar 2 af sine populæreste Værker: «Elverskud», Op. 30 
(1853), og Musikken til Balletten «Et Folkesagn» (1853-54); den 
sidste, som han skrev i Forening med Hartmann, er en af vor 
Scenes fortrinligste Balletter, men «Elverskud» er dog upaatvivlelig 
det Arbejde, der for det danske Folk umiddelbarest knytter sig til
Tanken om G. Hustruens tidlige Død, 15. Juni 1855, efter Sønnen 
Felix' Fødsel kastede for en Tid en mørk Skygge over hans Liv; 
paa nogle Salmemelodier nær (deriblandt den prægtige «Udrust dig, 
Helt fra Golgatha») skrev han i det paafølgende Aar saa godt som 
intet, indtil han, ligesom store Digtere før ham have gjort i deres 
Kunst, søgte at gjenvinde sin Sindsligevægt ved at omsætte sin 
Sorg i Tonernes Sprog og skrev sin skjønne 6. Symfoni i G-Mol, 
Op. 32 (første Gang opført 17. Marts 1857), der ligesom først skildrer 
den heftige umiddelbare Sorg (Allegro), derpaa gaar over til mild 
Vemodighed (Andante) og efter et lysende Minde om Bryllupsfest 
og Brudedans (Allegro moderato) ender med at udtale den energiske
Beslutning om atter at mande sig op og med gammel Frejdighed 
tage fat paa Livets Krav (Finale). Samme Aar (1857) ægtede han 
12. Nov. E. Erslevs Stifdatter Margrethe Laura Mathilde Stæger, 
og i 1858 skrev han sit dejlige «Foraarsbudskab», Op. 35.

Efter at G. havde kastet sig over Komponistvirksomheden, var 
det naturligt, at han ophørte at dyrke sit Instrument som Solist. 
Dog gav han i 1843 sammen med Pianisten C. Reinecke nogle 
Koncerter i sjællandske Byer, og under et Besøg i Kjøbenhavn i 
1845 udførte han sin Violinsonate ved en Koncert paa Hoftheatret, 
hvor han gav lutter egne Kompositioner. Derimod deltog han
jævnlig, navnlig ved Musikforeningens «smaa» Koncerter, i 
Kvartetter og lignende og gjorde da fortrinlig Fyldest, som oftest som 
Bratschist. Faa Klaveret besad han ingen Virtuositet; men han
akkompagnerede gjærne, og hans Klaverspil var altid gjennemtrængt 
af hans musikalske Personlighed. Derimod elskede han Orgelet, 
som Bekjendtskabet med Weyse først havde bragt ham til at dyrke. 
Da denne en Gang spurgte ham, om han ikke kunde vikariere for
ham paa Orgelet, lærte G. sig i Løbet af 8 Dage at spille Pedalen 
og erhvervede sig efterhaanden en betydelig Færdighed paa dette 
Instrument. I 1845 søgte G. Organisttjenesten ved Garnisonskirken 
i Kjøbenhavn, men fik den ikke. Derimod blev den tildelt ham 
i 1851, og i 1858 forflyttedes han der fra til Holmens Kirke, hvor 
han virkede til sin Død. Organistvirksomheden, saa ubetydelig den 
kan synes, spillede dog en stor Rolle for G., der var meget 
religiøs; han omfattede sit Kald i Kirkens Tjeneste med stor Alvor 
og Kjærlighed, var ikke blot meget pligtopfyldende lige over for 
de ham paahvilende Forretninger, men søgte ogsaa i Indgangs- og 
Udgangsspillet at lade Orgelets Toner tale til Menigheden i samme 
Aand som Dagens Text og Præstens Prædiken, og han var stræng 
i sine Fordringer til den Musik, som burde spilles i en Kirke; som 
et betegnende Træk kan omtales, at den bekjendte Melodi til 
«Stille Nat, hellige Nat» i Berggreens Koralbog var overstreget i 
hans Exemplar med den Tilføjelse: «Spilles ikke i Holmens Kirke». 
Det skjønne Orgel i denne Kirke, som blev bygget under hans 
egne Avspicier, var ogsaa i høj Grad Gjenstand for hans Kjærlighed, 
og han blev meget veltalende, naar han forklarede og viste nogen
dets gode Egenskaber. Derimod laa hans Begavelse som 
Komponist temmelig fjærnt fra den kirkelige Musik, og i Erkjendelse 
deraf har han skrevet meget lidt til kirkelig Brug; med 
Undtagelse af «Udrust dig, Helt fra Golgatha» har ikke nogen af hans 
Salmemelodier vundet særlig Indgang. For Orgel har han komponeret
nogle Arbejder, bl. a. «3 Tonstücke», Op. 22 (1851), en Koral 
med 7 Variationer (1853), begge tilegnede Hartmann, og en Fantasi 
over «Lover den Herre» (1873).

For Theatret havde G., som omtalt, i 1839 skrevet Musik til 
«Aladdin», hvoraf noget, bl. a. Motivet, hvor Ringens Aand viser 
sig, og den smukke Violinsolo, medens Brudesengen svæver ned, 
endnu bruges, og han havde dels medarbejdet paa, dels helt 
skrevet Musikken til nogle Balletter. Operaen laa ikke ret for 
ham. I 1848-49 komponerede han «Mariotta»; den opførtes første
Gang 17. Jan. 1850 og gik derefter endnu 8 Gange over Scenen, 
men lagdes saa hen. I 1859 paabegyndte han en ny Opera, «Judith», 
men opgav det igjen. Maaske vilde han dog ogsaa i denne 
Retning have præsteret noget stort, hvis det var lykkedes at knytte 
ham til det kgl. Theater. Et Forsøg derpaa gjordes efter F. Glæsers 
Død i 1862, da han paa Prøve overtog Kapelmesterposten; men 
han dirigerede kun nogle Operaforestillinger i Efteraaret og
nedlagde derpaa efter 3 Maaneders Forløb denne Virksomhed i Dec. 
s. A. Derimod fandt han i den dramatiske Koncertmusik en Kunstform, 
som tiltalte ham særlig, og som han bragte til en høj Grad 
af Fuldkommenhed. Det første Arbejde af denne Art er «Comala»; 
derefter fulgte «Elverskud», der dog er noget helt exceptionelt og 
ikke ligner noget af de andre Arbejder. I 1865-66 skrev han det 
store Værk «Korsfarerne» til et Digt af C. Andersen (Op. 50), hvori 
han navnlig i den gribende Korsfarersang har malet et træffende 
Billede af religiøs Kampiver; i 1868-69 fulgte derefter «Kalanus», 
der maaske ikke er saa betagende og henrivende, som «Korsfarerne»
er det i mange af sine Enkeltheder, men i kunstnerisk Henseende 
er nok saa fuldendt og helstøbt. Til denne Kunstart kan end 
videre henregnes de af Komponisten som «Koncertstykker» 
betegnede Arbejder: «Die heilige Nacht», Op. 40 (komp. 1861), «Ved 
Solnedgang», Op. 46 (1863), «Zion», Op. 49 (1873), og «Psyche», Op. 60 
(1881-82). Blandt disse er det sidstnævnte upaatvivlelig det 
mærkeligste, ikke blot fordi det, skjønt skrevet i en fremrykket Alder, 
vidner om en usvækket Produktionsevne, men ogsaa fordi det er 
ejendommeligt for den Mildhed og klare Sjælsro, der i de senere 
Aar mere og mere udbredte sig over G.s hele Væsen. Alle de 
her nævnte Kompositioner med Undtagelse af «Zion» og «Psyche», 
der ere skrevne til særlige Anledninger, gjorde deres første
Introduktion i Musikforeningen; overhovedet knytter G.s Komponistvirksomhed 
sig, som naturligt er, aldeles overvejende til denne 
Forening, for hvilken han levede og aandede, og med hvilken han 
for den almene Bevidsthed mere og mere ligesom smeltede sammen. 
Foruden de ovfr. nævnte Arbejder kunne endnu nævnes som skrevne 
for Musikforeningen: «Gefion», til Digt af Oehlenschläger, Op. 54 
(komp. 1869), «Den bjærgtagne», til Digt af Hauch, Op. 52 (1872-73),
og af instrumentale Kompositioner flere Koncertouverturer, som 
«Hamlet», Op. 37 (1861), og «Michel Angelo», Op. 39 (1861), end 
videre «Novelletter», Op. 53(1874), og den fine og yndefulde 
«Sommerdag paa Landet», Op. 55 (1879), samt endelig hans 2 sidste 
Symfonier, Nr. 7 i F-Dur, Op. 45 (1864), og Nr. 8 i H-Mol, Op. 47 (1870).

Næst efter Musikforeningen maa Konservatoriet i Kjøbenhavn 
nævnes som den Institution, gjennem hvilken G. har øvet den 
største Indflydelse paa Musiklivet her i Landet. Da Konservatoriet 
efter en af G. lagt Plan oprettedes i 1866, bleve han, J. P. E. 
Hartmann og H. S. Paulli udnævnte til Bestyrere for det, og G. blev 
snart faktisk dets egentlige Hovedleder. Ikke blot som Lærer, ved 
den klare og letfattelige Maade, han havde at meddele sig paa, 
men maaske endnu mere som Menneske og Personlighed, ved den 
altid friske Interesse, hvormed han omfattede saa vel den hele
Institutions Virksomhed og Fremgang som hver enkelt Elev i samme, 
blev han den, der prægede Konservatoriet med sit Væsen. Myndig 
og dog hjærtensgod, undertiden heftig, næsten brysk, og dog saa 
mild, og mildere efterhaanden, som Aarene gik, kom han hurtig 
og let i et personligt Forhold til de unge, hvis Uddannelse var 
betroet ham, et Forhold, der fik Betydning for dem i meget andet 
end blot Musikken. Men navnlig i denne blev han dem et lysende 
Forbillede og en sikker Vejleder, særlig derved, at han med 
Ærbødighed for det gamle forenede Interesse for det nye.

At G. s Navn saa tit, som ske kunde, søgtes knyttet til alle 
Slags festlige Lejligheder, er naturligt; en Komposition af ham 
hævede selve Festen og gav den forhøjet Glans. Og G. var sjælden 
uvillig til at laane sin Pen til slige Lejligheder, navnlig saadanne, 
som vare af almen Betydning for Landet og Folket. Der foreligger 
derfor en ikke ubetydelig Række af Festkompositioner fra hans 
Haand. Foruden Mindekantater over Personer, der paa forskjellig 
Maade have staaet ham nær, f. Ex. Prof. N. P. Nielsen og hans 
Hustru, Anna N., haves der en Sørgemarche ved Frederik VII's
Bisættelse (1863), Festsang i Rosenborg Have (1869), Festmusik ved 
den nordiske Industriudstillings Aabning (1872), ved Universitetets 
Jubelfest (1879), ved det nordiske Kunstnermøde i Kjøbenhavn (1883)
og Festmusikken til Christian IX's Jubilæum (1888), et fortrinligt 
Arbejde, hvori den smukke Idyl fra Fredensborg. I Anledning af 
Holberg-Festen 1884 skrev G. en «Ulysses-Marche» som Forspil til 
«Ulysses v. Ithacia», og i Musikforeningen opførtes en Suite for 
Orkester, «Holbergiana», Op. 61. Men ikke blot inden for Fædrelandets 
Grænser søgtes G. ved festlige Lejligheder, ogsaa fra 
Udlandet kom der Indbydelser til ham. Tyskland, som han tidligere 
havde været saa nøje knyttet til, fjærnede han sig fra under de
politiske Stridigheder og navnlig efter det ulykkelige Aar 1864. 
Derfor blev han, da han i Avg. 1871 blandt flere indbudte berømte 
Musikere var tilstede ved en stor Beethoven-Fest i Bonn, Gjenstand 
for særlig Hyldest. I Nov. 1880 var G. tillige med Hartmann 
indbudt til Hamborg som Gjæst ved det filharmoniske Selskabs 50 Aars 
Jubilæum og blev, da han traadte frem paa Dirigentpladsen for at 
lede nogle af sine Kompositioner, hilset med levende Bifald. Den 
samme Scene gjentog sig Aaret efter i Düsseldorf ved den 58. 
nederrhinske Musikfest. Holland besøgte han i 1873 efter Indbydelse af 
det derværende «Selskab til Tonekunstens Fremme» og blev her 
hilset paa en endnu mere stormende Maade; han dirigerede her 
flere Koncerter i Amsterdam og Utrecht og havde Indbydelse til 
adskillige andre Byer, som han ikke kunde modtage. I England 
var han i 1876 efter Indbydelse tilstede ved den store Musikfest i 
Birmingham for at dirigere «Korsfarerne» og Koncertstykket «Zion»,
der her blev opført for første Gang. I 1883 var han atter ved 
Musikfesten i Birmingham og dirigerede «Psyche», som var skrevet 
dertil. Men langt ud over de Lande, han selv har kunnet besøge, 
er hans Musik trængt, og den er kjendt og skattet saa vel i
Frankrig, Italien, Ungarn og Rusland som i Amerika og Avstralien. 
Mange Udmærkelser har han derfor modtaget fra fremmede Lande, 
var Æresmedlem af en Snes udenlandske Musikselskaber, deriblandt 
«Svenska musikaliska Akademien» i Stockholm (1857), «Musical
society» i London (1865), «Königliche Akademie der Künste» i 
Berlin (1874), «Institut de France» i Paris (1878), «Beethoven-
Selskabet» i Rio Janeiro (1886) og endnu mange flere i Tyskland, 
Holland, Schweits og Italien. Til disse Udmærkelser slutte sig flere 
fremmede Ordener. Ogsaa her i Landet modtog G. mange Tegn 
paa Anerkjendelse; han fik i 1856 Titel af Professor, blev udnævnt 
til Kommandør af Danebrogs 1. Grad 1886 og modtog ved 
Universitetets Jubelfest 1879 Diplom som Æresdoktor i det filosofiske
Fakultet. Rigsdagen tilstod ham Komponistgage; ved sin Død 
havde han sammen med Hartmann og Hostrup højest Gage.

Naar «Psyche» med dets klassiske Ro og Klarhed med rette 
betragtes som typisk for det Standpunkt, hvorpaa G. stod ved Slutningen 
af sin Kunstnerbane, ses det let, at han har fjærnet sig 
ikke lidet fra sin Ungdoms Romantik. Men G. var i det hele ikke
bunden til Skoleregler, og flere Svingninger kunne iagttages i den 
lange Række af Kompositioner. Som en af de mest paafaldende 
skal omtales den, der lagde sig for Dagen i hans «Baldurs Drøm»
(komp. 1857). Dette Arbejde er skrevet i den Tid, da R. Wagner i 
saa høj Grad drog Musikverdenens Opmærksomhed paa sig ved sine 
geniale Kompositioner, og det kunde ikke være andet, end at G. med 
sin levende Sans for alt stort og ejendommeligt i Musikken ogsaa 
maatte føle Interesse for dette mærkelige Fænomen. Naar det 
derfor er blevet udtalt, at «Baldurs Drøm» minder om Wagner, 
tør dette vel ikke benægtes, ligesom det ogsaa var paa den Tid, 
at Wagner først blev optagen i Musikforeningens Repertoire; men
G. var ikke i Færd med at blive «Wagnerianer», det var en 
naturlig Paavirkning, hans modtagelige Aand fik, Wagner havde 
givet ham en Impuls. At «Baldurs Drøm» kun blev en Del af et 
Hele, som ikke fuldførtes, er et Vidnesbyrd om, at G. ikke med 
nogen bevidst Stræben gik i Wagnersk Retning, hvilken ogsaa var
hans Aand for fremmed. Thi trods Svingninger bliver G. sig dog 
selv lig i den klare Formsans og rene Skjønhedsfølelse, der ligesom 
kulminerer i «Psyche».

Uagtet de store Kompositionsformer væsentlig laa for G.s 
Naturel, har han dog oftere vist sit Mesterskab i den mindste Form, 
hvad enten det var en Sang eller et lille Klaverstykke, og det er 
da intet Under, at flere af disse mindre Arbejder ere blevne 
Folkets Ejendom i særlig Betydning. Foruden «Knud Lavard», som 
alt er nævnt, kunne som Exempler anføres: «Hvorfor svulmer 
Weichselfloden» (1850), »Prinsesse Gloriant» (1863), «Akvareller» 
for Pianoforte (1850), «Idyller» (1857), « Børnenes Jul» (1859).

De i foranstaaende Skildring nævnte Kompositioner udgjøre 
ikke alle G.s Værker; en Fortegnelse, der dog hverken er ganske 
korrekt eller helt fuldstændig, findes i «Musikbladet» 1887, Nr. 3-4.

G. var i sit daglige Liv en meget jævn og ligefrem Mand. 
Tilhørere fra Musikforeningens Koncerter ville mindes den fortrolige 
Maade, hvorpaa han tiltalte sit Publikum, naar han vilde meddele 
noget Musikken vedkommende. I Konservatoriets Elever saa han 
ligesom sine Børn; hans Tiltale til dem var gjærne «du». Men
trods Jævnheden gjorde han aldrig noget ubetydeligt Indtryk, og 
naar man saa ham paa Dirigentpladsen foran sit Orkester og sit 
Kor, mærkede man, at han var en Selvhersker. Som han var 
aandelig sund, var han det ogsaa i legemlig Henseende, og midt 
i hans Virksomhed, 3 Uger efter at han med usvækket Kraft havde 
dirigeret ved en Musikforeningskoncert, traf Døden ham pludselig 
uden foregaaende Sygdom 21. Dec. 1890. Med stor Sorg modtoges 
Budskabet om Mesterens Bortgang over det hele Land, og det vakte
almindelig Deltagelse vidt om i Udlandet; mange Mindefester 
afholdtes med Udvalg af den afdødes Værker. -- G.s anden Hustru 
overlever ham.

Hans Søn af andet Ægteskab, <i>Axel Wilhelm G.,</i> er født 
28. Maj 1860. Efter som Barn at have faaet Undervisning paa 
Violin af Kapelmusikus J. Amberg gjennemgik han fra 17 Aars 
Alderen Musikkonservatoriet, hvor L. V. Tofte var hans Lærer i 
Violinspil. I 1881 rejste han til Berlin, hvor han i 2 Semestre 
fortsatte sine Studier paa Violin under Joachim og i Kontrapunkt 
under Fr. Kiel. Efter sin Hjemkomst blev han i 1884 ansat i det 
kgl. Kapel som Violinist og blev 1885 Hjælpelærer for Tofte i 
Konservatoriet. 12. Okt. 1886 ægtede han Anna Caroline Bernhardine 
Langgaard, Datter af Etatsraad J. P. L. Som Komponist 
er han optraadt med en Violinkoncert, som han selv med meget 
Bifald udførte i Koncertforeningen 1889, end videre med en Pianotrio 
og flere Kammermusikværker.

Erslew, Forf. Lex. 
C. Thrane, Danske Komponister. 
Musikforen. Festskr. II. 
H. W. Schytte, Musiklex. 
Nord. Musiktidende 1880, Nr. 7, 8, 10. 
Musikbladet 1887, Nr. 3-4. 
Tilskueren 1887. 
Levnedsbeskr. af de ved Kbhvns Universitets Firehundredaarsfest promov. Doktorer. 
Deutsche Rundschau, Juni 1891.

<i>G. St. Bricka</i> og <i>S. A. E. Hagen.</i>

</chapter><chapter name="v. Gaffron, Adam Abraham, --1738, Officer">

<b>v. Gaffron, Adam Abraham,</b> --1738, Officer, 
var Søn af en protestantisk schlesisk Adelsmand, Maximilian v. G., der i 
Trediveaarskrigen havde været svensk Officer, og Elisabeth v. Lehst. 
For ikke at blive tvungen til at gaa over til Katholicismen afstod 
Abr. v. G., saa snart han blev voxen, sit Fædrenegods Haltauf ved 
Münsterberg til sin eneste Søster og drog til Danmark, hvor han 
traadte ind i Fodgarden og 1683 blev Fændrik; han fulgte med
Hjælpetropperne til Irland og Nederlandene, blev 1690 Sekond-, 
1692 Premierlieutenant og 1696 Kapitajn. Ved Grenaderkorpsets 
Oprettelse 1701 blev han Major ved dette, 1706 Oberst af Infanteriet 
og 1707 Chef for et dansk Regiment i kejserlig Tjeneste, hvilket 
han dog snart byttede for Marineregimentet; i Spidsen for dette 
blev han saaret ved Helsingborg 1710. S. A. fik han efter V. v. 
Eickstedt (IV, 459) Kommandoen over Grenaderkorpset, blev 1712 
Generalmajor og viste sig ligeledes under de paafølgende Aars 
Felttog i Nordtyskland som en tapper og dygtig Fører. Senere, da 
Krigsskuepladsen var forlagt til Norge, og der til Forstærkning af 
den egentlige norske Hær i Sommeren 1717 afsendtes et dansk 
Korps, hørte G. til dette. Han fik med en ret betydelig Styrke 
den Opgave ved Glommen at bevogte Adgangen fra Sverige til 
Oplandene. Efter Carl XII's Fald blev han ad Østerdalen dirigeret 
mod Røros for at spærre Armfeldts Korps Hjemvejen til Sverige; 
Armfeldt søgte derfor tilbage over Tydalsfjældet, hvor hans Hær 
som bekjendt gik til Grunde under et 3 Dages Uvejr. I Sommeren 
1719 var G. saa ansat ved Overkommandoen over det saakaldte 
smaalenske Korps, der rykkede ind i Baahus Len, og efter dette 
kortvarige Felttog vendte G. med de danske Regimenter hjem til 
Danmark uden i de 2 Aar, han havde: ført Kommando i Norge, 
at have haft et alvorligt Sammenstød med Fjenden. 1720 blev han
Kommandant i Nyborg, hvor han stod i et godt Forhold til Borgerskabet, 
udnævntes til Generallieutenant 1734 og døde 1738 (begr. 
23. Juni). -- 1705 havde han ægtet Christiane Charlotte Trolle, 
Datter af Etatsraad Herluf T. til Snedinge. G.s 2 Sønner bleve 
danske Officerer; den ene døde ung, den anden arvede Slægtens 
gamle Godser i Schlesien, hvor hans Efterkommere endnu leve.

Gothaer Taschenbuch d. freiherrl. Häuser 1879.

<i>H.  W. Harbou.</i>

</chapter><chapter name="Gagge, Holger, --1630, til Frøslev">

<b>Gagge, Holger,</b> --1630, til Frøslev, 
en Søn af Claus G. til Rydsgaard (i Skaane), blev 1584 efter Hjemkomsten fra sin Uddannelsesrejse ansat i danske Kancelli, Aaret efter Rentemester og 
1596 Domprovst i Roskilde, hvorved han tillige blev en af 
Universitetets Konservatorer. Hans Prælatur bandt ham til Domkirken, og 
en Menneskealder levede han i Roskilde, hvor han ogsaa døde 
6. Marts 1630. 1600 havde han ægtet Beate Ulfeldt til Bolstofte 
(i Skaane), f. 22. Juni 1586 d. 11. Jan. 1630.

Rørdam, Kbhvns Universitets Hist. 1537-1621 III, 486 ff.

<i>C. F. Bricka.</i>

</chapter><chapter name="Galde, Gaute (Gude), -1553, norsk Rigsraad">

<b>Galde, Gaute</b> (Gude), -1553, norsk Rigsraad, 
er formentlig født i 1480-Aarene paa Sædegaarden Aaby (i Sotenæs Sogn i 
Baahus Len), der tilhørte Faderen, Svend G., som var Ridder og 
Rigsraad og synes død omkring Aar 1500; Moderen var Fru Kirstine
Gautesdatter Kane. G. G. nævnes første Gang 1507 som Væbner, 
hvilket han var endnu 1514, medens han derimod 1516 var bleven 
Ridder og tillige Høvedsmand paa Baahus. Det var imidlertid ikke 
i denne Egenskab (han var her ikke længer i 1519), men snarere 
som søndenfjældsk Godsejer og Rigsraad, at han efter Christian II's 
Flugt allerede om Høsten 1523 sluttede sig til Kong Frederik I og 
endog stod paa Rejsen til Danmark, hvilket dog hindredes af M. 
Hans Mule, medens den endelige Opsigelse af Kong Christian og 
Kong Frederiks Valg, hvori han som Rigsraad deltog, først fandt 
Sted paa Herredagen i Bergen i Avg. 1524. Da Hr. Vincents 
Lunge i Nov. s. A. overbragte Kongen det norske Rigsraads
Hyldingsbrev og modtog dennes Haandfæstning paa Riberhus, 
underhandlede han efter Rigsraadets Ønske om Overdragelsen af 
Akershus Slot til Hr. Olaf Galde, men da denne alt for tydelig havde 
lagt svenske Sympathier for Dagen, vilde Kongen kun indgaa paa 
Broderens, Hr. G. G.s, Anbringelse paa denne vigtige Post, der 
tillige medførte et Slags Statholderstilling i det søndenfjældske Norge. 
Paa sin Side vilde dog Hr. Gaute ikke overtage Slottet «sin Broder 
imod», og efter fornyet Begjær hos Kongen om, at Hr. Olaf G. 
maatte faa Akershus, overdrog Hr. Vincents Lunge i Forening med 
de søndenfjældske Rigsraader ham nu Slottet og gik i Borgen for 
hans Troskab hos Kongen; blandt disse var da Hr. G. G. Om 
Sommeren 1529 var han tilstede ved Herredagen i Oslo under 
Hertug Christians (III's) Nærværelse sammesteds og var en af de 
10 danske og norske Rigsraader, der meddelte ham Bevidnelse om 
sit vel udførte Hverv.

Mere eller mindre nødtvungen maatte han med de fleste 
øvrige Rigsraader slutte sig til Kong Christian II's Parti, da denne 
om Høsten 1531 kom til Norge, og atter den følgende Høst, da 
Kong Christian var sat fast, paa ny opsige denne Huldskab og 
hylde Frederik I. Under Interregnet efter Kongens Død og den 
paafølgende Krig («Grevens Fejde») styrede det norske Rigsraad 
Riget og var om Sommeren 1535 efter en Del Forhandlinger villigt 
til at hylde den af de danske valgte Kong Christian III. Efter at 
imidlertid Ærkebiskop Olaf Engelbrechtsen havde ladet de 
Rigsraader, der ved Juletiden kom til Throndhjem, fængsle, og Hr. 
Vincents Lunge endog var bleven dræbt, synes Befalingsmanden paa 
Akershus, Erik Gyldenstjerne, der reddede det søndenfjældske Norge 
for Kong Christian III ved at forjage den af Ærkebispen udsendte 
Einar Tjeld, at have fundet Hr. G. G.s Forhold tvetydigt, i det 
han havde vægret sig ved at understøtte ham, og lod derfor hans 
Gaard Nygaard (ved det nuværende Frederiksstad) afbrænde om 
Vaaren 1536. Ærkebispen formaaede imidlertid ikke længe at 
fortsætte sin Modstand, og Hr. G. G. svor nu 8. Okt. atter Kong
Christian Troskab og fik et Vidnesbyrd af Almuen i Borgesyssel 
om, at han aldrig havde opfordret den til Ulydighed mod Kongen. 
Under alle disse Begivenheder beholdt han stadig sine Len Idde 
og Aabygge Skibreder, som han formodentlig allerede fik, da han 
opgav Baahus, og den noget senere erhvervede Rygge Skibrede, hvilke 
alle ved hans Død overgik til Sønnen Christoffer G. Hr. G. G. 
afgik ved Døden om Vaaren 1553; han havde været gift med Fru 
Birte Tønnesdatter af den danske Adelsslægt Viffert, en Datter af 
Tønne Pallesen til Brolykke i Fyn og Kirsten Knudsdatter (Reventlow). 

Pal.-Müller, Grevens Feide II. 
Allen, De tre nord. Rigers Hist. IV, 2, passim. 
Danske Mag. 3. R. III, 224.

<i>H. J. Huitfeldt-Kaas.</i>

</chapter><chapter name="Galen, Peder, --1355, Ærkebiskop">

<b>Galen, Peder,</b> --1355, Ærkebiskop, 
hørte til en anset Slægt, der havde Vaabenmærke, 3 Bjælker, til fælles med Medlemmer 
af Hvide-Slægten og maaske ogsaa var en Gren af samme berømte 
Slægt. Han var Søn af Ridderen Jens Nielsen til Næsbyholm i 
Skaane og blev, efter at være optaget i Lunds Domkapitel som 
Kannik, i 1329 eller et af de nærmest foregaaende Aar valgt til 
Decanus i Kapitlet. Efter Ærkebiskop Carls Død (s. III, 366) 
overdroges Valget af en ny Ærkebisp til et Femmandsudvalg blandt 
Kapitlets Medlemmer, 5 saakaldte Kompromissarier, hvoriblandt 
P. G. Valget traf denne, som uden Tvivl endnu s. A. (1334) 
begav sig til Avignon for at faa sit Valg bekræftet. Af ukjendte 
Grunde, som dog ikke ses at have staaet i nogen Forbindelse med 
Valget, trak det længe ud med Pavens Bekræftelse, lige til 27. Febr. 
1336, og først i Sommeren s. A. var P. G. atter hjemme i sit Stift. 
Dettes Beboere havde nogle Aar tidligere søgt Beskyttelse mod de 
tyske Panthavere hos Kong Magnus af Sverige og hyldet ham som 
deres Konge. Denne Hylding blev 1340 bekræftet og gjentaget af 
Skaaningerne og deres nye Ærkebisp, men ikke des mindre ydede 
sidstnævnte Kong Valdemar Hjælp Aaret efter ved Belejringen af 
Kalundborg. Uden Tvivl var han paa den Tid endnu ikke løst 
fra sit Forhold til den danske Krone, men, hvis saa var, foregik 
der en Forandring heri, da Skaane ganske afstodes til Sverige i 
Efteraaret 1343. Paa samme Tid aftaltes tillige en almindelig Fred 
mellem Danmark og Sverige, ved hvis Gjennemførelse P. G. var
udset til at være Voldgiftsmand, ligesom det ogsaa blev bestemt, 
at han skulde tage Kjøbenhavns Slot og By med Amager og et 
Par omliggende Herreder i Besiddelse, til det afgjordes, hvem af 
Kongerne, Valdemar eller Magnus, de skulde tilhøre. 1345 holdt
Ærkebispen en Provinsialsynode i Helsingborg, hvor der bl. a. 
fastsattes strænge Straffe for Vold og Overgreb mod Kirkens Personer 
og Ejendom. Efter en 21aarig Embedstid og efter endnu i sine 
sidste Aar at have været Vidne til den saakaldte
sorte Døds Rædsler døde P. G. 16. April 1355
og fik sit sidste Hvilested i Lunds Domkirke.

<i>C. Weeke.</i>

</chapter><chapter name="Galen, Tuve, --1376--">

<b>Galen, Tuve,</b> --1376--, tilhørte den samme ansete
skaanske Slægt som den foregaaende. Han nævnes første
Gang 1345 og var da allerede Ridder. Da Skaane 1360
var blevet dansk, traadte han i Valdemar Atterdags
Tjeneste, var 1364-65 Kongens Marsk og blev efter
Kongens Død Gjældkjær eller Statholder i Skaane
(1376-83). Han var en upaalidelig Mand, der gjentagne
Gange viste sig som Forræder. 1368 sluttede han sig --
under Valdemars Landflygtighed -- til Kong Albrecht
af Sverige, og under Olufs Regering traadte han i
hemmelig Forbindelse med Meklenborgerne. Han blev da
afsat fra sin vigtige Post, og 1382 blev hans Borg
Tustrupsø indtaget, sandsynligvis af Margrethe, i hvis
Besiddelse den senere findes. G. skrev sig til Færlev
i Skaane og til Næsbyholm, hvilken sidstnævnte Gaard
han 1400 solgte til Ærkebiskop Jacob i Lund. Han var
allerede 1345 gift med Ingefrid (Pedersdatter?) og
havde en Søn Peder og en Datter Ingefrid, der var
gift med Jens Axelsen Ulfeldt.

Weeke, Lunds Domkapitels Gavebøger S. 126.

<i>Mollerup.</i>

</chapter><chapter name="Galeotti, Vincenzo, 1733-1816, Balletmester og Balletkomponist">

<b>Galeotti, Vincenzo,</b> 1733-1816, Balletmester og Balletkomponist. 
V. Tomaselli, hvis Kunstnernavn var Galeotti, fødtes i Florents 
5. Marts 1733 og begyndte med at studere Medicin, men førtes af sin
opvakte, poetiske Aand snart hen til Kunsten og
lærte Dans tillige med Mimik og Komposition under
den berømte Angiolini i Italien, hvorefter han drog
til Paris for yderligere at uddanne sig under en
Celebritet som Noverre. Han fik snart et anset Navn,
modtog et Engagement i London, hvor han virkede i
3 Aar, tog atter tilbage til Italien og blev der
fra kaldt til Kjøbenhavn, hvor han 6. Okt. 1775
begyndte sin langvarige og heldbringende Virksomhed
som Balletmester. Den højtbegavede Italiener,
der var udstyret med en levende Fantasi, en fin,
lutret Smag, et nøje Kjendskab til alle sin Kunsts
tekniske Hjælpemidler og et sikkert Blik for den
rette Benyttelse af de artistiske Kræfter, som stode
til hans Raadighed, er Grundlæggeren af den danske
Ballet, thi hvad der i denne Retning før hans Tid
var fremkommet paa den danske Scene, var uden al
Betydning. Som ægte Kunstner havde G. den sande
Opfattelse af Ballettens Væsen og Natur: han vilde
have, at 
Balletten skulde være noget andet og mere end et blot og bart 
Tidsfordriv; Balletten skulde være et mimisk Kunstværk, hvori en 
bestemt Handling fremstilledes med en Intrige, som knyttedes og 
løstes paa en dramatisk naturlig og anskuelig Maade, og i hvilket
Danse, Grupper, Optog og Effektsteder fremgik som en Selvfølge af 
Handlingen, saaledes at denne ikke afbrødes af dem, men fandt 
en Støtte i dem, samtidig med at der paatryktes Kunstværket et 
Præg af den Tid, hvorpaa det foregik, og af det Folk, til hvilket
Handlingen var henlagt. Det var kun et faatalligt Personale, med 
hvilket G. kunde begynde sin Virksomhed i Kjøbenhavn, men han 
forstod udmærket at anvende det, og skjønt han selv som Danser 
allerede var ude over de bedste Aar, bevægede han med sin smukke 
Figur, sine ildfulde Øjne og sin levende Mimik sig dog saa
anstandsfuldt, gratiøst og malerisk paa Bræderne, at man rent oversaa 
de Mangler, han kunde have som Bravourdanser.

Han debuterede som Balletmester paa den danske Skueplads 
20. Okt. 1775 med Balletten «Kongen paa Jagt», og saa vel denne 
som «Zigeunernes Lejr» og flere andre, der alle vare frie Bearbejdelser
af hans Lærer Angiolinis Kompositioner, gjorde betydelig 
Lykke. Hvad der her bødes Publikum, var en koreografisk Kunst, 
det ikke tidligere havde kjendt, og selv en saa Stræng Dommer 
som Rosenstand-Goiske, i hvis Øjne Balletten næsten var en Uting, 
maatte anerkjende G.s store Evner og har givet følgende Skildring 
af ham: «Hans Stof eller, hvad det samme er, hans Fabel og Plan 
er ordentlig dramatisk, hans Udførelse fuldkommen regelmæssig og 
hans Situationer pittoreske eller dannede ved skjønne Grupper. 
Men det, som gjør denne fortræffelige Mands Kunst og Smag Ære, 
er, at han, naar han tager sit Stof eller sin Fabel af et andet 
Skuespil, da ypperlig forstaar at <i>ballettisere</i> det, om jeg saa maa sige. 
Altid maa Tilskueren beundre den skjønne Forvirring, den Mængde 
af Personer, som bringes paa Skuepladsen, hvorved dog den ene 
ikke gaar den anden i Vejen, de mange Situationer og Tableaux, 
den ypperlige Aktion og Pantomime, som vises os, og overhovedet 
den Regelmæssighed og Sandsynlighed, der altid hersker i hans 
Kompositioner. Med ét Ord, man kan her sige: det er ikke 
alene Sanserne, denne Mand véd at fornøje, men det er endogsaa Sjælen.»

Efter et Aars Forløb fornyede G. sin Kontrakt med Theatret 
paa den Betingelse, at det ogsaa engagerede hans Hustru, Antonia 
f. Guidi, der var en anset Danserinde i Mailand. Hun debuterede 
paa det kgl. Theater 26. Nov. 1778 i Balletten
«Statuen», men blev kort efter syg og døde 29. Juli
1780.

I sine første Aar i Kjøbenhavn udfoldede G. en
meget stor Virksomhed og komponerede saaledes
fra 1775-80 ikke mindre end 17 forskjellige
Balletter, der næsten alle vandt stort Bifald,
særlig «Marybones Have i London», «Statuen», «Linna
og Valvais» samt «L'orphelin de la Chine». Om en
anden af hans Balletter, «Kjærligheds og Mistankens
Magt», skriver Overskou, at han her havde digtet
et lille Skuespil, tiltalende ved Begivenheden,
fuldt af Liv, Følelse, Lune og Afvexling, og alt
med Anvendelse af yderst smaa Midler. At Publikums
Interesse for denne Kunstretning efterhaanden steg,
er lige saa naturligt, som at Landet søgte at sikre
sig den dygtige Mand. Han blev derfor i 1781 ansat
paa Livstid med Tilsagn om Pension, Meddelelse af
Indfødsret og Haab om at blive Hofballetmester. I
Aarenes Løb havde han faaet sig et Personale, med
hvilket han var i Stand til at skride til de større
og fuldkomnere Opgaver, som fremstillede sig for hans
Kunstnerblik, og for disse Kræfter skabte han da i
de kommende Aar de mange Balletter, der gjorde hans
Navn berømt langt ud over Landets Grænser. Saaledes
fremkom i 1786 den nydelige lille Humoreske «Amors
og Balletmesterens Luner», der Aaret efter fulgtes
af hans første tragiske, med stort Bifald optagne
Ballet «Semiramis». Med Fireakts-Balletten «Telemach
paa Kalypsos ػ betraadte G. i 1792 en -- som han
troede -- ny Vej, i det han tog Sangen med som
understøttende Element for Dansen, og hvor meget
der end kunde indvendes mod denne Sammenblanding,
gjorde den ypperlige Balletkomposition, som støttedes
af C. H. Prams Vers og Grevinde Ahlefeldts Musik
(I, 134), megen Lykke. Paavirket af Pram fremførte
han i 1801 sin Treakts-Ballet «Lagertha», der med
rette af Datiden erkjendtes for et Mesterværk saa
vel i Henseende til Handlingens Gang som til Danse,
smagfulde Grupperinger og maleriske Optog. Ogsaa her
havde han anvendt Sange og i Schall, der har sat Musik
til mange af hans Arbejder, fundet en fortræffelig
Komponist. Det paafølgende Aar bragte atter to
nye Beviser paa G.s store Talent som Balletdigter i
«Bjærgbøndernes Bøn og Spejlet» samt i «Nina eller den
vanvittige af Kjærlighed», og i Fireakts-Balletten
«Rolf Blaaskjæg», som skriver sig fra 1808, saa vel
som i Femakts-Balletten «Romeo og Giulietta» fra 1811
lagde Oldingen tydelig for Dagen, at Aarene endnu
ikke havde svækket hans Aandsevner. Derfor skriver
Rahbek ogsaa om ham efter hans
Død: «Ikke drister jeg mig til at bedømme ham som egentlig 
Balletkomponist, mindst naturligvis med Hensyn paa, hvad der 
vedkommer den egentlige Dans; men det vover jeg at sige med 
Sandhed, at mellem de tragiske Digtere, jeg har kjendt, jeg har ingen
genialere fundet, at hans Aands Ild langtfra at svækkes, endsige ¨
slukkes, med Aarene, tvært imod syntes bestandig at brænde klarere 
og stærkere, og at mellem samtlige de Kunstnere, vi her have tabt,
ingen fra denne Synspunkt betragtet i højere Grad havde Adkomst 
til det Hædersminde, Cicero satte sin Ven og Lærer Roscius, at, 
skjønt han døde en Olding, syntes han dog, i Betragtning af hans 
mageløse Kunst, aldeles ikke at have burdet dø.»

G. har i alt komponeret 48 Balletter, som ere gaaede 2181 
Gange over Scenen; desuden har han komponeret 16 pantomimiske 
Prologer og Epiloger samt Entreer og arrangeret Danse og Optog 
til 25 Skuespil. Han blev, hvad der paa hin Tid var en stor 
Sjældenhed, for sin fortjenstfulde Virksomhed i 1812 benaadet med
Danebrogsordenens Ridderkors og fik i 1814 Rang med Universitetets 
Professorer. Han døde 16. Dec. 1816, og med ham jordedes ogsaa 
hans Balletter. Vel gjorde man i 1833 et Forsøg paa at gjenoptage 
«Romeo og Giulietta», men det mislykkedes, og kun hans lille
Ballet «Amors og Balletmesterens Luner» har holdt sig indtil de sidste Aar.

Manthey, Ridderes Levnetsløb 1809-17 S. 152 f. 
Minerva 1817, IV. 
Overskou, Den danske Skueplads.

<i>Edgar Collin.</i>

</chapter><chapter name="Galschiøt, Henrik Christian Valentin, f. 1831, Gartner">

<b>Galschiøt, Henrik Christian Valentin,</b> f. 1831, Gartner. 
G. er født 13. Sept. 1831 i Vester Egede paa Sjælland, hvor Faderen, 
Chr. Ludv. G., da var Præst; Moderen hed Cathrine Marie f. Kynde. 
1846 blev han sat i Gartnerlære paa Hardenberg, og efter et
Ophold i Fredensborg og Rosenborg Slotshaver samt i Botanisk Have 
i Kjøbenhavn underkastede han sig 1854 Gartnerexamen. Han blev 
derefter ansat som Gartner paa Aggersvold og senere paa Holsteinborg. 
Siden 1858 har han beklædt Stillingen som Gartner paa 
Herresædet Ledreborg, hvis smukke Park og Have er almindelig 
bekjendt. G. har besvaret en af Selskabet til Havedyrkningens 
Fremme i 1871 udsat Prisopgave: «Vejledning i Havebrug for mindre 
Jordbrugere» (udkom 1876). Med Understøttelse af samme Selskab 
har G. end videre i 1879 udgivet «Vejledning i Dyrkning af 
Handelsplanter og Rodfrugter samt Frøavl for den mindre Jordbruger». 
Dette Skrift fremkom ligeledes som Besvarelse paa en af Selskabet 
udsat Prisopgave. End videre har han medvirket ved Udgivelsen 
af de nye Oplag af F. E. Chr. Jensens «Dansk Havebog», som ere 
besørgede ved Docent E. Rostrup; hans Medvirkning har særlig
omfattet Gjennemsynet af Køkkenhaven. Desuden har han skrevet 
adskillige mindre Artikler og Boganmeldelser i «Tidsskrift for 
Havevæsen», «Dansk Havetidende», «Gartnertidende», i Landbrugsbladene 
og i Dagspressen. Med Understøttelse af Indenrigsministeriet 
og det kgl. danske Haveselskab foretog G. 1882 en Rejse 
til Quedlinburg og Handelsgartner Bøghs Haver ved Horsens for 
at sætte sig ind i Frøavl. Beretningen om denne Rejse findes 
offentliggjort i «Ugeskrift for Landmænd» 1883. -- Gift 1. (14. Nov. 
1856) med Hansine Mathilde f. Schebye (d. 4. Juli 1863), Datter af 
Forpagter Hans S. paa Bøllesminde paa Laaland, 2. (28. Sept. 1864)
med Karen Kathrine f. Schebye, en Søster til hans første Kone.

<i>L. Helweg.</i>

</chapter><chapter name="Galschiøt, Martinus Ludvig, f. 1844, Redaktør">

<b>Galschiøt, Martinus Ludvig,</b> f. 1844, Redaktør. 
G. er født i Helsingør 11. Dec. 1844. Hans Fader var Kjøbmand Carl Adolph 
G., Moderen hed Elise Birgitte f. Just. Han gik først i Helsingørs 
Realskole, men dimitteredes senere (1863) privat til Universitetet,
ved hvilket han 1870 tog Magisterkonferens i nordisk Filologi. I 
1872 studerede han i Stockholm og Upsala paa det Oehlenschläger-Tegnérske 
Stipendium og opholdt sig derpaa fra 1873-75 i Italien. 
Umiddelbart efter sin Hjemkomst blev han litterær-æsthetisk
Medarbejder ved «Dagbladet» (1875-83) og Korrespondent til Stockholms 
«Dagblad», indtil han i Okt. 1884 overtog Ledelsen af 
«Illustreret Tidende». Som Tilhænger af den litterære Bevægelse
i Halvfjerdserne deltog G. virksomt i Kampen, om end ikke ude 
i de yderste Linjer, og hævdede trods al Indsigelse sin Stilling ved 
Topsøes «Dagblad» ved sine smagfulde og dygtige Domme. Hans 
Evne til at samle Mennesker om sig og give hver sit har sat Frugt 
i en betydelig Udgivervirksomhed, saaledes navnlig af det værdifulde 
illustrerede Værk «Danmark i Skildringer og Billeder» (1884 ff.). 
Ogsaa har han staaet adskillige yngre Forfattere bi med Raad og 
Daad. Som Redaktør af «Illustreret Tidende» har han især arbejdet 
paa at gjøre Stoffet aktuelt og indføre nye og billigere 
Reproduktionsmethoder for Billedernes Vedkommende. 28. Okt. 1890 ægtede 
han Henriette Cathrine Wiibroe (f. 30. Okt. 1847), Datter af Agent, 
Brygger Carl W. og Christine Vilhelmine f. Klentz. 

<i>Carl Bruun.</i>
</chapter>
<chapter name="Galskjøt, Thomas Martinus Braem,</b> 1748-1828, Præst">

<b>Galskjøt, Thomas Martinus Braem,</b> 1748-1828, Præst,
er Søn af Sognepræst Jac. Sparre G. (f. 1713 d. 1752) og Inger 
Margrethe f. Braem. Han fødtes 2. Jan. 1748 i Lavrberg Præstegaard 
i Aarhus Stift. Han deponerede 1765 fra Kolding Skole, ved 
hvilken han strax det næste Aar blev Hører, i hvilken Stilling han 
blev i 10 Aar. I denne Tid havde han 1770 taget theologisk
Embedsexamen, og 1776 ansattes han som Kapellan i Skien; her fra 
forflyttedes han 1784 til Hyllested, Venslev og Holsteinborg i Sjælland, 
hvor han døde 23. Maj 1828. -- Han havde 1776 ægtet Karen 
Hvistendahl (f. 1757 d. 1831), Datter af Matth. H., residerende Kapellan 
ved Frue Kirke i Kjøbenhavn.

G. var en meget flittig Forfatter af Artikler i Blade og 
Tidsskrifter om alle de Spørgsmaal, der bevægede hans Samtid hele 
hans lange Liv igjennem. Han skrev 1807 «Noget om Kanonbaade» 
og 1813 om Pengevæsenet. Fremdeles har han deltaget ivrig i
Drøftelsen af forskjellige landøkonomiske Spørgsmaal; men om han 
end ligesom saa mange i hans Tid troede at kunne indlade sig 
paa at give gode Raad og Anvisninger paa Omraader, hvor han 
ikke var synderlig hjemme, saa var det dog Skolevæsenet og 
Folkeoplysningen, der vare hans Hovedinteresse. For denne fik han 
Lejlighed til at virke, da Grev F. A. Holstein overtog Holsteinborg
og der med stor Iver tog fat paa Skolevæsenets Forbedring. G. 
har vistnok været enig med ham, naar han i denne Tid af sit 
Liv vilde, at hele Undervisningen skulde have et moralsk Øjemed, 
saa han endog kunde udtale ved en Censur over de paa hans Gods
afholdte Examiner, at «Syndsforladelse for Christi Skyld ønskede 
jeg helst ikke berørt». Da G. 1815 udgav et «Forsøg til en Lærebog 
i den kristelige Religion for de svage af Evner og for de ved 
Fattigdom eller andre Aarsager forsømte og ukyndige», lavede han ´
om ikke blot paa Luthers Forklaringer, men ogsaa paa de 10 Bud 
og paa Trosbekjendelsen. Men Hensigten hermed var dog egentlig 
ikke at rationalisere disse, men at gjøre dem tydeligere og lettere 
forstaaelige. -- I det hele bære hans Afhandlinger om Undervisningsvæsenet
Præget af en virkelig Iver for dette og af Forstand
paa den Maade, hvorpaa Børn skulle behandles. Han har ogsaa 
Fortjenesten af at være en af de første, der udtalte Betænkelighed 
ved Indførelsen af den indbyrdes Undervisning (1819).

Erslew, Forf. Lex.

<i>L. Koch.</i>
</chapter>
<chapter name="Galster, Carl, 1835-91, Officer, Skolemand">

<b>Galster, Carl,</b> 1835-91, Officer, Skolemand. 
G. er født i Nørre Sundby 28. Avg. 1835 og Søn af
ndfr. nævnte Johan Georg G. Efter at have nydt
Undervisning i Hjemmet og i Aalborg Latinskole kom
G. 1854 ind paa Landkadetakademiet, hvorfra han 1856
afgik som Sekondlieutenant til 5. Bataillon, men
forsattes Aaret efter til 17. Bataillon. Med denne
Afdeling (17. Regiment) deltog han i Krigen 1864,
og Dybbøldagen, 18. April, var han Kompagnikommandør
og Kommandant i Skanse Nr. 8. Skansen isoleredes
fuldstændig under Kampens Gang og blev heftig
beskudt med Kardæsk- og Geværild, men G. holdt
med den ham egne frygtløse Energi urokkelig
Stand, og Skansens brugbare Kanoner og den lille
Infanteribesætning fyrede lige til det sidste,
og indtil de overvældedes af de fjendtlige
Stormkolonner. G. førtes derefter som Fange til
Posen. To af Regimentets Officerer gjorde sig paa
samtlige Regimentskammeraters Vegne til Tolk for den
Beundring, man følte for hans udmærkede Holdning,
og efter Hjemkomsten fra Fangenskabet hædredes han
med Ridderkorset. G. blev Premierlieutenant 1867,
forsat som saadan til 24. Bataillon 1874, Kapitajn
1876 ved 27. Bataillon, men kort efter forsat til
21. Bataillon og afskedigedes 1887 paa Grund af
Alder af Hærens Linje, hvornæst han blev ansat som
Kompagnichef i Forstærkningen ved 31. Bataillon.

Ved Siden af den militære Gjerning har G. ved sin
Jærnflid og støttet af en Arbejdskraft, der turde
være enestaaende, fundet Lejlighed til Udfoldelse af
en omfattende Lærervirksomhed. Allerede som ganske
ung, i 1857, begyndte han med at give Undervisning,
navnlig i Mathematik, hvilket Fag han har en
særegen Gave til at foredrage letfattelig, og i 1865
oprettede han sammen med en Svoger Galster & Holbølls
Kursus. Det dimitterede til Præliminærexamen og
Examen artium, men dets Hovedformaal var at forberede
til den militære Højskole, senere Officersskolen,
og Søofficersskolen, og det langt overvejende
Antal af de nuværende Officerer i Hæren er udgaaet
fra dette Institut. Som Kursusbestyrer og Lærer er
G. overordentlig afholdt -- en naturlig Følge af den
levende Interesse, hvormed han omfatter sine Elever,
og den fortrolige og kammeratlige Maade, hvorpaa han
omgaas dem --, og et smukt Vidnesbyrd herom blev givet
ham, da han havde virket 30 Aar som Lærer, gjennem
en Adresse, undertegnet af over 500 Officerer, alle
forhenværende Elever. -- G. ægtede 21. Dec. 1862 Marie
Louise Caroline Cathrine Holbøll (f. 9. Juli 1840),
Datter af Inspektør i Sydgrønland, Kapitajnlieutenant
Carl Peter H. og Hanne Sophie Therese f. Petersen.
G. døde 22. Okt. 1891.

<i>S. A. Sørensen.</i>
</chapter>
<chapter name="Galster, Johan Georg, 1776-1848, Handelsmand og Industridrivende">

<b>Galster, Johan Georg,</b> 1776-1848, Handelsmand og Industridrivende, 
er født 20. Nov. 1776 i Erlangen, hvor hans Fader var 
Skomagermester. Efter at have lært Handelen i sin Fødeby fik han 
Ansættelse hos et Handelshus i Birmingham, for hvilket han flere 
Gange berejste Danmark og Norge. Han var i Kjøbenhavn under
Bombardementet i 1807, og saa godt som tvungen af Omstændighederne 
nedsatte han sig strax efter som Kjøbmand i Aalborg, 
hvor han hurtig efter hinanden anlagde en Strømpefabrik, en 
Handskefabrik, en Hattefabrik, et Bomuldsvæveri og en Klædefabrik,
den sidste i Forbindelse med Kjøbmanden Etatsraad 
Christopher Quist. Denne betydelige Fabrikvirksomhed, der væsentlig 
forestodes af Udlændinger, blomstrede imidlertid kun, saa længe 
Krigen varede. Efter Freden med England sygnede den hen, og 
1816 maatte han opgive sit Bo. Han levede derefter som Detailhandler
i Nørre Sundby, hvor han dog ogsaa drev Landbrug; han 
døde 23. Sept. 1848. I sine Velmagtsdage var han bleven udnævnt 
til Agent. 13. Maj 1815 havde han ægtet Elisabeth Charlotte Morine 
Castonier (f. 21. Maj 1797 d. 28. Nov. 1860), Datter af den senere 
Generallieutenant Fr. Jul. Chr. C. (s. III, 430).

Selmer, Nekrolog. Saml. I, 360 f.

<i>C. Nyrop.</i>

</chapter><chapter name="Galt, Peder, 1584(?)-1644, Admiral">

<b>Galt, Peder,</b> 1584(?)-1644, Admiral, 
Sønnesøn af ndfr. nævnte Peder Ebbesen G. og Søn af Niels Pedersen G. til Ingelstad i Skaane og Elisabeth Christoffersdatter Huitfeldt, en Søster til
Historikeren Arild H. Som hans Fødselsdag opgives 27. Juli; 
Aaret 1584 er ikke ganske sikkert. Efter at have studeret ved 
tyske Universiteter blev han 1604 Sekretær i Kancelliet, men rejste 
Aaret efter med Orlov til Frankrig. 1609-12 gjorde han paa ny 
Tjeneste i Kancelliet og deltog tillige 1611 i Kalmarkrigen. Han 
fik 1612 et Kanonikat i Roskilde, hvilket han 1618 ombyttede med 
et lignende i Lund. 1621 blev han udnævnt til den første faste 
danske Agent i Stockholm, en Stilling, som han beholdt til 
Slutningen af 1624; muligvis har hans Forbindelse med den halmstadske 
Borger Frederik Ludvigsen, der blev ilde set af den svenske Regering
paa Grund af sit Forhold til Kongen af Polen, bevirket hans 
Tilbagekaldelse. Nogle Aar efter sin Hjemkomst forandrede han sin 
hidtidige Løbebane, i det han 1627 traadte i Flaadens Tjeneste og 
det følgende Aar fik Bestalling som Kapitajn til Lands og Vands. 
Han førte 1629 et Skib, der krydsede langs Jyllands Kyst, var 
under Christian IV's Togt mod Hamborg i Sommeren og Efteraaret 
1630 Underadmiral paa Skibet «Spes», der havde Kongen om Bord, 
og kommanderede 1631 en Eskadre, som havde Station i Østersøen; 
i de nærmest følgende Aar vides han derimod ikke at have haft 
nogen Tjeneste til Søs. Han har da uden Tvivl plejet sine litterære
Interesser, der maaske i og for sig optoge hans Tanker mere end 
Søvæsenet. Han skrev Digte, baade latinske og danske, uden 
videre Poesi, om end ikke blottede for Humor, men fortrinsvis 
gav han sig af med juridiske Studier. Det eneste bevarede Skrift 
af ham, som han forfattede 1632, men som aldrig blev trykt, har 
til Titel: «De jure Danorum liber». Det er et Forsøg paa et Slags 
dansk Retshistorie, hvor Undersøgelsen er foretagen med en vis 
Lærdom; Begyndelsen er en Kritik af forskjellige ældre Opfattelser 
af det danske Folks Herkomst, men Hovedformaalet er at hævde 
de danske Loves Originalitet og Danmarks Selvstændighed over for 
de romerske Kejsere; Kongerne prises som dem, der fra Arilds Tid 
have givet Lovene. Med et vist Lune hentyder han i den til 
Christian IV rettede Dedikation til Modsætningen mellem hans 
Embede som Søkapitajn og hans Kjærlighed til Muserne. Det 
blev dog den første Virksomhed, som i bogstavelig Forstand blev 
afgjørende for hans Liv.

Da den danske Flaade i Slutningen af Juni 1644 stak i Søen 
fra Kjøbenhavn for at møde sin svenske Modstander i Østersøen, 
var P. G. Chef paa «Oldenborg», Viceadmiralskibet i Generaladmiralen
Jørgen Vinds Eskadre. I denne Egenskab deltog han 
i. Juli i Slaget paa Kolberger-Heide, og hans Skib hørte til de 
stærkest engagerede. Dagen efter, da det i Kampen meget 
medtagne Admiralskib «Patientia» sendtes tilbage til Kjøbenhavn med 
den livsfarlig Saarede Jørgen Vind om Bord, blev G. Admiral for
den af Eskadrerne, hans Skib hørte til. Uden nogen formel 
Udnævnelse til Generaladmiral indtog han fra nu af som Chef for 
Hovedeskadren en saadan Plads, og han blev den, der med sine 
Skibe laa yderligst mod Fjenden, da Blokeringen af den i Kieler-Fjord 
liggende svenske Flaade begyndte en Uges Tid senere. Efter
den af Kongen 13. Juli udstedte Ordre, der angik mulige svenske 
Forsøg paa at sejle ud af Fjorden, skulde han med sin Eskadre 
være den første til at optage Kampen mod Fjenden, hvis denne 
søgte Slag; var det derimod blot dennes Hensigt at undkomme,
skulde G. sammen med de andre Admiraler sætte efter ham. 28. Juli 
rørte den svenske Flaade sig for første Gang; den løb dog ikke 
ud af Kieler-Fjord, men lagde sig kun lidt længere ud øst for 
Christianspris. Ogsaa den næste Dag gik rolig hen, i det først 
stille Vejr og siden Modvind hindrede Svenskernes Bevægelser; 
den danske Flaade lagde sig derimod paa den østre Side af Reden,
saaledes at den havde Vinden med sig. Samme Dag, 29. Juli, 
udstedte Christian IV en Ordre, der blev skæbnesvanger for G.; 
efter den skulde han strax uden Sky den lette Anker, gaa Fjenden 
saa nær som muligt og derpaa give ham de glatte Lag; hele 
Flaaden skulde deltage i denne Bevægelse, men for øvrigt skulde 
man rette sig efter den tidligere Ordre, og ingen af Skibene skulde 
forfølge Fjenden ind i Snævringen ved Christianspris. Da den 
svenske Flaade 30. Juli om Morgenen sejlede frem for gunstig Vind, 
men senere paa Dagen standsede, fordi Vinden sprang om, havde 
der vistnok været Lejlighed for G., hvis Skibe nu havde Medvind, 
til at udføre Kongens Befaling fra Dagen før og gaa løs paa 
Modstanderne; men til disses Forbavselse og sikkert til Kongens
Forbitrelse undlod han dette. Han angav selv senere, dels at han 
ikke havde forstaaet Kongens Ordre af 29. Juli som Befaling til 
Angreb, dels at han ikke hurtig nok kunde faa sin Eskadre samlet. 
Det maa dog uden Tvivl staa fast, at han 30. Juli forsømte en 
Mulighed til at skade Svenskerne, skjønt det vel kan tjene til 
hans Undskyldning, at Kongens Ordrer ikke vare meget tydelige. 
Christian IV's Misfornøjelse med, hvad der var sket, fik imidlertid
allerede Udslag Dagen efter, i det G. 31. Juli maatte «indtil videre 
Besked» træde tilbage til sin tidligere Stilling som Viceadmiral, 
medens Kapitajnen paa det nu fra Kjøbenhavn tilbagekomne Skib 
«Patientia», Erik Ottesen Orning, blev Generaladmiral. For de
følgende Dages Begivenheder og særlig for den Ulykke, der 
indtraadte ved, at den svenske Flaade Natten mellem 1. og 2. Avg. 
slap ud af sin Indespærring uden at blive forfulgt af den blokerende 
Modstander, har P. G. altsaa intet direkte Ansvar, og et saadant
blev heller ikke tillagt ham af Kongen. Men i Sorgen og Harmen 
over Begivenhedernes Gang voxede Christian IV's Vrede over den 
Forsømmelse, som var begaaet 30. Juli, og 2. Avg. udstedte han 
en Ordre om, at G., hvem «vi ikke ere til Sinds længere at bruge 
paa vor Skibsflaade», skulde begive sig til Kjøbenhavn. Da han 
selv var kommen hjem til Hovedstaden, indstævnede han 23. Avg. 
G. til at tiltales og dømmes for den paa den nævnte Dag udviste 
Forseelse og Ulydighed. Og da Admiralitetsretten paa Bremerholm 
erklærede sig uberettiget til at paakjende Sagen, fordi den angik
en Adelsmands Liv og Ære, lod Kongen den strax gaa videre til  
Rigsraadet, og de tilstedeværende Medlemmer af dette traadte 
sammen 28. Avg. De dømte ham til Døden som ulydig mod den 
givne Ordre, men alle bade de i deres Votering om, at Kongen 
vilde lade Naade gaa for Ret, og selv kastede han sig for Kongens 
Fødder. Det vidner mere om en af Sorgen skabt eller næret Haardhed
end om en rolig Retfærdighedsfølelse, at Christian IV ikke lod 
sig røre. 31. Avg. blev P. G. henrettet lige over for Kjøbenhavns 
Slot. Liget blev baaret hen i et Fjællehus ved Holmens Kirke og 
siden der fra flyttet til Hagested Kirke. -- Han havde været gift 
med Birgitte Jensdatter Baad, der var død 18. Maj 1630.

Bruun, Slaget p. Kolberger Heide S. 125 ff. 
Lind, Kristian IV og hans Mænd p. Bremerholm S. 263 f.

<i>J. A. Fridericia.</i>

</chapter><chapter name="Galt, Peder Ebbesen, --1548, Rigsraad">

<b>Galt, Peder Ebbesen,</b> --1548, Rigsraad, 
Søn af Ebbe Mogensen G. til Rudbjærggaard og Tyrrestrup og Sophie Pedersdatter Høg 
fra Eskjær, var en af de mere fremtrædende Adelsmænd paa 
Reformationstiden. Han var Lensmand paa Næsbyhoved ved Odense, 
der var tillagt Kong Hans' Enke, Dronning Christine, under hele 
hendes Enkestand (1513-21) og derpaa under Christian II, indtil 
denne efter det jyske Raads Opstand i Begyndelsen af 1523 
pludselig fratog ham baade dette Len og Hindsgavl, hvori han havde 
Pant som Arving efter Gjord Nielsen Drefeldt, med hvis Datter
Ingeborg han var gift. Peder Ebbesen (som han altid selv skriver 
sig) opsagde da 19. Marts Kongen sin Troskab, dog først efter at 
han var truet med Tab af Gods og Liv af det jyske Raad. Som 
Grund anfører han tillige sin Frygt for at komme til Kongen i 
Sjælland paa Grund af Mor Sigbrits Trusler. Han sluttede sig nu 
til Frederik I, fik 1524 Næsbyhoved tilbage, hvortil Pantesummerne 
fra Hindsgavl overførtes, indtil han 1529 fik Lundenæs i Jylland i 
Pant paa Livstid for de store Summer, Kronen skyldte ham og 
Gjord Nielsens Arvinger. Størst Betydning fik han dog under 
Grevefejden, da han, der ved Svogerskabsbaand var nøje knyttet 
til Mogens Gjøe og Erik Banner, sluttede sig til Christian III. Han 
var en af Hovedførerne for den Troppestyrke, Hertug Christian i 
Juli 1534 sendte til Fyn for at dæmpe de der udbrudte Uroligheder. 
Men da der i Avg. ankom Hjælp fra Grev Christoffer, bleve de
hertugelige overraskede i Nyborg, hvorfra P. E. dog undslap. Da 
Skipper Clement havde rejst Bønderne i Jylland, fik P. E. i Forening 
med Rigsraad Ove Lunge efter Adelens Nederlag ved Svendstrup 
Befaling til at sørge for Befæstelsen og Forsvaret af Randers, et 
Hverv, som de ogsaa udførte tilfredsstillende, saa at Bondehærens 
Fremtrængen ad denne Kant blev standset. -- Efter Kong Christians 
Hylding i Viborg i Marts 1535 overdroges det P. E. og Axel Juul 
at indkræve den saakaldte «Halsløsning» af de oprørske 47 Herreder 
og «tinge» med Almuen. Det var et brydsomt og ubehageligt Hverv, 
der ikke uden Grund fremkaldte stor Forbitrelse hos Almuen mod 
P. E., der ogsaa ellers synes at have været en haard og Stræng 
Mand. Straffemyndigheden var ogsaa lagt i disse Mænds Hænder, 
og adskillige Tegn paa P. E.s Strænghed ved denne Lejlighed spores 
i de følgende Tiders Retstrætter.

Da Kjøbenhavn var faldet i Juli 1536, fik P. E. tillige med Erik 
Banner Ordre til at indtage Bispegaardene i Vendsyssel og Viborg
Stifter og fængsle Biskopperne Styge Krumpen og Jørgen Friis. Den 
store Rigsdagsreces af 1536 har han endnu kun underskrevet blandt 
Adelen, men han blev kort efter optagen i Rigsraadet og som 
Stiftslensmand forlenet med Aarhusgaard (1536-48). Som Rigsraad og 
Stiftslensmand kom han til at tage vigtig Del i Ordningen af de nye 
Forhold. Han forekommer overordentlig hyppig som Dommer ved 
de kongl. Retterting eller ved forskjellige praktiske Hverv. Men 
ogsaa i disse Stillinger viste han sig som en haard og havesyg 
Mand. Han forstod at tilvende sine Sønner et Par Vikarier ved 
Aarhus Domkirke; flere af de gamle Kirker i Aarhus Stift bleve 
nedrevne, og han beskyldtes for til egen Fordel at have tilvendt
sig Kalk og Tømmer derfra. Efter hans Død blev der endogsaa 
rejst Sag mod hans Arvinger i den Anledning, ligesom der anstilledes 
Undersøgelser om det Gods, han havde kjøbt af jordegne Bønder 
i Lenet eller af Kapitlets og Kirkens Ejendomme. Dog frafaldt 
Kongen til sidst al Tiltale, han i den Henseende kunde have til Enken (1550).

P. E. havde nemlig ogsaa været overordentlig virksom som 
Godssamler og Godsstyrer og var efterhaanden bleven en af Landets 
rigeste Adelsmænd. Ved Arv kom han efterhaanden i Besiddelse 
af Rudbjærggaard paa Laaland, Tyrrestrup og Skrumstrup (Vilhelmsborg) 
i Jylland, Sellebjærg i Fyn og Ingelstad i Skaane; de 2 sidste 
fik han maaske med Ingeborg Drefeldt. Desuden kjøbte han 1540 af 
Kronen Birkelse Bispegaard med meget Gods i Vendsyssel samt 1546 en 
Del af det Gods, der tidligere havde tilhørt Rigsraad Niels Clementsen 
(IV, 11). Tyrrestrup var dog hans egentlige Sædegaard. Her 
lader han til at have indført store Forbedringer ved Bygningerne, 
Avlsbruget og Havevæsenet («P. G. s Pærer»), men strængt Hoveri. 
I Folkesagnene i Tyrrestrup-Egnen mindedes han derfor som den 
onde «Per Ybs», der nedbrød Kirker og paa uredelig Vis tilrev 
sig Jordstykker, ja endogsaa skød sin egen Svigerfader ihjel! Fanden
lod ham derfor ikke have Ro, men bortførte ham til sidst fra Tyrrestrup. ¨
Virkelig døde han ogsaa paa Palsgaard i April 1548, som 
det synes før d. 10.; endnu d. 3. havde han deltaget i et Rigsraadsmøde
paa Koldinghus, saa han maaske døde pludselig paa Tilbagevejen. 
Den energiske, men haarde og hensynsløse Mand synes 
saaledes bortreven endnu i sin kraftige Alder, vel o. 60 Aar gammel. 
Han efterlod sin Enke, der levede endnu 1552, og sine 10  efterlevende 
Børn, 5 Sønner og 5 Døtre, hvoraf det ældste da først var 
18 Aar og det yngste knap 2 Aar, mange Ejendomme, men ogsaa mange 
Retstrætter. Han ligger tillige med Fru Ingeborg Drefeldt begraven i 
Søvind Kirke. -- Ridderværdigheden opnaaede han aldrig, vel fordi 
han lige saa lidt som Erik Banner og andre luthersksindede
Adelsmænd har ønsket det. Farfader til ovfr. nævnte Admiral P. G.

Danske Herregaarde VI: Rudbjærggaard. 
Saml. t. jydsk Hist. og Topogr. II, 330 ff. IV, 48 ff. 77 ff.

<i>A. Heise.</i>

</chapter><chapter name="Galthen, Matthias,  1734-1812, topografisk Forfatter">

<b>Galthen, Matthias,</b>  1734-1812, topografisk Forfatter,
er født 5. Jan. 1734 i Lemvig, hvor hans Fader, Peder G., død som Præst 
i Hersom, da var Rektor. Han blev Student fra Viborg 1754 og 
theolog. Kandidat 1759. 1782 blev han residerende Kapellan ved 
Ribe Domkirke og Kompastor i Seem, 1793 2. og 1794 1. residerende 
Kapellan ved St. Mortens Kirke i Randers, i hvilken Stilling han 
døde 13. Maj 1812. Han var gift 1. med Ane Christine f. Monrad 
og 2. med Anna Sophie Hedvig f. Mandix. Han har gjort sig 
bekjendt ved en Beskrivelse af Ribe (1792) og en Beskrivelse af Randers (1802).

Wiberg, Alm. Præstehist. II, 583.

<i>O. Nielsen.</i>

</chapter><chapter name="Galthen, Niels, 1674-1729, Præst">

<b>Galthen, Niels,</b> 1674-1729, Præst, 
blev født i Galten Præstegaard, Randers Amt; hans Forældre vare Jubellæreren Peder 
G. og Anne Haslund. Efter at være bleven Student fra Randers Skole 
1690 laa han paa Regensen. Han rejste udenlands med Chr. Bielke 
og tog 1696 Magistergraden. 1702 blev han Præst i Feldballe og 
Nødager i Aarhus Stift og ægtede Formandens Enke, Anne Friis, 
f. Hutfeldt (d. 1714); efter hendes Død indgik han andet Ægteskab 
med den rige Præsteenke fra Bjerregrav Margrethe Schive, f. 
Bering (d. 1730). G. var bekjendt som en ypperlig Taler,hvorfor 
Nabopræsterne kaldte ham «den guddommelige Mester Niels». Han 
døde 1729 og blev efterfulgt i Embedet af en Søn. Over General 
Joachim Schacks Enke, Fru Elisabeth Rosenkrantz til Møllerup, 
udgav han 1727 en Ligtale i Folio paa 450 Sider; de fleste Exemplarer 
deraf tilintetgjordes dog ved Kjøbenhavns Ildebrand. G. og Hustru 
legerede kort før deres Død 400 Rdl. til fattige Præsteenker i Aarhus Stift. 

Treschow, Jubel-Lærere S. 197. 
Hofman, Saml. af Fundationer III, 172 f.

<i>A. Jantzen.</i>

</chapter><chapter name="Galtung, Laurids, --1661">

<b>Galtung, Laurids,</b> --1661, 
af en gammel norsk adelig Slægt og formodentlig Søn af Fogeden paa Halsnø Kloster 
Laurids G. (d. 1659) og Lisbet Ottesdatter Orning, blev o. 1640 Skibskapitajn, 
men maatte 1643 flygte> fordi han i en Duel havde dræbt en anden 
norsk Adelsmand. Allerede det følgende Aar vendte han tilbage, 
men han blev nu, rimeligvis i Skaane, hvor han havde Besiddelser, 
tagen til Fange af Svenskerne og slap først i Foraaret 1645 løs af 
Fangenskabet. Han gjenoptog sin Tjeneste ved Flaaden, hvor han 
havde Ord for at være en af de bedste Kapitajner og kyndigste 
Sømænd, og benyttedes en Del i de følgende Aar, saaledes 1653 
som Admiral for en mindre Eskadre i Nordsøen og 1657 paa 
lignende Maade i Østersøen. Ved sit Giftermaal med Clare Gere 
(d.f 1647) kom han i Besiddelse af Bjørnstrup i Skaane, og han 
kjøbte desuden (1640) det nærliggende Uglerup; i Norge havde han 
Fædrenegaarden Thorsnæs (i Hardanger). Som andre norske 
Adelsætter var ogsaa Slægten Galtung gaaet stærkt tilbage i Velstand,
saa at den ikke havde kunnet hævde sit Adelskab; men den 
heldigere stillede L. G. opnaaede, da Frederik III i Avg. 1648 var i 
Christiania for at hyldes, en kongelig Stadfæstelse paa sin Adel. 
1649 forlenedes han med den Skaanske Gaard Hørje, som han dog 
kun beholdt i et Par Aar. Han var blandt de skaanske Adelsmænd, 
der 1658 efter Skaanes Afstaaelse nægtede at sværge den 
svenske Konge Troskab, en Vægring, som han motiverede ved at 
henvise til det Tjenesteforhold, hvori han i 18 Aar havde staaet 
og endnu stod til Kongen af Danmark. I de samme Dage blev 
han Befalingsmand over Lister Len i Norge. 1659 kaldtes han ned 
til det belejrede Kjøbenhavn, men om han naaede her ned, 
er vel tvivlsomt. Han døde 1661, overlevet af sin anden Hustru, Barbara 
Grabow (f. 1631), en Datter af Joachim G. til Pederstrup og Maren 
Steensdatter. Gaarden Thorsnæs blev i Familiens Eje indtil den 
allernyeste Tid.

Budstikken VI, 675 ff. 
Lind, Kristian IV og hans Mænd p. Bremerholm S. 306 f.

<i>C. F. Bricka.</i>
</chapter>
<chapter name="Gamborg, Anders, 1753-1833, Filosof">

<b>Gamborg, Anders,</b> 1753-1833, Filosof, 
 fødtes 24. Nov. 1753 i Kirke-Hvalsø ved Roskilde, hvor hans Fader, Villads G. (f. 1710 
d. 1774), var Præst og gift med Bodil Kirstine f. Hald, Datter af 
Anders H., tidligere Præst i Hvalsø. Efter at have gjennemgaaet
Roskilde Latinskole (1762-71) blev G. Student og kastede sig 
først over Theologien. 1777 fik han theologisk Embedsexamen 
og foretog derefter en 2aarig Udenlandsrejse, paa hvilken han 
navnlig synes at have stiftet et temmelig nøje Bekjendtskab med 
adskillige af de engelske Tænkere af den deistiske Retning. Efter
Hjemkomsten fortsatte han de filosofiske Studier og blev kort Tid 
efter udset til at overtage Professorposten i Filosofi ved Odense 
Gymnasium efter Seydlitz. Heraf blev dog intet. Allerede 1788
blev G. Regensprovst og extraordinær Professor i praktisk Filosofi 
ved Kjøbenhavns Universitet; 1796 blev han ordinær Professor og 
valgtes tillige til Assessor og Sekretær i Konsistoriet, medens han 
samtidig fratraadte Regenspladsen. Som Universitetslærer holdt han 
Forelæsninger over Ethik og Pædagogik. Forskjellige formentlige 
eller virkelige Tilsidesættelser gjorde imidlertid efterhaanden et saa 
dybt Indtryk paa ham, at han endog en Tid synes at have mistet 
Sindsligevægt og Sundhed, hvorfor han 1803 «paa Grund af Svagelighed» 
efter Ønske fik sin Afsked. Han flyttede da til Roskilde, hvor 
han overtog den samtidig indførte Mathematikundervisning i 
Latinskolen (til 1822). 1828 vendte han tilbage til Kjøbenhavn, 
hvor han døde 11. Sept. 1833. 29. Okt. 1788 havde han ægtet 
Maria Mathilde Claussen (f. 1768 d. 1853), Datter af Dr. theol. N. C. C. 
(s. III, 639).

G. er Forfatter af en Række Smaaskrifter nærmest af ethisk 
og pædagogisk Indhold. I det første af disse, «Forskjellen mellem 
Dyd og gode Handlinger» (1783), viser han sig som en dygtig og 
ret selvstændig Talsmand for den engelske Deismes Grundtanker, 
medens han senere tillige er paavirket af Kant. Særligt Røre vakte 
han imidlertid ved sit Skrift «Nysa oder philosophisch-historische 
Abhandlung über Genesis II. III» (1790), der først udgaves paa 
Tysk, men allerede samme Aar udkom paa Dansk med Tilføjelser
og Svar paa de forskjellige Angreb, det havde fremkaldt. G. udtaler 
heri bl. a., at de saakaldte 5 Mosebøger næppe kunne have 
Moses selv til Forfatter, og stiller sig særlig det Spørgsmaal: Hvorfra 
skriver Fortællingen i 1. Mosebog om Syndefaldet sig? Den er
tydelig nok af en ganske anden Beskaffenhed end de øvrige 
Fortællinger i Mosebøgerne, og dens Indhold staar tilmed stærkt i 
Strid med de Forestillinger, vi maa gjøre os om et allerhøjeste 
Væsen. En bevidst og vilkaarlig frembragt Allegori have vi heller 
næppe for os, og Forfatteren ender derfor med den Antagelse, at 
Fortællingen er en urigtig jødisk Tydning af et eller andet ægyptisk
Billede, der f. Ex. kan have forestillet Osiris, Isis og Horus 
eller deslige. Et saadant Billede, hvorpaa ses en Mand og en 
Kvinde under et Træ og endnu en Figur i Baggrunden, fandtes 
netop i Kapitajn Nordens nys udgivne store ægyptiske Rejsebeskrivelse,
og umuligt var det jo ikke, at man netop her havde Kilden 
til Fortællingen. -- Naturligvis faldt Præsterne over ham baade 
med Vrede og Spot for dette dristige Skrift, der uden at have 
positive Kjendsgjerninger at støtte sig til vovede at rokke ved de 
bibelske Bøgers Hellighed; ogsaa af verdslige Kritikere blev han 
revset for sin Letsindighed. 

Af ethiske Afhandlinger udgav han endnu: «Undersøgelse om, 
hvad der er Pligt» (1794), «Om Selvmord og Selvmordere» (1796) 
og «Jesu Moral» (1799). Denne sidste Bog omarbejdede han senere 
til en «Katekismus for alle Mennesker» (1801). Flere af disse Bøger
udkom gjentagne Gange i danske og tyske Udgaver. Fra Ethikken 
vendte G. sig til Pædagogikken. Til Katekismen knyttede han en 
længere Afhandling om, hvorledes man skulde lære Børnene Moral. 
1797 udgav han en «Læsebog for de allerførste Begyndere» med
en Fortale om, hvorledes man bedst skal lære Børn at læse. G. 
mener, at man skal begynde med at lære dem hele Stavelser og 
først senere opløse disse i de enkelte Bogstaver. Desuden maa 
man helst vælge lutter for Børnene betydningsløse Ord, f. Ex. 
latinske, da deres Tanker derved kunne holdes samlede ved selve
Læsningen. Med dette Æmne beskæftigede G. sig nu i en hel 
Aarrække. Han udgiver ABC'er og Læsebøger baade paa Dansk 
og i flere fremmede Sprog («Immanuels «Abecet»», «Minervas 
Stavelsebog» m. fl.) og giver Anvisning paa Anvisning om Methoden. 
Et herhen hørende værdifuldt lille Skrift er end videre: «Hvori bør
Almueungdommen undervises i Skolerne?» (1814).

Ogsaa paa forskjellige andre Omraader var han Forfatter. Han 
har saaledes skrevet et Par Afhandlinger om Vornedskabet (1786 
og 87), om «Lavenes Historie i Frankrig» (1795), om Tontine
(Livsforsikring), om Brandvæsen osv. Ved en Afhandling i 
«Skandinavisk Musæum» I (1800): «Forslag til at forbedre Fuglenes Sang 
i vore Skove» tiltrak han sig endnu en Gang mere end almindelig 
Opmærksomhed. Efter at have berettet om en Del Forsøg af 
Englænderen Barrington, hvoraf syntes at følge, at
den enkelte Fugls Sang bestemmes ikke blot ved
dens Organisation, men tillige ved dens Erfaringer
gjennem Forældre, Plejeforældre, Naboer osv., slutter
G. nemlig med at foreslaa, at vi af og til skulde
lade Spurveæg udruge af Kanarifugle og Ungerne
oplære af disse; thi «ved saadan Forædling turde
vore gemene Graaspurve med Tiden stikke Kanarifuglen
ud». Heldigere var han -- som N. M. Petersen siger --,
da han som Botaniker paa Nørrebro avlede nye Arter
af Nelliker, hvis Afkom «endnu lever trindt om i
Kjøbenhavns Forstæder».

Et Stænk af Naivitet førte af og til G. til at gaa
en Streg for vidt. Men ethvert af hans Arbejder
afspejler en ædelttænkende Personlighed, og hans
Samtid fremhæver stærkt baade hans Frisindethed
og hans Uegennyttighed. Selv bundfattig under hele
sin Embedsvirksomhed var han vistnok den første,
der fandt paa at give de fattige studerende gratis
Adgang til Forelæsningerne.

Erslew, Forf. Lex. 
N. M. Petersen, Den dsk. Lit. Hist. 
Hist. Tidsskr. 4. R. IV, 262 ff. 
Øst, Materialier t. et dansk biogr.-lit. Lex. S. 95 f.

<i>K. Kroman.</i>

</chapter><chapter name="Gamborg, Knud Frederik, 1828-1900, Tegner">

<b>Gamborg, Knud Frederik,</b> 1828-1900, Tegner. 
G. er født 30. Juni 1828 i Tikjøb, hvor Faderen, den foregaaendes
Søn Frederik Vilhelm G. (f. 1792 d. 1850), den Gang var
residerende Kapellan; hans Moder hed Sophie f. Thomsen
(f. 1798 d. 1871). Han kom først i Vinhandlerlære,
deltog som værnepligtig i det sidste Krigsaar af
den i. slesvigske Krig og begyndte først i 1857 for
Alvor sin kunstneriske Uddannelse ved Akademiet, hvor
han i 1861 vandt den mindre Sølvmedaille, medens han
samtidig var begyndt at øve sig som Maler. Dog opgav
han snart Malerkunsten for næsten udelukkende at
leve som Tegner, navnlig for flere af de anseteste
illustrerede Blade, ligesom han ogsaa har udført
Illustrationer til en Mængde Bøger. I 1864 ægtede han
Mary Elisabeth Jess (f. 1837). I 1862 foretog han en
mindre Rejse til Norditalien. Senere har han været
i Norge og St. Petersborg. -- G. døde 3. Jan. 1900.

Weilbach, Konstnerlex.

<i>Ph.  Weilbach.</i>

</chapter><chapter name="Gamèl, Antoine Cyrille Frederik, 1809-79, Handelsmand">

<b>Gamèl, Antoine Cyrille Frederik,</b> 1809-79, Handelsmand,
er født ii. Maj 1809 i Kjøbenhavn, hvor hans Fader,
fransk Emigrant Augustin Cyrille G. (f. 1770 d. 1829),
efter at have været Frisør hos Kronprins Frederik (den
senere Frederik VI) i 1805 begyndte en Kolonialhandel;
Moderen var Ane Marie f. Westenskov (f. 1774 
d. 1848). Efter at have gaaet i Efterslægt-Selskabets
Skole blev G. sat i Urtekræmmerlære og overtog
derpaa efter Faderens Død Bestyrelsen af dennes
Forretning for sin Moder. Skjønt han ikke havde
staaet den ordinære Læretid ud, blev han 1834 ved
kgl. Bevilling Medlem af Urtekræmmerlavet og overtog
i 1835 Forretningen for egen Regning. Da han ved
Frederik VI's Død mistede Leverancen til Hoffet, og
Tiderne i det hele vare vanskelige, kastede han sig
specielt over Brænding og Forhandling af Java-kaffe og
hævede denne Forretning fra en ringe Begyndelse til
at blive den største Kaffeforretning i Norden og den
største Forretning i brændt Javakaffe i Evropa. Den af
Faderen 1805 erhvervede Ejendom paa Østergade blev for
lille og maatte 1874 suppleres med en Ejendom i Lille
Kongensgade (det gamle Skippernes Lavshus). Fra 1868
var han Medlem af Bestyrelsen for det kjøbenhavnske
Asylselskab ligesom for «Aktieselskabet til Opførelse
af Arbejderboliger ved Arbejderforeningen af 1860»,
som han var Medstifter af. 1859 tog han Afsked fra
det borgerlige Infanteri som Major og døde 24. April
1879. -- 9. Juni 1838 havde han ægtet Maria Dijmphna
Ververs. (f. 13. Maj 1813 d. 27. Dec. 1876), Datter
af Kobberhandler Adrian Alexander V. og Ane Marie
f. Nau. 

<i>C. Nyrop.</i>

</chapter><chapter name="Gamél, Augustin Cyrille Wilhelm Victor, 1839-1904, Handelsmand">

<b>Gamél, Augustin Cyrille Wilhelm Victor,</b> 1839-1904,
Handelsmand. A. G., Søn af den foregaaende,
blev født i Kjøbenhavn 10. Marts 1839. Efter
i Aaret 1866 at have faaet Grossererborgerskab
indtraadte han i 1869 som Deltager i sin Faders
betydelige Kaffeimportforretning. Ved sin Faders
Død i 1879 overtog G. Forretningen sammen med sin
Broder, Cand. med. Arnold G. (f. 1848). Over for
Offentligheden har G. særlig gjort sig bekjendt
ved sin Interesse for og Understøttelse af arktiske
Undersøgelses- og Opdagelsesforetagender. Da daværende
Lieutenant Hovgaard efter at være vendt hjem fra
sin Deltagelse i Vega-Expeditionen udkastede en Plan
til en Nordpolsexpedition, traadte G. til for at faa
Planen realiseret. Han kjøbte og udrustede et Skib,
som han efter sin Moder gav Navnet «Dijmphna», og bar
den overvejende Del af Expeditionens Omkostninger,
til hvilke der i øvrigt blev ydet Bidrag af hans
Broder Arnold G., af Staten og af en Kreds af
private. Expeditionen afgik i 1882. Senere traadte
han hjælpende til, da Dr. F. Nansen ikke i Norge
kunde erholde de fornødne Midler til sin Skifærd over
Grønland. I 1888, nogle Dage efter, at Meddelelsen om,
at Nansen havde passeret Grønland, var 
naaet her til, blev G. udnævnt til Etatsraad.
Han er gift med Emma Emilie f. Hellerung, Datter af
Fabrikejer Johannes H. -- G. døde 16. Juni 1904.

<i>E. Meyer.</i>

</chapter><chapter name="Gammeltoft, Jens Christian Juulsgaard, 1818-73, Borgmester">

<b>Gammeltoft, Jens Christian Juulsgaard,</b> 1818-73, Borgmester, 
er født i Kjøbenhavn 19. Dec. 1818. Hans
Fader, Ole Christian G., var født paa Gaarden
Gammeltoft ved Lemvig og arbejdede sig som saa mange
andre jyske Bønderkarle op til at blive Grosserer;
hans Moder hed Vibeke Marie f. Lund. G. blev Student
1836 fra Borgerdydskolen i Kjøbenhavn og deltog
med Iver i Studenterlivet, hvorfor han ogsaa blev
en af Bestyrerne af «Academicum». Efter 1841 at
have taget theologisk Embedsexamen studerede han et
Semester ved Berlins Universitet, hvor paa samme
Tid ogsaa A. F. Krieger og S. Kierkegaard opholdt
sig. Efter sin Hjemkomst vandt han Guldmedaillen for
Universitetets theologiske Prisopgave om Udbyttet af
det nye Testamentes apokryfiske Bøger for Studiet
af Kristendommens Historie. 1844 blev han Lærer
og 1847 Overlærer ved Søetatens Drengeskole, men
3 Maaneder efter Inspektør ved Suhmsgades Skole
eller Vestre Betalingsskole. Som Skolebestyrer
havde han et anset Navn. Paa Grund af sin levende
Interesse for alle offentlige Anliggender valgtes
han 1856 til Borgerrepræsentant og indtog her en saa
fremragende Stilling, at han valgtes til Raadmand,
da den kommunale Omordning traadte i Kraft i Marts
1858, og 1860 til Borgmester ved Magistratens
2. Afdeling, under hvilken Kommunens økonomiske
Forhold, Skattevæsen, Jorder og Skove, Hospitalsvæsen
m. m. henhøre.

Da G.s Familie var af Handelsstanden, havde han fra
Barndommen af faaet Interesse for Bogholderi, hvilket
nu kom Kommunen til gode, i det han fik Kommunens
Regnskabsvæsen, der i Halvtredserne var meget
utilfredsstillende, bragt i en god Orden. Begavet
med et ualmindeligt administrativt Talent tog han
i det hele Initiativet til en Mængde Forbedringer,
hvis Gjennemførelse han sikrede ved stadig personlig
Deltagelse i alle Forretninger og ved det nøjagtige
Tilsyn, han førte med de mange Embedsmænd og
Betjente, der henhørte under hans Afdeling. Loven
om Indkomstskatten, der fra først af mødte megen
Modstand, gjennemføre han med stor Dygtighed, heri
staaet bi af den udmærkede Chef for Skattekontoret
P. C. F. Bech. I hans Tid foregik Salget af det til
Bistrup Gods hørende Bøndergods, og ved en heldig
Overenskomst med Statskassen erhvervede han Stadens
Fæstningsværker for Kommunen. 
Ligeledes fuldendtes Kommunehospitalet, og St. Hans Hospital blev 
for en stor Del ombygget. Som Medlem af Kjøbenhavns Havneraad 
tog han ivrig Del i de Forhandlinger, der angik den da vedtagne 
nye Havneplan, og som Formand for Theaterkommissionen havde 
han stor Del i Opførelsen af det kgl. Theaters nye Bygning, som 
han dog ikke skulde opleve  at se fuldendt; paa hans Forslag ydede 
Kommunen et stort Bidrag hertil. -- G. var en svær Mand med 
brede, godmodige Ansigtstræk. Hans Fremtræden var jovial, men 
meget bestemt, og han havde en kraftig Vilje til at gjennemføre, 
hvad han havde sat sig for. Hans Arbejdskraft var utrættelig, og 
han var nøje inde i alle Enkeltheder, der hørte under hans 
Omraade; men det ihærdige Arbejde, der næppe kunde forenes med
den Selskabelighed, der ofte følger med fremtrædende Stillinger, 
svækkede hans Helbred, saa han efter nogen Tids Sygdom døde 
20. April 1873. 1845 havde han ægtet Cathrine Margrethe Philippine 
Nimb (f. 1817 d. 1881), Datter af Etatsraad, Kontorchef Jørgen N. 
1861 blev han udnævnt til Justitsraad og 1866 til Etatsraad.

Erslew, Forf. Lex.
Illustr. Tid. 4. Maj 1873.

<i>O. Nielsen.</i>

</chapter><chapter name="Gamst, Hans Christensen, 1737-1803, Kunstsmed">

<b>Gamst, Hans Christensen,</b> 1737-1803, Kunstsmed, 
er døbt 4. Avg. 1737 i Gamst ved Kolding, hvor hans Fader var Smed. 
Efter tidligere at være kommen til Kjøbenhavn begyndte han her 
1766 en egen Forretning, der hurtig maa have faaet en vis Betydning, 
thi 1782 fik han Ret til uden Hensyn til Lavene at udføre 
al Slags Metalarbejde til Maskiner og Vogne. Aaret efter kjøbte 
han den Ejendom ved Vestervold, hvor den af ham grundlagte 
Virksomhed stadig senere er bleven dreven under forskjellige 
Firmaer (Gamst & Lund, Hellerung & Hauberg osv.). Holmens 
bekjendte Fabrikmester Henrik Gerner benyttede ham som en særlig 
duelig Haandværker. Han leverede bl. a. Arbejdet til Gerners
berømt Pumpeværk ved Dokken paa Christianshavn, og Gerner 
og han vare i 1786 enige om i Forening at ville bygge en 
Dampmaskine, der, hvis den var bleven udført, vilde være bleven den 
første i Danmark, men Gerner døde allerede i 1787. Til Trods for, 
at den 1788 til Bygning af en Dampmaskine paa Holmen indkaldte 
Englænder (Skotte) Andrew Mitchell havde faaet Løfte om Eneret 
til at bygge Dampmaskiner i Danmark, fik G. dog i 1789 
Privilegium paa at bygge en saadan, som han senere tænkte anvendt 
til at drive et Maleværk, men i Kjøbenhavns Ildebrand 1795 brændte 
hans Model. Han fik ingen Dampmaskine i Gang, men fra 1791, 
da han fik Ret til at gjøre al Slags Metalarbejde undtagen smaat 
Gjørtlerarbejde, optræder han ogsaa som Klokkestøber. Han døde 
25. Juni 1803. 1775 havde han ægtet Enken Marthe Marie Nitz, 
f. Storch (f. 1753 d. 1830). -- Sønnen Agent <i>Henrik G.</i> (f. 3. Sept. 
1788 d. 3. Sept. 1861) blev 1813 Medbestyrer af Virksomheden, som 
han helt overtog 1829. 1836 optog han sin Søstersøn Hans Christian 
Lund som Kompagnon, og de overdroge den 1854 til P. J. Winstrup 
og V. C. C. Gamél. G. var Stænderdeputeret, en af Kjøbenhavns 
32 Mænd, Medstifter af Industriforeningen, Medindbyder til 
Oprettelsen af Thorvaldsens Musæum osv. 1853 kjøbte han Vedbygaard 
mellem Kalundborg og Sorø, som han ejede til sin Død.

C. Nyrop, O. J. og P. J. Winstrup.

<i>C. Nyrop.</i>

</chapter><chapter name="Gandrup, Charles Emil, f. 1847, Forfatter og Skolemand">

<b>Gandrup, Charles Emil,</b> f. 1847, Forfatter og Skolemand. 
Han er Søn af Skomagermester Christen G. og Fredsigne Petrine 
f. Norberg og blev født i Kjøbenhavn 28. Juli 1847, Student fra 
Borgerdydskolen i Kjøbenhavn 1866, theologisk Kandidat 1872. 
2 Aar senere udgav han Tragedien «Periander», som indbragte 
ham en Belønning af Selskabet til de skjønne Videnskabers 
Forfremmelse, den Gang styret af Biskop Martensen, Provst Fog og 
Fr. Paludan-Müller. 1877 udkom Tragedien «Savonarola», senere 
«Fem Digte», blandt hvilke «Niels Ebbesen», sat i Musik af 
P. Lange-Müller, er blevet vidt bekjendt ved forskjellige Opførelser. 
De 2 Tragedier vise saa stærk en Paavirkning af Shakspeare, at de 
næsten kunne betegnes som Studier efter ham, selvfølgelig med 
egne poetiske Evner som Forudsætning. 1882 fik G. det Anckerske 
Legat og berejste Italien i et halvt Aar, ligesom han flere Gange 
har besøgt Schweits, Østerrig, England og sidst Norge. Hans senere 
Digtning træder ikke frem med Krav paa selvstændig Betydning,
men har stillet sig i den Sags Tjeneste, som G. med stor 
Hengivenhed har viet sig til: Skolegjerningen; saaledes Festdigtet 
«Hundrede Aar» i Anledning af Efterslægt-Selskabets Skole-Sekularfest 
1886 og Kantaten ved Indvielsen af Randers tekniske Skoles 
nye Bygning 1891. Allerede som Student havde G. undervist i 
Efterslægt-Selskabets Skole, og i hans modnere Alder fik den 
pædagogiske Interesse mere og mere Overtaget hos ham. 1878 blev 
han Skoleinspektør i Nykjøbing paa Mors, 1885 kaldtes han til 
Styrer af det offentlige Skolevæsen i Randers. Begge Steder satte 
han hele sin Energi ind paa Sagen, og hans Personlighed havde
en befrugtende Evne, der kaldte nye Tanker frem for Dagen; de 
ved Landskabsmaler Milton Jensens Hjælp dekorerede
Klasseværelser i Randers ere et synligt Vidne
herom, især Geografiklassen med dens Mangfoldighed
af kunstnerisk udførte Anskuelsesbilleder. G.s
reformatoriske Talent blev ikke upaaagtet af
Myndighederne; efter Lærer Abrahamsens Død blev han
for en Tid Vikar i Skolelærer-Examenskommissionen, og
da Professor Rovsings Plads blev ledig, anmodedes han
om at træde ind i den, hvad han dog maatte afslaa af
Hensyn til sin Skolegjernings uforstyrrede Røgt. 1889
blev han kaldet til Inspektør og Forstander for det
kgl. Waisenhus i Kjøbenhavn og modtog ved Opbruddet
fra Randers i en Adresse fra Lærere og Lærerinder
Bevidnelsen af deres Hengivenhed. -- 23. Marts 1878
indgik G. Ægteskab med Agnes Januaria Melchior,
Datter af Overlæge Carl M. og Thora Susanne Caroline
f. Rist.

Søndags-Posten 12. April 1891.

<i>P. Hansen.</i>

</chapter><chapter name="Garboe, Peder Severin, 1711-71, Læge">

<b>Garboe, Peder Severin,</b> 1711-71, Læge, 
var født 6. Maj 1711 i Vejrum og Søn af Præsten Mag. Henrik
G. og Karen Sørensdatter; privat dimitteret 1728, kom
til Christiania som Fuldmægtig hos Stiftamtmand
J. Benzon, blev 1743 Proviants-, Ammunitions- og
Materialforvalter ved Bergens Fæstning, 1745 tillige
Viceborgmester i Bergen, hvor han oprettede det første
Sukkerraffinaderi uden for Kjøbenhavn; 1749 tog han
Afsked sin Afsked som Viceborgmester (Embedet som Forvalter 
ved Bergens Fæstning opgav han 1746) og rejste udenlands, 
hvor han studerede Medicin, blev
1762 Dr. med. i Halle og senere anhalt-bernburgsk
Hofraad, vendte efter nogle Aars Forløb tilbage til
Danmark, praktiserede en Tid i Helsingør og endelig i
Kjøbenhavn, hvor han døde 13. Nov. 1771. Skjønt han
omtales som den vidunderligen navnkundige Dr. G.,
efterlod han sig saa lidt, at hans Bo var insolvent;
han skildres for øvrigt som en Særling. Foruden nogle
smaa medicinske Afhandlinger har han udgivet nogle
populære Skrifter i samme Fag. Gift 1. med Geske
Johanne f. Kaa, Datter af Mag. Jochum K., Præst i
Bergen; 2. med Maren f. Mathiasen (d. 10. April 1810),
Datter af Politimester i Bergen, Kancelliraad M.

Ingerslev, Danmarks Læger og Lægevæsen II, 549 f. 
Wolf, Journal f. Politik osv. 1827, I, 236 ff. 
Personalhist. Tidsskr. 2. R. II, 199 ff. 

<i>G. L. Wad.</i>

</chapter><chapter name="Garbrecht, Johan Gerhard Frederik, 1799-1857, Grosserer">

<b>Garbrecht, Johan Gerhard Frederik,</b> 1799-1857, Grosserer, 
Søn af Vagtmester Hans Peter G. (siden Toldbetjent i Vordingborg) 
og Charlotte Amalie f. Busch, er født i Kjøbenhavn 26. Maj 1799. 
Han blev opdraget af Agent C. G. C. Wever, der 1827 optog ham 
som Associé i Grossererfirmaet C. Fabritius & Wever. G. var gift 
med Cathrine Christine Larsine f. Miillertz. 1817 blev han 
Underofficer ved det borgerlige Infanteri og steg efterhaanden til
Oberstlieutenant. Den Alvor, hvormed han opfyldte sine militære Pligter, 
og de højstemte Toner, hvori han besang Kongen, Fædrelandet og 
Borgervæbningen, bringe os til at trække paa Smilebaandet, men i 
Frederik VI's Tid regnedes han til de store Patrioter, og han var 

afholdt af sine Vaabenfæller. Han var en jovial Selskabsmand og 
spillede Komedie i det af ham og flere stiftede Selskab «Holbergs 
Minde». Han virkede ogsaa i flere velgjørende Selskaber, i hvis 
Bestyrelser han var: det forenede Velgjørenhedsselskab, Sygeforeningen
Hygæa, det forenede Understøttelsesselskab, og stiftede 
Skydeselskaberne «Riffelkjæden» og «Vaabenbrødrene», der hædrede hans 
Minde ved at udgive nogle «Mindeblade» om ham. Han døde 22. Juli 1857.

Erslew, Forf. Lex. 
J. P. Ryberg, Mindeblade, 1857. 
Davidsen, Fra vore Fædres Tid S. 176. 

<i>O.Nielsen.</i>

</chapter><chapter name="Garde, Hans Georg, 1790-1875, Søofficer, historisk Forfatter">

<b>Garde, Hans Georg,</b> 1790-1875, Søofficer, historisk Forfatter, 
Søn af Peder Schwane G., Inspektør ved Korntørringsanstalten 
(f. 8. Dec. 1759 d. 7. Nov. 1806) og Anne Cathrine f. Reistrup 
(f. 5. Febr. 1764 d. 23. Maj 1819). G. er født 9. Juni 1790 i 
Kjøbenhavn, blev 1802 Kadet, 1805 Sekondlieutenant i Flaaden,
1811 Premierlieutenant, 1819 Kapitajnlieutenant, 1829 Kapitajn, 
1840 Kommandørkapitajn og 1844 Kommandør. 3. Avg. 1851 
afskedigedes han af Tjenesten i Naade og med Pension. Under 
Krigen mod Englænderne blev G. 1807 Chef for Kanonbaaden 
«Næstved», med hvilken han deltog i Kampen paa Reden mod 
den engelske lette Eskadre. Senere i Krigen (1810) ansattes han 
paa den Kanonbaadsafdeling, som havde Station ved Slesvigs
Vestkyst. Aaret efter, medens han endnu opholdt sig der, havde han 
et Sammenstød med den fordrevne svenske Konge Gustav IV Adolf, 
som havde begivet sig til Helgoland og der fra hos G. anmodede 
om Hjælp til at komme over til Danmark. G. afslog Begjæringen, 
og da Gustav Adolf alligevel gjorde Forsøg paa Landgang, tog 
G. ham til Fange i Tønning. Fra 1814-18 var G. Indrulleringsofficer 
i Tønning. Aaret efter gik han som næstkommanderende 
med Briggen «St. Thomas» til Vestindien; her laa alt Korvetten 
«Najaden», og da saa vel dennes Chef som næstkommanderende 
døde paa Stationen, blev det ham overdraget 1821 at hjemføre 
Korvetten. Efter at have været Chef for Vagtskibe i 1826-29 
fungerede han fra 1834-51 som Inspektionsofficer ved Søetatens 
Drengeskole, men var dog ofte i Mellemtiden paa Togt, saaledes 
1837 som Chef for Korvetten «Diana» og 1844 i lignende Stilling
med Fregatten «Gefion», der førte Kronprins PYederik (VII) til 
Skotland og Færøerne og senere gik i Eskadre til Gibraltar og 
Marokko, hvor der i Forening med en svensk-norsk Styrke 
indlededes Underhandlinger om Ophævelse af den Tribut, Danmark i 
lang Tid havde ydet for at fri Handelsskibene for Sørøveroverfald. 
Paa Hjemturen medtog han Thorvaldsens sidste Arbejder.

I 1849 udnævntes G. til Eskadrechef paa Slesvigs Østkyst, men 
underlagdes Generalkommandoen. Det var fra denne, han erholdt 
Ordre til at lade foretage en Demonstration paa Ekernførde Fjord til
Understøttelse af et paatænkt Angreb med Tropper paa Tyskernes 
Stilling. Senere opgav man dog at sende Tropperne frem, og 
Foretagendet blev derfor overladt alene til Flaaden. Det sørgelige 
Udfald af denne Kamp 5. April, hvor Linjeskibet «Christian VIII»
(Kommandørkapitajn Y. Paludan) sprang i Luften med en Del 
af sin Besætning, medens Fregatten «Gefion» (Kapitajn Meyer) 
maatte overgive sig, er senere blevet lagt G. meget til Last, men 
skyldtes dog snarest paa den ene Side uklar Besked til Flaaden 
tillige med Mangel paa Samvirken mellem de forskjellige Værn og 
paa den anden Side en højst uklar Forestilling hos de paagjældende 
Skibschefer om, hvad Skibe med Datidens Skyts og uøvede Besætninger 
formaaede at udrette over for faste Batterier, i Forbindelse
med en let forklarlig Lyst til at udøve en rask Vaabendaad. Selv 
med denne forkerte Opfattelse af de indbyrdes Styrkeforhold vilde 
Udfaldet af Kampen sikkert ikke være blevet saa ulykkeligt for os, 
hvis ikke en hel Kjæde af Uheld havde slaaet sig sammen, hvorved 
det dels blev de store Sejlskibe umuligt at bringe deres betydelige 
Kanonantal i Virksomhed, dels senere, da Kampen gik dem imod, 
at komme ud, uagtet de havde Hjuldampere inde paa Fjorden for 
at bugsere dem, om fornødent. Hvorledes man nu end vil bedømme
denne for den danske Marine saare sørgelige Affære, staar det dog 
hævet over Tvivl, at G. kun har haft ringe direkte Skyld, og den 
temmelig skaanselsløse Dom, en senere Forfatter har fældet over 
ham, er ubeføjet. Medens Overgeneralen, Krogh, og hans Stabschef, 
Oberst Læssøe, bleve afsatte efter denne Affære, idømtes G. 
tillige med Paludan Fæstningsarrest ved Krigsrettens Dom. -- Ved 
Siden af sin Virksomhed som Søofficer har G. indlagt sig stor 
Fortjeneste som sømilitær Forfatter. I 1832-35 udgav han saaledes i 
4 Bind «Efterretninger om den danske og norske Sømagt», 1852 
«Den dansk-norske Sømagts Historie 1700-i8i4», 1861 sammes 
Historie fra 1535-1700, hvilke Værker maa anses for de betydeligste
i sin Slags, vi eje. 1840 udgav han desuden en «Geografi forenet 
med Historie og Naturbeskrivelse» og 1842 en Levnedsbeskrivelse 
af Niels Juel. Som Anerkjendelse af hans Forfatter virksomhed blev 
han 1843 valgt til Medlem af det kgl. danske Selskab for
Fædrelandets Historie og Sprog.

G. blev gift 15. Maj 1814 med Dorothea (Doris) Mechlenburg 
(f. 7. Dec. 1793, d. 5. Juli 1847 i Farum), Datter af Sognepræst paa 
Amrum Chr. Riese M. og Naomi Dorothea f. Petersen fra Dagebøl; 
i sit Ægteskab havde han 15 Børn, hvoraf 2 senere bleve Søofficerer. 
Selv døde han 16. Jan. 1875 i Farum, hvor han i sine senere Aar opholdt sig.

Erslew, Forf. Lex.

<i>C. With.</i>

</chapter><chapter name="Garde, Hans Georg Friboe, 1825-85, Søofficer">

<b>Garde, Hans Georg Friboe,</b> 1825-85, Søofficer, 
er født 30. Nov. 1825 i Kjøbenhavn og Søn af Justitsraad Janus Andreas G., 
Byfoged i Rønne (f. 1. Juni 1792 d. 4. Sept 1874), og Cathrine 
Christine f. Qvistgaard (f. 1. Jan. 1786 d. 4. Dec. 1851). Han 
indtraadte i Marinens Officerskorps som Sekondlieutenant 1846, 
avancerede 1855 til Premierlieutenant, 1868 til Kapitajn, 1874 til 
Kommandør og 1885 til Kontreadmiral. Blandt de mange 
Udkommandoer, G. i sin Tjenestetid har haft, skal nævnes følgende:
i Krigsaarene 1848-50 gjorde han Tjeneste i Fregatterne «Gefion» 
og «Havfruen» og i Korvetten «Valkyrjen»; fra 1856-59 førte 
han Postdampskib, gik derefter til Vestindien om Bord i Briggen
«St. Thomas» og blev ved Hjemkomsten ansat som højstkommanderende 
paa Christiansø. 1863 var han Chef for Kanonbaaden 
«Marstrand» og i Krigsaaret 1864 først næstkommanderende i Dampskibet 
«Gejser» og senere Chef for «Slesvig». Som Chef for Dampskibet 
«Ægir» ledede han de 2 paafølgende Aar Opmaalingerne 
og var Vinteren 1867-68 som næstkommanderende i Korvetten 
«Dagmar» paa Togt til Sydamerika og Vestindien. Efter at være
bleven Kapitajn har G. haft følgende Kommandoer: 1872-73 Chef 
for Korvetten «Dagmar» til Brasilien og Vestindien, 1876 for 
Panserbatteriet «Rolf Krake», 1877 for «Gorm» og 1879 for «Lindormen», 
1880 for Fregatten «Jylland», 1881 og 82 for Panserskibet«Odin». 
1883 var han Chef for en Øvelseseskadre af Kanonbaade og blev 
5. Juli 1884 Chef for Orlogsværftet; det paafølgende
Aars Efteraar gik han som Chef for den nye Fregat
«Fyn» paa Togt til Middelhavet, modtog paa Malta
Efterretning om sin Udnævnelse til Kontreadmiral,
men blev umiddelbart derefter syg og døde
13. Dec. 1885. Han havde 1882 faaet Kommandørkorset
(2. Grad).

Ved Siden af sin Virksomhed som farende Søofficer
har G. været en Del benyttet i Kommissioner og
lignende Hverv; han har derved haft en væsentlig
Indflydelse ved Udarbejdelsen af Marinens nye Taktik,
ligesom han ogsaa var Formand i Signalkommissionen,
i Modtagelseskommissioner for forskjellige af
Marinens nyere Skibe o. fl. a. G. var en stræng,
men dygtig, energisk og samvittighedsfuld foresat,
som i en sjælden høj Grad forstod at vinde sine
underordnedes Tillid. Et stort Parti af Marinens
Officerer saa i ham den, i hvis Hænder man trygt
kunde betro Førerskabet under alvorlige Forhold,
og hans pludselige Død vakte derfor almindelig Sorg
i den Stand, han tilhørte. -- G. var gift med Anna
Christine Elisabeth f. Knudsen (f. i Store Heddinge
31. Okt. 1834), Datter af Overlæge paa St. Croix
Adrian Benoni Bentzon K. (f. 1806 d. 1879) og Susan
Elizabeth f. Miller (f. 1811).

Elvius og Hiort-Lorenzen, Danske patriciske Slægter I, 135.

<i>C. With.</i>

</chapter><chapter name="Garde, Janus August, 1823-93, Søofficer, Gouvernør">

<b>Garde, Janus August,</b> 1823-93, Søofficer, Gouvernør. 
G. er født 22. Dec. 1823 i Farum og Søn af
foran nævnte Kommandør H. G. G., blev 1844 udnævnt til
Sekondlieutenant i Marinen og gjorde som saadan flere
Rejser, bl. a. i den af hans Fader førte Eskadre til
Marokko. I Krigsaarene 1848-49 var han til Tjeneste i
Nordsøeskadren, som blokerede Elben, og Aaret efter
i Postfart («Skirner»). 1851 forfremmedes han til
Premierlieutenant. 1853-55 førte han atter Postskib
(«Slesvig»). 1856 udkommanderedes han med Korvetten
«Saga» (Kapitajn E. Holst) paa Vagtskibstjeneste ved
Helsingør. 28. Nov. lykkedes det ham under en Storm
at frelse dette Skib fra Forlis, og han erholdt
som Belønning herfor Ridderkorset. 1857-59 førte
han det private Fregatskib «Birgitte Melchior» i de
østasiatiske Farvande. Efter Hjemkomsten udnævntes
han 1860 til Havnekapitajn i Kjøbenhavn og udtraadte
desaarsag af Marinen med Kapitajns Karakter. I
denne Stilling gjennemføre han med Dygtighed og
Energi adskillige store Arbejder, bl. a. Anlægget af
Refshaleøen samt en betydelig Uddybning af Havn og
Red; under hans Embedsførelse byggedes ogsaa den nye
Knippelsbro. 1872 overtog han -- i Følge Opfordring --
Stillingen som 
Gouvernør for de vestindiske Øer, forblev i denne
indtil Marts 1881 og udrettede i dette Tidsrum meget
godt for de i finansiel Henseende noget trykkede
Kolonier. Det var saaledes ved G.s Initiativ samt
ved Bistand af danske Godsejere og Kjøbmænd, at det
lykkedes at tilvejebringe Fællessukkerkogeriet paa
St. Croix og derved bevare største Delen af Øen for
Sukkerkulturen, ligesom det ogsaa er hans Fortjeneste,
at Almueundervisningen fik et stærkt Opsving. Gjennem

denne søgte han at vække Interessen for Moderlandet,
hvilket ingen før ham har tilstræbt. Hans Virksomhed
vandt megen Paaskjønnelse hos Befolkningen,
blandt hvilken han var særdeles afholdt. For at
indføre Besparelser paa det stærkt belastede Budget
indskrænkede Kolonialraadet Hærstyrken paa St. Croix,
og nødtvungent maatte G. give sin Billigelse dertil;
da Negrene derefter i 1878 for at fremtvinge en
Forandring i Arbejdsregulativerne, som Planterne
haardnakket havde modsat sig, pludselig gjorde Oprør,
kunde uheldigvis Bevægelsen ikke undertrykkes,
førend hine havde anrettet betydelige Ødelæggelser
paa Plantagerne og Byen Frederikssted. I visse
Kredse er G. bleven dadlet for den formentlige
Haardhed, hvormed han kvalte denne Bevægelse; hos
den vestindiske Befolknings besindige Del har hans
Fremfærd dog mødt almindelig Billigelse, ja endogsaa
ligefrem Anerkjendelse.

G. udnævntes til Kommandør af Danebrogs 2. Grad 1874
(1. Grad 1879) og til Kammerherre 1876. Siden 1881
har han privatiseret i Kjøbenhavn og her medvirket
til Oprettelsen af «Foreningen til Fiskeriernes
Fremme», «Dansk Forening for Lystsejlads»
o. fl. a. 1889 sendtes han som delegeret til
den internationale Søfartskongres i Washington. --
28. Nov. 1853 blev G. gift med Ursula Sophie Amalie
Rothe (f. 2. Nov. 1827), Datter af Konferensraad
Chr. R. (f. 1770 d. 1852) og Johanne Marie f. Selmer
(f. 1789 d. 1870).  -- G. døde 23. Maj 1893.

Elvius og Hiort-Lorenzen, Danske patriciske Slægter I, 131.

<i>C. With.</i>

</chapter><chapter name="Garde, Thomas Vilhelm, f. 1859, Søofficer">

<b>Garde, Thomas Vilhelm,</b> f. 1859, Søofficer, 
Søn af ovennævnte Kontreadmiral Hans Georg Friboe G. Han er
født 22. Okt. 1859, udnævntes til Sekondlieutenant
i Flaaden 1880 og til Premierlieutenant 1881. Fra
1883-85 deltog han som næstkommanderende i Kapitajn
G. Holms berømte Konebaads-Expedition langs Grønlands
Østkyst og ledede selvstændig Expeditionens sydlige
Afdeling fra 30. Juli 1884 til 16. Juli 1885. Begge
Vintre tilbragte V. G. ved Nonortalik paa Vestkysten,
hvor han forestod meget besværlige magnetiske og
meteorologiske Undersøgelser, og paa sine 
Sommerrejser opmaalte han Østgrønlands Kyststrækning
fra Iluilek paa 60° 50' n. Br. til Umanak paa 63°
10' n. Br. samt udarbejdede Kort og Beskrivelse af
samme Kyst, der ere offentliggjorte i 10. Bind af
«Meddelelser om Grønland». Ligeledes har han i det
populære Værk «Den danske Konebaads-Expedition
til Grønlands Østkyst 1883-85» givet en særdeles
livlig Skildring af sin Deltagelse i Togtet. 1887
deltog G. i Orlogsskonnerten «Fyllas» Togt til
Grønland og forestod interessante hydrografiske
Undersøgelser i Davisstrædet, og fra 1889 har
han ført den kgl. grønlandske Handels Skruebark
«Hvidbjørnen» paa dennes Rejser til Grønland. --
1885 giftede G. sig med Inger Kirstine Holm, Datter
af afdøde Lærer J. A. H. i Hunderup ved Odense.

<i>P. Lauridsen.</i>

</chapter><chapter name="Gardthausen, Gustav Waldemar, 1807-72, Forfatter">

<b>Gardthausen, Gustav Waldemar,</b> 1807-72, Forfatter, 
Søn af efterfølgende, fødtes 4. April 1807 i Kjøbenhavn,
men kom allerede i sit 2. Aar med Faderen til
Kappel. Han gik i Latinskolen i Glückstadt, derefter
i Pløen, og fra 1827 studerede han Theologi i Kiel
og i Berlin. I 1844 udnævntes han til 2. Kompastor
i Barmstedt i Stormarn og 1864 til Sognepræst i
Ulkebøl paa Als, hvor han døde 25. Okt. 1872. I Aarene
1848-51 var han Medlem af den slesvig-holstenske
«Landesversammlung». Han har udgivet: «Die Ostsee,
Gedicht in 3 Gesängen» (Kiel 1839, Hamb. 1847);
«Sein deutsches Volk an den König, Gedicht,
am 28. Juni 1840» (Kiel), en slesvig-holstensk
højtravende Apostrofe til den nye Konge, Christian
VIII; «Antonello, Ged. in 4 Ges.» (Kiel 1841);
«Thorwaldsen, ein Todtenkranz» (Kiel 1844), hvori
han i storstilede Udtryk begræder Thorvaldsen og
berømmer hans Værker; «Der Ministerkongress, Drama
von Justus Ernst» (Kiel 1852), en slesvig-holstensk
Satire mod Diplomatiet.

Alberti, Schlesw.-Holst.-Lauenb. Schriftsteller-Lex. 
Brummer, Deutsches Dichter-Lex.

<i>C. A. Nissen.</i>

</chapter><chapter name="Gardthausen, Hans, 1776-1845, Forfatter">

<b>Gardthausen, Hans,</b> 1776-1845, Forfatter, 
født 22. Okt. 1776 i Jevenstedt ved Rensborg i en
jævn Landmandsfamilie, helligede sig først til
Skolegjerningen og blev i 1797 Lærer ved Friskolen
i Kiel; senere søgte han Embedsvejen og blev i 1803
ansat som Revisor i det tyske Kancelli i Kjøbenhavn,
1809 som Toldforvalter i Kappel med Titel af
Kammerraad; 1828 blev han virkelig Justitsraad og
døde i sit Embede 11. (4.) Nov. 1845. Han skrev en
Del ret kjønne, mest lyriske og Lejligheds-Digte,
til Dels Efterligninger 
af danske Digtere (især Ingemann og Schack Staffeldt), til to af 
hvilke Kuhlau har sat Musik; fremdeles et Par dramatiske 
Smaating og nogle faa mindre Prosastykker («Napoleon Bonaparte, eine 
Mythe nach Grundtvig»; «Das heilige Reis, eine Legende, nach
Ingemann»; «Die Sphinx, nach Ingemann»). De første faa Digte 
findes i Taschenbuch «Veranda» (Hamb. 1811), den største Del i 
Taschenbuch «Eidora», som han selv udgav (Kiel 1823-26). 
Desuden udgav han «Tassos Befreiung, dramatisches Gedicht aus dem 
Dänischen des B. S. Ingemann» (Lpz. 1826).

Alberti, Schlesw.-Holst.-Lauenb. Schriftsteller-Lex.
Brüummer, Deutsches Dichter-Lex.

<i>C. A. Nissen.</i>

</chapter><chapter name="Garlieb, Peter Johann Gottfried, 1787-1870, Departementschef">

<b>Garlieb, Peter Johann Gottfried,</b> 1787-1870, Departementschef, 
er født 6. Sept. 1787 i Lybek, hvor Faderen, Wilh. Andr. G., 
var Kjøbmand; Moderen hed Catharina Sophia f. Hartmeyer. Han 
begyndte at studere, men de vanskelige. Tider traadte hindrende
i Vejen; han blev i Steden for sat til Landvæsenet paa de augustenborgske 
Godser, men da han efter endt Læretid i 3 Aar havde 
tjent som Forvalter der, kom han ved Hertugens Hjælp til at 
forny de afbrudte Studeringer. Han studerede nu i Kiel og 
Gøttingen, og i Berlin hørte han S. F. Hermbstädts teknologiske og 
kameralistiske Forelæsninger, ja kom til sammen med ham at 
besøge samtlige Fabrikker i Berlin og Omegn. Efter sin Tilbagekomst 
til Danmark fik han 1813 Tilladelse til at bivaane 
Fabrikdirektionens Forhandlinger, blev i Marts s. A. naturaliseret, berejste 
i 1815 sammen med Fabrikdirektionens Medlem O. J. Rawert Bornholm 
og blev i 1816 økonomisk Administrator for den kgl. 
Porcellænsfabrik, hvad han vedblev at være til 1833. Han arbejdede
ivrig for Fabrikken, foretog for dens Skyld Rejser til Tyskland 
(1818) og Frankrig (1833), og sammen med dens kunstneriske Leder 
G. F. Hetsch førte han den fremad. Kort efter sin Ansættelse 
ved den fik han (1816) Diplom som Doktor fra Universitetet i 
Gøttingen, og omtrent paa samme Tid blev han Medlem af flere 
lidenskabelige Selskaber, f. Ex. det slesvig-holstenske patriotiske 
Selskab (1816), Naturforskernes Selskab i Berlin (1819), det
mineralogiske Selskab i St. Petersborg (1819) osv. I 1831 blev han 
surnumerær Kommitteret i General-Told- og Kommercekollegiet, hvor 
han hurtig steg. 1832 blev han virkelig Kommitteret samt 
Departementschef for Industri-, Fabrik-, Handels- og Konsulatfaget, 1840
2. og 1841 1. Deputeret og endelig ved Forandringerne i 1848 Chef 
for Handels- og Konsulatsagerne under Udenrigsministeriet, hvilken 
Stilling han bevarede til 1858, da han, 71 Aar gammel, trak sig 
tilbage. Ved denne Lejlighed fik han Danebrogsordenens Storkors;
allerede 1848 var han bleven Kommandør af Danebrog, ligesom han 
efterhaanden var avanceret fra Justitsraad (1838) til Konferensraad 
(1845). Han blev stærkt benyttet ogsaa uden for sin Embedsgjerning; 
han var saaledes Medlem af Komiteer for Oprettelsen af en kameralistisk 
Examen (1833), for det statistiske Tabelværk (1839), for 
Behandling af Jærnbaneanliggenderne (1844), for Danmarks Deltagelse
i Verdensudstillingerne i London 1851 og Paris 1855 osv. 1838 
var han Medstifter af Industriforeningen i Kjøbenhavn.

Efter at have taget sin Afsked drog han til Flensborg, hvor 
hans Søn var Politimester, og forblev her ogsaa efter dennes tidlige 
Død, indtil Slesvig i 1864 blev afstaaet. Han tog saa tilbage til 
Kjøbenhavn, hvor han døde 21. Juni 1870. -- 1. Marts 1819 havde 
han ægtet Mathilde Elisabeth Sørensen (f. 30. Nov. 1796 d. 30. Dec. 
1870), Datter af Kancelliraad, Stadskæmner og Vinhandler Knud S.
i Kjøbenhavn og Cecilie Elisabeth f. Kaldre.

Erslew, Forf. Lex. 
Rawert, Danm.s industr. Forhold S. 227 f. 
C. Nyrop, Industriforeningen i Kbhvn. 

<i>C. Nyrop.</i>

-- G. Garliebs Betydning som Geolog grunder sig nærmest paa
2 Afhandlinger, som begge i 1819 kom i Trykken. Det ene 
Arbejde, «Island rücksichtlich seiner Vulkane, heissen Quellen, 
Gesundbrunnen, Schwefelminen und Braunkohlen» (Freiberg 1819), er en 
geografisk-geologisk Beskrivelse af de omtalte Naturfænomener, 
indeholder historiske Efterretninger om Eruptioner og deslige samt en 
Fortegnelse over den derom værende vidtløftige Litteratur. Da G. 
ikke er gaaet tilbage til de egentlige historiske Kilder, de islandske 
Annaler, men har taget sine Oplysninger fra andre Forfattere 
(Jacobæus m. fl.), indeholder Afhandlingen mange Unøjagtigheder, 
som først ved langt senere Arbejder ere blevne rettede. Sammen 
med Rawert foretog G. en geologisk Undersøgelsesrejse til Bornholm 
1815. Rejsen fandt Sted 3 Aar, før  Regeringens Undersøgelseskommission 
(s. IV, 598) kom til Øen, og  blev sat noget i Skygge 
af dennes grundige og omfattende Undersøgelser, men Rawerts og 
G.s Bog («Bornholm, beskreven paa en Rejse», 1819) indeholder 
en Del gode Iagttagelser, som senere Undersøgelser have bekræftet, 
og som Rejsebeskrivelse lader den sig endnu læse med Fornøjelse 
som Vidnesbyrd om de mange Fataliteter, der kunde møde paa 
en Sørejse i hine Dage.

<i>K. Rørdam.</i>
</chapter>
<chapter name="Garmann, Herman, 1612-74, Præsident, General-Toldforvalter">

<b>Garmann, Herman,</b> 1612-74, Præsident, General-Toldforvalter. 
Faderen, Johan G., der var
Faktor eller «Providitør» ved Kongsbergs Sølvværk,
havde tidligere været bosat i Haderslev, hvor Sønnen
fødtes 12. Avg. 1612; Moderen hed Bodel Hermansdatter
Reiminchs. Efter en kort Læretid i Hamborg var
han vendt tilbage til Haderslev, da Byen af de
kejserlige Tropper blev lagt i Aske, hvorfor han
sendtes til en Kjøbmand i Lybek, fra hvem han kom
i Tjeneste ved Øresunds Toldbod (Helsingør). Han
forblev her til 1630, da han kom i Tjeneste hos
den norske Statholder Hr. Christoffer Urne, hvem
han tjente som Underskriver paa Akershus, og som
1636 fik ham befordret til Toldskriver i Bergen,
hvor han 1647 blev Tolder. 1654 fik han tillige
Inspektionen over Toldvæsenet nordenfjælds og blev
1662 General-Toldforvalter sammesteds, samtidig
med at han beklædte Raadmandsbestilling i Bergen,
indtil han 1665 beskikkedes til Præsident i Bergen og
Kommercedirektør i Stiftet. 1669 ophørte hans Stilling
som General-Toldforvalter, da en anden beskikkedes
dertil. H. G., der var en formuende Mand og ejede
et betydeligere Jordegods i Bergens Stift, synes at
have nydt ikke liden Anseelse i sin By og omtales
som en i dennes saa vel som i Statens Anliggender
dygtig og nyttig Embedsmand. Efter en Rejse til
Christiania, hvorunder han mistede sin Hustru, kom han
syg hjem til Bergen og afgik her ved Døden 3. April
1674. Han var gift 1. (1637) med en Datter af Provst
og Sognepræst paa Voss, Mag. Anders Buch ved Navn
Margrethe, der var født i Bergen 16. Sept. 1618 og
døde paa en Rejse til Kjøbenhavn ved et Skibbrud
under Lister 24. Sept. 1669 tillige med sin ene
Søn, Tiendeforvalter Vilhelm G.; 2. (29. Avg. 1671)
med Cathrine Munthe (d. i Christiania i Febr. 1674),
en Datter af Biskop Ludvig M. i Bergen og Enke efter
Sognepræsten til Nykirken i Bergen Otto Stoud (d. 1657)
og Borgmester i Bergen Søren Jensen (Hofman), der døde
1665. Gjennem sit første Ægteskab er H. G. Stamfader
til den nulevende Slægt Garmann i Norge.

A. Hardenbeck, Ligpræd. ov. H. G., 1680. H. 
Munthe, Efterretn. om Fam. Munthe S. 94 ff. 
Nicolaysen, Norske Stiftelser III, 908 f.

<i>H. J. Huitfeldt-Kaas.</i>

</chapter><chapter name="Garmann, Jens Skanke, 1781-1822, Præst">

<b>Garmann, Jens Skanke,</b> 1781-1822, Præst, 
født i Talvik 24. Sept. 1781 af Forældrene Christopher
G. (f. 20. Nov. 1747, d. som Provst og Sognepræst
til Alstadhovg 28. Okt. 1800) og Maren Elisabeth
f. Schanche (f. 20. Nov. 1753 d. 24. Maj 1817). Han
blev Student fra Throndhjems Skole 1797, theologisk
Kandidat med 
egregie 1803, rejste derpaa udenlands som Hovmester for Grev 
Christian Ahlefeldt-Laurwigen og opholdt sig ved Universiteterne 
i Kiel og Leipzig. Her tog han Magisterexamen og erholdt 1806 
den filosofiske Doktorgrad ved en Afhandling «de opinionibus acritibus 
feralibus in Scandinavia etnica regnantibus», der røber adskilligt 
Kjendskab til den herhen hørende Litteratur -- Torfæus, Bartholin,
Suhm --, om han end ikke er trængt dybere ind i den eller har 
bragt nyere Synsmaader for Dagen. Efter sin Hjemkomst virkede 
han i 2 1/2 Aar som Lærer i Engelsk og Fransk ved Realskolen i 
Throndhjem og blev 1810 udnævnt til residerende Kapellan ved 
vor Frelsers Kirke i Christiania. Her omkom han ved Krampe 
under Badning 15. Juli 1822. Han tog sig varmt af Almueskolevæsenet 
i sin Menighed, og en Fremstilling deraf, som han leverede 
i «Budstikken» (III), har historisk Interesse. En Ledetraad for 
Skolelærere, der udkom efter hans Død, og som væsentlig kun er en
ny Udgave af Pontoppidan forøget med bibelhistoriske Exempler 
og en Mængde Definitioner, fik ingen synderlig Betydning uden 
som et Vidnesbyrd om hans orthodoxe Standpunkt, fra hvilket han 
dog ogsaa kunde dømme med Frihed over andre Forfatteres Skrifter. 
Som en sandhedskjærlig Mand var han en af de første, der 
optraadte mod N. Wergelands berygtede Skrift om Danmarks politiske 
Forbrydelser mod Norge. Han var gift 1. (28. Jan. 1811) med 
Anna Maria Cathrine Tønder f. Angell (f. 21. Maj 1791 d. 24. Sept. 
1811), Datter af Major Henrik A. (f. 1746 d. 1804) og Anne Cathrine
f. Lysholm (f. 1758 d. 1834); 2. (20. Nov. 1812) med Martha Maria 
f. Smith (f. 17. Avg. 1788 d. 24. April 1852), Datter af Lars S., 
Kjøbmand i Christiania, og Maria Magdalene f. Gude. Han efterlod 
ingen Børn.

Halvorsen, Norsk Forf. Lex.

<i>D. Thrap.</i>

</chapter><chapter name="Garrigues, Henry Jacques, f. 1831, Læge">

<b>Garrigues, Henry Jacques,</b> f. 1831, Læge. 
Henry G. fødtes i Kjøbenhavn 6. Juni 1831 som en Søn af dansk Generalkonsul 
i Havanna, Grosserer Jacques Louis G. og Cecilie Olivia f. Duntzfeldt. 
Efter at være bleven Student 1850 paabegyndte han medicinske
Studier og fungerede som Koleralæge i Kjøbenhavn i 1853. Samtidig 
dyrkede han Studiet af fransk Sprog og Litteratur, og efter et 
fleraarigt Ophold i Udlandet, hvor han lagde sig baade efter Medicin 
og Lingvistik, tog han 1863 Magisterkonferens i Fransk. Under 
Krigen 1864 tjente han som Underlæge ved Lasarettet paa Frederiksberg 
Slot, 1868 blev han Lærer i Fransk ved Officersskolen, 1869 
tog han Lægeexamen. De følgende Aar virkede han baade som 
Lærer i Fransk og som Læge i Kjøbenhavn, 1872 tog han den 
medicinske Doktorgrad ved en Afhandling om Syfilis. Ved samme 
Tid kastede han sig over Gynækologiens Specialstudium baade her 
hjemme (hos Professor Howitz) og i Udlandet og oprettede en 
Klinik for Kvindesygdomme i Kjøbenhavn i 1873. 1875 nedsatte
han sig som Læge i New-York, blev 1881 Overlæge ved en 
derværende Fødselsstiftelse, 1884 ved «Infant asylum», 1885 ved den 
gynækologiske Afdeling af det tyske Hospital. 1886 blev han 
Professor i Fødselsvidenskab ved «Post-graduate school and hospital», 
1890 Overlæge ved den gynækologiske Afdeling af St. Marks 
Hospital. Han blev tidlig Medlem af forskjellige lægevidenskabelige 
Selskaber i New-York og har der i en Aarrække indtaget en anset 
Stilling paa sin Specialitets Omraade, hvor han ogsaa har gjort sig
bemærket ved større og mindre litterære Arbejder. -- 1868 ægtede 
han Louise Riemer, Datter af Advokat i Halle, Justitsraad Ferdinand R. 

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="v. Gartenberg, Peter Nicolaus Baron, --1758--, Gehejmeraad">

<b>v. Gartenberg, Peter Nicolaus</b> Baron, --1758--, Gehejmeraad. 
P. N. Nyegaard var Søn af Provst Hans Nielsen N. i Højby 
og Marie f. Arendrup, blev 1736 Student fra Roskilde Skole, 
studerede først Medicin, gik saa til Kongsberg for at lægge sig efter
Bjærgværksvidenskaben og rejste derefter til Tyskland, hvor han 
1743 blev Dr. med. i Halle; her giftede han sig med den bekjendte 
Professor J. Junckers eneste Datter, traadte i kursachsisk Tjeneste 
og fik Opsyn med Bjærgværkerne og Møntvæsenet i Meissen. I 
denne Stilling maa Neugarten, som han i Tyskland lod sig kalde, 
have vist betydelig Dygtighed, thi den ene Æresbevisning efter 
den anden blev ham til Del: 1753 blev han optagen i den sachsiske 
Adelstand med Navnet <i>v. Gartenberg,</i> 1758 ophøjedes han i 
friherrelig Stand og senere gav August III, hos hvem han stod i 
stor Yndest, ham Gehejmeraads Titel. Ogsaa i Kurfyrstens andet 
Rige, Polen, blev G. som kgl. polsk og kursachsisk 
General-Bergkommissar anvendt ved Iværksættelsen af en Del nye Indretninger 
ved Mønt- og Bjærgvæsenet, og her blev han naturaliseret som 
Baron <i>v. Gartenberg-Sadogorsky.</i> Hvornaar han afsluttede denne 
sin for en sjællandsk Præstesøn mærkelige Karriere, vides ikke; 
om hans Navn forplantedes, er uvist; en Datter af ham blev gift 
med en Grev v. Fritsch.

Worm, Lex. ov. lærde Mænd.
Kneschke, Allg. deutsches Adels-Lex. VI, 484.

<i>G. L. Wad.</i>
</chapter>
<chapter name="Gartner, Herman Treschow, 1785-1827, Læge">

<b>Gartner, Herman Treschow,</b> 1785-1827, Læge, 
var en Søn af kgl. Kasserer Herman G. og Elisabeth f. Birch og
fødtes paa St. Thomas i Okt. 1785. 10 Aar gammel kom
han til Kjøbenhavn og dimitteredes fra Herlufsholms
Skole 1803; i 1807 var han Kandidat paa Frederiks
Hospital, og 1808 tog han kirurgisk Examen. Efter at
han i nogen Tid havde været Kandidat paa Almindeligt
Hospital og Amanuensis hos Professor Winsløw, blev
han 1809 først Regimentskirurg i den norske Armé
og derefter konst. Fysikus i Bratsberg Amt. 1810
vendte han tilbage til Kjøbenhavn, studerede i
1811-12 Lægevidenskab i London og Edinburgh og
blev derefter konstitueret som Distriktskirurg i
Nedenæs Amt med Bopæl i Arendal. 1815 tog han den
medicinske Doktorgrad i Kjøbenhavn ved en Afhandling
om Brok og vendte derpaa tilbage til Arendal,
men bosatte sig et Par Aar senere i Kjøbenhavn
som praktiserende Læge. 1824 udnævntes han til
Regimentskirurg ved sjællandske Jægerkorps og 1825 ved
de kgl. Livgarder. 1826 foretog han en videnskabelig
Rejse til Paris og London, og 4. April 1827 døde han
ugift i Kjøbenhavn. -- 1822 fik han Videnskabernes
Selskabs Sølvmedaille for en anatomisk Beskrivelse
af et glanduløst Organ («de Gartnerske Gange»), der
findes langs Livmoderen hos nogle Dyrearter, og som
først nøjagtig paavistes af ham, hvorvel allerede
Malpighi havde set det. Det er en føtal Dannelse
uden særlig fremtrædende funktionel Betydning i det
senere Liv, men Paavisningen deraf giver dog G. en
ganske smuk Plads mellem Datidens talrige dygtige
komparative Anatomer. Hans tidlige Død hindrede en
videre ført videnskabelig Forskning.

Smith og Bladt, Den danske Lægestand, 4. Udg. 
Erslew, Forf. Lex. 
Kiær, Norges Læger, 2. Udg. 
Leth og Wad, Dimitt. fra¨Herlufsholm I, 159. 
Hundrup, Doctores medicinæ.

<i>Jul. Petersen.</i>

</chapter><chapter name="Gaulcke, Christian, 1674(?)-1737, Læge">

<b>Gaulcke, Christian,</b> 1674(?)-1737, Læge, 
var vistnok barnefødt i Staden Varel i Oldenborg (han kalder
sig Farelburgensis), blev 1687 Student i Leipzig,
gik efter endte Studier som Læge til Polen, hvor han
1713 fik Titel af kgl. Medikus; senere nævnes han
som Livmedikus hos Fyrst Johan Sapieha i Thorn. Her
fra blev han i Jan. 1721 kaldet til Kjøbenhavn som
Læge for Dronning Louise og fik Justitsraads Titel;
efter Dronningens Død i Marts antoge Prins Carl og
Prinsesse Sophie Hedevig ham som Livlæge, men allerede
Aaret efter blev han som Læge hos Kronprinseparret
udnævnt til kgl. Livlæge, hvilken Udnævnelse Christian
VI fornyede ved sin 
Tronbestigelse. G. døde 1737, 63 Aar gammel. Hans
Hovedinteresse var Kemi og Alkymi, til hvilke
Videnskabers Dyrkelse han saa vel paa Vemmetofte som
paa Kjøbenhavns Slot lod indrette Laboratorier; om
hans Egenskaber som Læge giver det ikke store Tanker,
at han selv i Avisen lod indrykke Bekjendtgjørelser
om sin udmærkede Behandling af Dronning Louise,
der døde 14 Dage efter denne Reklame.

Ingerslev, Danmarks Læger og Lægevæsen I, 169 f. 
Brasch, Vemmetofte II. 
Hist. Tidsskr. 3. R. II, 279 f.

<i>G. L. Wad.</i>

</chapter><chapter name="Gautier, Didier Johan Otto Christian, f. 1848, Veterinær">

<b>Gautier, Didier Johan Otto Christian,</b> f. 1848, Veterinær. 
Han er født i Kjøbenhavn 9. Sept. 1848
og Søn af Berider, senere kongl. Livberider, Carl
G. og Adelaide f. Westermann. Tog Dyrlægeexamen
1868. Praktiserede først et Aars Tid i Helsingør og
derpaa fra 1870-1881 i Randers, hvor han erhvervede
sig en meget betydelig Privatpraxis, samtidig med
at han i den største Del af Tidsrummet fungerede som
Reservedyrlæge ved 5. Dragonregiment. 1881 blev han
ansat som Dyrlæge ved den kongl. Staldetat. 1885 blev
han Medlem af Kommissionen til at forberede Forslag
til Lov om smitsomme Sygdomme hos Husdyrene. Fra
15. April 1887 varetog han i omtrent i Aar
under Docent N. Bruun-Pedersens Sygdomsforfald
Undervisningen i veterinær Retslære ved Veterinær-
og Landbohøjskolen og de til denne knyttede
Veterinærpolitiforretninger, og i denne Stilling fik
han en meget stor Andel i Bekæmpelsen af den i dette
Aar udbrudte Svinepest. I 1888 blev han udnævnt til
Medlem af det veterinære Sundhedsraad.

G. har foretaget gjentagne Rejser til Tyskland,
Østerrig, Belgien, Frankrig og England for at besøge
Veterinærskoler og bese Dyrskuer, Remontedepoter
o. desl. Han har spillet en betydelig Rolle i
Dyrlægernes Foreningsliv, og han har skrevet
adskillige værdifulde Afhandlinger, byggede paa
egne Iagttagelser og Undersøgelser, hvilke ere
offentliggjorte dels i «Tidsskrift for Veterinærer»,
dels i det af ham i Forening med St. Friis og
C. O. Jensen i 1889 stiftede «Maanedsskrift for
Dyrlæger», i hvilket der tillige findes adskillige
Artikler af ham, som vidne om hans varme Interesse
for alle offentlige Anliggender, der vedrøre
Dyrlægefaget. -- G. ægtede 1875 Julie Vilhelmine
Langballe fra Dronningborg ved Randers.

<i>B. Bang.</i>

</chapter><chapter name="Gaye, Johann Wilhelm, 1804-40, Kunsthistoriker">

<b>Gaye, Johann Wilhelm,</b> 1804-40, Kunsthistoriker, 
er født i Tønning 8. Nov. 1804; hans Fader, af samme
Navn, var 
«Pfenningmeister» i Ejdersted. Han gik i Skole i Meldorf og
Slesvig By og studerede derefter ved Universiteterne
i Kiel og Berlin. I Kiel erhvervede han 1829 den
filosofiske Doktorgrad for en Disputats over Erasmus
af Rotterdam. Hans Uddannelse var væsentlig filosofisk
og litterær; men mest følte han sig dog tiltrukket
af Kunsthistorien, som paa denne Tid drog saa mange
Kræfter til sig i Tysklands videnskabelige Verden. For
at studere dette Fag og senere maaske opnaa en
Professorpost deri rejste han 1830 til Italien,
hvor han tilbragte Resten af sit Liv, 10 Aar, med
flittige Forskninger, som ogsaa kom Videnskaben til
god Nytte. Han paatænkte at levere en hel italiensk
Kunsthistorie, bygget paa Kildestudium; det gjaldt
herved om baade at udfylde og at berigtige Vasaris
gamle Værk ved Hjælp af Arkivernes Dokumenter,
en Vej, der allerede med Held var betraadt af
C. F. v. Rumohr i hans «Italienische Forschungen»
(1827-31), og som langt senere førte til Crowes og
Cavalcaselles store Fremstilling af den italienske
Malerkunsts Historie. G. førte de kunsthistoriske
Arkivforskninger, især for Toskanas Vedkommende,
et godt Skridt fremad. 1839 udgav han i Florents
1. Bind af den righoldige Dokumentsamling «Carteggio
inedito d'artisti dei secoli XIV, XV, XVI». Og ligesom
Rumohr tidligere havde tilegnet sit Værk til Prinsesse
Caroline Amalie af Danmark, tilegnede G. sit til Prins
Christian Frederik, der samme Aar blev dansk Konge
(Christian VIII), hvad der viser, at G., uagtet hans
litterære Liv falder helt uden for Danmark, dog følte
sig knyttet til det ved sin Fødsel. Aaret efter udkom
atter to tykke Bind af «Carteggio d'artisti». Men
videre end til denne Materialsamling til Italiens
Kunsthistorie naaede G. ikke: det italienske Klima
havde undergravet hans Helbred, og 26. Avg. 1840 døde
han i Florents.

Ersch u. Gruber, Allg. Encyclopädie 1. Sect. 55. Th. 
Allg. Deutsche Biographie VIII. 
Alberti, Schlesw.-Holst-Lauenb. Schriftsteller-Lex. 

<i>Jul. Lange.</i>

</chapter><chapter name="Gebauer, Christian David, 1777-1831, Dyrmaler">

<b>Gebauer, Christian David,</b> 1777-1831, Dyrmaler, 
var Søn af Johan Christian G., Forstander for Brødremenigheden
i Neusalz ved Oder i Schlesien, og Maria Elisabeth
f. Rupprecht (f. 1742 d. 1822). Han blev født i
Schlesien 15. Okt. 1777, men kom i sin Barndom med
sine Forældre til Christiansfeld og blev derved dansk
Undersaat. Paa Grund af sine gode Evner blev han sat
til Bogen, men en Døvhed, der var opstaaet allerede
i hans 3. Aar efter Mæslinger, tog saaledes til,
at han maatte opgive Studeringerne, og da han 
havde røbet Anlæg for Tegning, rejste han i 1800
til Kjøbenhavn for at uddanne sig ved Kunstakademiet
til Maler. Her blev han Elev af C. A. Lorentzen og
udstillede 1802 en Kopi efter dennes «Hertha»,
men kastede sig snart efter paa egen Haand
over Landskabsmaleri og Dyrmaleri, hvortil han
søgte Forbilleder i, hvad der af ældre hollandsk
Kunst var tilgængeligt for ham. I Akademiet var
han ikke avanceret længere end til Gibsskolen;
men hans udstillede Arbejder, dels Tusktegninger
af humoristisk Indhold, dels Dyrmalerier (1806),
vakte Abildgaards Opmærksomhed og vandt ham en varm
Beskytter i Grev D. Reventlow. Allerede 1807 giftede
han sig med Mariane Hoeg (f. 1780 d. 1827), Datter af
Anders Jensen H. og Johanne Svendsdatter. Samtidig
havde Englændernes Overfald vakt hans Interesse
for Krigsbilleder, og paa en privat Udstilling hos
Kobberstikker Lahde (1808) saas et Par Optrin fra
Krigen af ham, udførte i Tusk. Aaret efter søgte han
kgl. Rejseunderstøttelse, hvortil han anbefaledes af
Akademiet, der syntes at kjende «Wouwermans Maner»
i hans Arbejder, men opnaaede dog først en saadan i
1813.

Han ilede til Dresden for at se Krigen paa nært
Hold. Navnlig fængslede Kosakkernes Færd ham, og han
har i en Række Raderinger, som han udførte paa Rejsen,
givet livfulde Skildringer af de vilde Stepperyttere
paa deres smaa, langhaarede Heste. Han var dog
hjemme igjen 4. Juli 1814 og foreviste Akademiet en
Kopi efter Snijders og nogle Skitser, uden dog at
agreeres paa disse Arbejder; men da han Aaret efter
indsendte et større Billede, «Kvæg, som søger Hvile»,
for at blive agreeret, erklærede Akademiet dette
for sket og optog ham paa dette Billede til Medlem
(6. Marts 1815). Han skattedes nu som en fortrinlig
Kunstner og opnaaede allerede s. A. Medlemsbolig paa
Charlottenborg og 2 Aar efter 200 Rdl. Sølvværdi
aarlig af Kongens Kasse. Han levede nu rolig for
sin Kunst og gjorde kun mindre Rejser i Landet selv,
navnlig til Frederiksborg, hvis Stutteri sysselsatte
ham meget. Først i 1826-27 foretog han paa ny en
Udenlandsrejse, nærmest med München til Maal; men
den 50aarige Kunstner høstede ikke den Oplivelse
af sin Rejse, som han sikkert havde haabet, tvært
imod nedbrød Sorg hans vaklende Helbred. I München
fik han i Marts Efterretning om Hustruens Død, fik
en Blodstyrtning, men rejste dog til Wien, hvor han
blev farlig syg. Efter sin Helbredelse modtog han
ved Hjemkomsten Efterretning om, at 3 af hans voxne
Børn ogsaa vare døde, og den af Naturen melankolske
Mand var
dermed fuldstændig nedbrudt. Han flyttede snart efter
til Aarhus, hvor han havde en gift Datter, hædredes i
1830 med Professortitelen, men sygnede hen, samtidig
med at hans Kaar forringedes, saa at Akademiet endog
maatte sende ham en Understøttelse, og kort efter
døde han, 15. Sept. 1831, knap 54 Aar gammel.

Om ogsaa hans Oljemalerier, især de mindre, vise
ham som en udmærket Kunstner, er det dog især i
hans Pastel- og Vandfarvebilleder, Tusktegninger
og Raderinger, at hans gode Egenskaber, hans rige
Opfindsomhed, Livfuldhed og Lune, træde frem. Blandt
hans Malerier regnes «Det vilde Stod» (1807),
«Et Hestemarked» (1810) og nogle Vinterstykker fra
Bajern for de bedste. Blandt hans Raderinger kunne
Kosakbillederne, de rejsende Kunstnere og 4 Æmner af
Reineke Foss nævnes; endnu i sit Dødsaar begyndte han
paa en temmelig stor Plade, som han dog ikke naaede
at faa fuldført. Et Par Rækker af hans Raderinger ere
udgivne af Kunstforeningen i Kjøbenhavn. I Stentryk
udkom «Det kgl. danske Stutteri paa Frederiksborg»
(4 Hæfter, 1822-27). Komponisten J. C. Gebauer
(s. ndfr.) er hans Søn.

Dagen 1831, Nr. 231 og 236.
Weilbach, Konstnerlex.

<i>Ph. Weilbach.</i>

</chapter><chapter name="Gebauer, Johan Christian, 1808-84, Komponist og Musiktheoretiker">

<b>Gebauer, Johan Christian,</b> 1808-84, Komponist og Musiktheoretiker, 
Søn af ovfr. nævnte Dyrmaler
C. D. G. Født i Kjøbenhavn 6. Dec. 1808 fik han en
Stræng pietistisk, men omhyggelig Skoleundervisning
i Christiansfeld, hvor han blev opdraget hos
Farmoderen. Paa Grund af sine musikalske Anlæg
var han fra Ungdommen bestemt til Musiker, men sin
egentlige musikalske Uddannelse modtog han først fra
1826 hos Fr. Kuhlau, der den Gang boede i Lyngby,
hvorhen den unge G. i 2 Aar hver Uge vandrede
paa sin Fod fra Kjøbenhavn; senere blev Weyse hans
musikalske Mentor. Efter at have fuldendt sine Studier
begyndte han selv at undervise i Musik, komponerede
en Del Romancer og Sange og udgav i 1842 et musikalsk
Hæfteskrift, «Sangfuglen», indeholdende Kompositioner
mest af yngre danske Komponister. Det var dog først
i 1844, at han særlig henledte Opmærksomheden paa sig
som Komponist; da udkom 1. Hæfte af hans «Børnesange»,
der strax vandt almindelig Udbredelse og senere
efterfulgtes af en Række lignende Hæfter. I disse
yndige smaa Melodier afspejler sig hans egen barnlige
og elskelige Karakter, og man behøver blot at nævne:
«Hist, hvor Vejen slaar en Bugt», «En lille Nisse
rejste», «Ride, ride Ranke» osv. for at forstaa,
hvorledes han ad denne Vej maatte 
synge sig ind ikke blot i Børnenes, men ogsaa
i de voxnes Hjærter. I Maj 1844 ægtede han Anna
Kirstine Jensine Langgaard, Datter af Mekanikus
L., og blev i 1846 Organist ved Petri Kirke i
Kjøbenhavn. Her fra forflyttedes han i 1859 til
Helligaandskirken sammesteds, i hvilket Embede han
forblev til sin Død. I denne sin Virksomhed har han
som Komponist ydet værdifulde Bidrag til Kirkesangen,
som f. Ex. den meget benyttede Gravsang: «Saa vil
vi nu sige hverandre Farvel». En ypperlig Melodi til
Brorsons «Den store, hvide Flok, vi se», komponeret i
1852 som et Indlæg i Striden mod de alt for «livlige»
Salmemelodier, af hvilke G. var en afgjort Modstander,
er des værre ikke saa almindelig brugt, som den
fortjener at være.

Som Lærer var han i en Række af Aar meget søgt og
i lange Tider den mest ansete Lærer i Theori. Ved
Musikkonservatoriets Oprettelse i 1866 var han
derfor selvskreven til at overtage Posten som Lærer i
Harmonilære ved dette, indtil Alder og Svækkelse nødte
ham til at trække sig tilbage i 1883. Den praktiske
lille «C-D-E-Bog eller Node-Skrivebog», « Læsebog
for de første Begyndere i Pianospil», «Børnestykker»
for Piano, «Pianoskole», flere Hæfter Skolesange,
«Tonografisk Æsthetik eller Kunsten at høre og
nedskrive Toner», «Exempelbog til Harmonilæren» samt
Bearbejdelser fra Tysk af J. C. Lobes «Musikkens
Katekismus» og E. F. Richters «Harmonilære» ere
Frugter af hans musikpædagogiske Virksomhed. Staten
hædrede ham i 1876 med Professortitelen, ligesom ogsaa
J. P. E. Hartmann satte ham et smukt Minde ved efter
hans Død i en lille Artikel i «Berlingske Tidende» at
fremhæve hans betydningsfulde Virksomhed som Lærer. --
I 1870 udgav han sine samlede Sange; efter den Tid
skrev han kun lidt. Nedtrykt af Næringssorger,
og efter at de fleste af hans Børn vare døde i
blomstrende Alder, tilbragte han sine sidste Aar paa
Diakonissestiftelsen paa Frederiksberg, hvor han
havde fundet et Hjem, efter at hans Hustru var død
i 1876, og her døde han 24. Jan. 1884.

Erslew, Forf. Lex.
H. W. Schytte, Musiklex.

<i>S. A. E. Hagen.</i>

</chapter><chapter name="Gedalia, Gottlieb Abrahamson Baron, 1816-92, Bankier">

<b>Gedalia, Gottlieb Abrahamso</b>n Baron, 1816-92, Bankier. 
Han er Søn af Kjøbmand Hartvig Abrahamson
G. og Jette f. Jacobsen, fødtes i Kjøbenhavn 13. April
1816 og tilhører det jødiske Trossamfund. Han var
oprindelig Sadelmager, men etablerede sig 1849 som
Vexelerer. Til denne Virksomhed medbragte han et
utvivlsomt Talent og en rastløs Aktivitet og Energi;
derimod 
manglede han Anlæg for den mere formelle Side af
Forretningslivet (f. Ex. rationelt Bogholderi,
Korrespondance o. l.), ligesom hans alt for livlige
Fantasi ofte forhindrede ham fra at se klart og
nøgternt paa Forholdene. Fra en beskeden Begyndelse
drev han sin Forretning op til et betydeligt Omfang
og knyttede heldige Forbindelser i Udlandet. Den ikke
ringe Bekendtskabskreds, han paa denne Maade fik,
førte endog til, at han indblandedes i diplomatiske
Affærer (Spørgsmaalet om Besættelsen af den spanske
Kongetrone i 1870). I Indlandet fik han en stor Kreds
af private Kunder, hvorimod det aldrig lykkedes ham
fuldt ud at erhverve sig den kjøbenhavnske Børses
Tillid. Af større Foretagender, hvortil hans Navn
er knyttet, kan -- foruden hvad der omtales nedenfor
-- nævnes Stiftelsen af den danske Landmandsbank
(1871-72).

Ved Siden af den regelmæssige Virksomhed inden for
Bankier faget tog han fat paa Anlæg i Entreprise af
Jærnbaner og Havne. Det første af disse Foretagender
(Vendsysselbanen) levnede et betydeligt Overskud,
men senere var han mindre heldig, og hans sidste
Entreprise, Anlægget af den sjællandske Nordvestbane,
førte i 1875 til hans Fallit. Efter denne levede
han en kort Tid i Nordamerika, men vendte tilbage
og har senere atter drevet Vexelerervirksomhed i
Kjøbenhavn. En kriminel Anklage, som i 1878 paa
privat Foranledning rejstes i Anledning af hans
Forretningsvirksomhed, viste sig i alle væsentlige
Punkter ugrundet. -- G. var fra 1866-75 portugisisk
Generalkonsul og blev i 1870 af den italienske
Republik San Marino udnævnt til Baron. Hans Hustru var
Helene f. Lundquist (d. 1888), Datter af Smeddemester
L. -- G. døde 10. Marts 1892.

G. A. Gedalia, Til Medborgere, 1881.
Dagbladet 4. Jan. 1890.

<i>E. Meyer.</i>

</chapter><chapter name="Gedde, jvfr. Gjedde.">

<b>Gedde,</b> jvfr. Gjedde.

</chapter><chapter name="Gedde, Hans Christopher, Officer, 1738-1817">

<b>Gedde, Hans Christopher,</b> Officer, 1738-1817. 
Han var Søn af nedennævnte Generalmajor Samuel
Christoph G. og fødtes 23. Juni 1738 i
Oldenborg, hvor Faderen den Gang havde Station
som Ingeniørmajor og Generalkvartermester-Lieutenant. 
Allerede 1748 udnævntes han til
Værkbase ved den danske Fortifikationsetat, fik
1753 Underkonduktørs Karakter og blev Aaret efter
virkelig Underkonduktør samt Sekondlieutenant ved
det sjællandske hvervede Regiment. Fra 1758-61
havde han Tilladelse til at bivaane den franske
Hærs Operationer i Syvaarskrigen. Han udnævntes
til karakt. Konduktør 1758, til virkelig Konduktør
1759, til karakt. Kapitajn af Infanteriet 1761,
til Overkonduktør 1763 (ved 
Ingeniørkorpsets Oprettelse), til virkelig Ingeniørkapitajn
1768, til karakt. Ingeniørmajor 1777, til virkelig
Ingeniørmajor 1781 og fik 1785 Karakter som
Oberst af Infanteriet. 1788 ansattes han som
Generalkvartermester ved Generalstaben for de
Tropper, der samledes i Norge, hvor han havde Station
siden 1769, og deltog i Felttoget i Sverige. 1793-1802
var han Kommandør for det norske Ingeniørdetachement
samt Interimskommandant i Frederiksstad og samtidig
fra 1796 Direktør for Norges geografiske Opmaaling,
men han kaldtes 1802 til Kjøbenhavn for at ansættes
som Kommandør for Ingeniørkorpset under General
Huth. Han havde imidlertid 1794 erholdt Udnævnelse til
Generalmajor af Infanteriet med Anciennitet fra 1790,
men erholdt dog først i 1800 Gage som saadan. 1803
udnævntes han til Ridder (Storkors) af Danebrog, l
1805 var han en kort Tid højstbefalende paa Sjælland
og blev s. A. Interimskommandant i Kjøbenhavn. I
Jan. 1806 overtog han tillige Overkommandoen over
«Kjøbenhavns, Citadellets, Trekroners Batteri,
Helsingørs og Kronborg Fæstning og Garnisoner samt det
borgerlige Infanteri, Artilleri, Kongens Livjægerkorps
og Kjøbenhavns Brandkorps», og 16. Maj s. A. blev han
ved General Huths Død Chef for Ingeniørkorpset. Paa
Grund af Sygdom entledigedes han som Kommandant
m. m. 8. Maj 1807, medens Ingeniørkorpset «forblev
under Kronprinsens immediate Overkommando). Efter
Kjøbenhavns Kapitulation s. A. blev han arresteret
og af en i Anledning af Kapitulationen under Prins
Frederik af Hessens Forsæde nedsat Overkrigskommission
16. Nov. 1808 dømt til at have sit Liv forbrudt. Som
Klagepunkter mod ham anførtes, at han ikke betimelig
havde gjort Forestilling om Fæstningens Mangler,
og navnlig, at han i Krigsraadet havde ytret,
at den under dens daværende Forfatning ikke kunde
holde sig og ikke afslaa en Storm, hvorved «han
som Ingeniørgeneral havde virket skadelig og
afgjørende paa den højstkommanderende Generals
Beslutninger». Uagtet han i sit klare og bestemte
Forsvarsindlæg paaviste, at Skylden for Fæstningens
slette Tilstand ikke var Ingeniørkorpsets, i det
dettes i en Aarrække gjentagne Gange fremsatte
Forslag til dens Forbedring vare strandede paa
Finansernes Tilstand, faldt dog Dommen ud, som
ovenfor anført. Af Hensyn til den domfældtes lange
og tro Tjeneste, vel ogsaa i Følelse af Dommens
Uretfærdighed, ændredes denne ved kongelig Resolution
af 18. Jan. 1809 til Afsked i Naade uden Pension. G.s
Hustru erholdt dog lidt senere en aarlig Pension af
1200 Rdl. Han døde 9. Marts 1817. 
  
G. blev gift: 1. 1776 med Frederikke Christiane Fischer (f. 1745 
d. 28. Febr. 1787), Datter af Major Nic. F. (d. 1790) og Øllegaard 
Sophie f. Gedde (d. 1793), og 2. 1789 med Søsteren Øllegaard Sophie
F. (f. 5. Avg. 1752 d. 9. Dec. 1821). Han havde 4 Børn, hvoraf den 
ene var den nedenanførte Generalmajor Nicolai Wilhelm G.

Thaarup, Fædrenelandsk Nekrolog 1843 S. 24 f.

<i>V. E. Tychsen.</i>

</chapter><chapter name="Gedde, Nicolai Wilhelm, Officer, 1779-1833">

<b>Gedde, Nicolai Wilhelm,</b> Officer, 1779-1833, 
Søn af ovennævnte Generalmajor Hans Christopher G., blev født i Frederiksstad 
i Norge 27, Dec. 1779 og udnævntes, efter at have staaet som Kadet i 
Underofficers Nummer ved søndenfjældske hvervede Infanteriregiment,
til Fændrik à la suite ved Regimentet 1790. Han blev virkelig 
Fændrik 1791, Sekondlieutenant 1796, Premierlieutenant 1800 og 
forsattes 1804 somsaadan til Ingeniørkorpset. Efter i 1805 at 
være udnævnt til virkelig Ingeniørkapitajn ansattes han fra 1808 
i Throndhjem, og da han forblev i Norge efter sammes Adskillelse 
fra Danmark, udslettedes han af Armeens Lister 1814, men erholdt 
dog 1815 Afsked i Naade af dansk Tjeneste. I den norske Hær
avancerede han til Ingeniørmajor i 1814 og udnævntes 1818 til 
Oberstlieutenant i Ingeniørkorpset, der s. A. erholdt Navn af den 
kgl. norske Ingeniørbrigade. 1820-32 var han Medlem (fra 1822
Formand) i Hovedmatrikuleringskommissionen. Han udnævntes i 
1825 til Oberst i Armeen, 1832 til Chef for Ingeniørbrigaden og 
s. A. til Generalmajor. Han døde 31. Maj 1833. -- 25. Febr. 1811 
blev han gift med Juliane Frederikke Margrethe Kleist (f. 2. Dec. 
1781 d. 22. Maj 1861), Datter af Kammerherre Fred. K. og Margrethe 
f. Schubart. Med hende havde han 4 Børn.

<i>V. E. Tychsen.</i>

</chapter><chapter name="Gedde, Salomon, 1748-1809, Officer">

<b>Gedde, Salomon,</b> 1748-1809, Officer, 
er født 10. Febr. 1748 i Kjøbenhavn og Søn af ndfr. nævnte Generalmajor S. C. G. 
Han blev Værkbase réformé 1758, virkelig 1759, Underkonduktør 1760, 
men blev ej optaget i Ingeniørkorpset ved dettes Oprettelse 1763. 
Derimod blev han i 1764 ved Artillerikorpsets Oprettelse ansat i 
dette som Sekondlieutenant med sin forrige Anciennitet, 
Premierlieutenant 1765, Kapitajn og Kompagnichef 1773, karakt. Major
1788, virkelig 1790, Oberstlieutenant 1795, Detachementskommandør 
for Artilleriet i Holsten 1796, Kommandør for Artillerikorpset 
1802. 1805 gik han efter Ansøgning af fra Artilleriet og blev 
Kommandant i Frederiksstad. Han døde 20. Jan. 1809, en Uge, 
før han paa Kongens Fødselsdag blev udnævnt til Generalmajor af 
Infanteriet. -- Han var 1784 bleven gift med Catharina
Elisabeth Qvist, døbt i Kjøbenhavn 8. April 1752,
d. 13. Okt. 1832, Datter af Peter Jacobsen Q. og Inger
f. Ivers.

Anker, Biogr. Data om norske Generalspersoner.

<i>P. C. Bang.</i>

</chapter><chapter name="Gedde, Samuel Christoph, Officer, 1691-1766">

<b>Gedde, Samuel Christoph,</b> Officer, 1691-1766. 
G., Søn af Oberst og Kommandant paa Møen Christian G. (f. 1648
d. 1707) og Charlotte f. v. Geidern af kurlandsk Adel,
blev født 14. Juli 1691, udnævntes til Værkbase ved
den danske Fortifikationsetat 1710 og forfremmedes
1713 til Underkonduktør og 1720 til Konduktør ved
samme. 1724 overgik han til Fortifikationsetaten
i Holsten som Overkonduktør, hvornæst han i 1729
udnævntes til Ingeniørkapitajn og i 1735 til
Ingeniørmajor og Generalkvartermester-Lieutenant
med Station i Oldenborg. Han blev i 1739 forsat ad
interim som midlertidig Chef til Fortifikationsetaten
i Danmark, udnævntes til Oberstlieutenant af
Fortifikationen 1742, til Generalkvartermester
1743 og forsattes s. A. definitivt til den danske
Fortifikationsetat, hvis Chef han blev i 1744. I
denne Stilling erholdt han Karakter som Oberst af
Infanteriet 1749 og udnævntes til Generalmajor af
Infanteriet 1760. Ved Ingeniørkorpsets Oprettelse
29. Dec. 1763 fratraadte han Chefspladsen, og
han døde 2. Febr. 1766. -- Han var gift med Marie
Elisabeth f. Pechernaut de la Remiére (f. 29. Juli
1705 d. 6. Sept. 1751), med hvem han havde 10 Børn,
hvoriblandt ovennævnte Hans Christopher og Salomon G.

<i>V. E. Tychsen.</i>

</chapter><chapter name="Gedeløche, Jens Pedersen, o.1670-1729, Kommissionær">

<b>Gedeløche, Jens Pedersen,</b> o.1670-1729, Kommissionær,
født i Helsingør, blev senere af Magistraten beskikket til 
Kurator i Dødsboer og  førte en temmelig ubemærket
Tilværelse i Kjøbenhavn; men snart efter hans
Død (Paaskedag 1729) var hans Navn dog paa alles
Læber. Paa en Tid, hvor man var særlig ivrig for
at omvende Jøder til Kristendommen, var han nemlig
af Overbevisning bleven Jøde, helligholdt Lørdag,
men ikke Søndag, spiste og bad paa jødisk Vis og
gik kun til Alters for Syns Skyld, efter sin Hustrus
Tilskyndelse. Sine Tanker beholdt han for sig selv;
kun skrev han nogle Afhandlinger, bestemte for
hans Datter. Præstelige Omvendelsesforsøg ved hans
Dødsleje gjorde ham blot heftig, og nu blev hans
Frafald bekjendt. Kun ved Opdigtelse skaffede man hans
Lig i Jorden paa Garnisonskirkegaarden ; men snart
maatte Jøderne efter Kongebud og under Politimester
Himmerichs brutale Tvang opgrave Liget og jorde det
midt paa deres egen Kirkegaard. Senere fik de dog
mod en Afgift af 100 Dukater Lov til hemmelig 
at flytte det udenfor paa Fælleden, men deres Klage over 
Politimesteren var forgjæves.

Der sonderbare Glaube, Leben etc. des Curatoris J. P. Gedelocks, Köln 1731. 
Kirkehist. Saml. I. 
Dansk Kirketid. 1851.

<i>Hans Olrik.</i>

</chapter><chapter name="Geelmuyden, Joachim Christian, d. 1795, s. Gyldenkrantz.">

<b>Geelmuyden, Joachim Christian,</b> d. 1795, s. Gyldenkrantz. 

</chapter><chapter name="Geert og Geertsen, s. Gert (Gerhard) og Gertsen.">

<b>Geert</b> og <b>Geertsen,</b> s. Gert (Gerhard) og Gertsen.


<b>Geerz, Franz Heinrich Julius,</b> 1816-88, Kartograf, 
er født 2. Juni 1816 i Byen Slesvig og studerede Geografi
og Geognosi først i Kiel og senere i Berlin under
Ritters og andre ansete Videnskabsmænds Vejledning,
ligesom han en kort Tid arbejdede paa Observatoriet
i Altona under Professor Schumacher. 1842 udnævntes
han til Vejkonduktør for Hertugdømmerne, hvorved han
fik rig Lejlighed til at sætte sig ind i Landenes
Topografi, og han paabegyndte nu en rastløs
kartografisk Virksomhed. Allerede 1838 vakte han
betydelig Opsigt ved sit slesvigske Sprogkort, der
er udarbejdet fra et exklusivt slesvig-holstensk
Standpunkt og mellem Hertugdømmets forskjellige
Folkesprog drager mere eller mindre fantastiske
Grænselinjer, som den følgende Tids Undersøgelser
ikke have kunnet godkjende. 1845 udgav han et stort
Kort over Holsten og Lauenborg, der paaførte ham
saa store Pengetab, at han kun ved Christian VIII's,
du Plats og andre gode danske Mænds Understøttelse
undgik pekuniær Ruin, men ikke des mindre traadte
han i April 1848 ind i Oprørshæren og tjente
i samme som Kvarter- og Overkvartermester til
dens Opløsning 1852. Samme Aar ansattes han som
Kapitajn i den preussiske Hær og attacheredes den
store Generalstabs kartografiske Afdeling. Her
udfoldede G. en storstilet og inden for sit Fag i
høj Grad fortjenstlig Virksomhed, og blandt andet
udgav han: «Geschichte der geograph. Vermessungen
u. der Landkarten Nordalbingiens» (Berlin 1859),
det nøjagtigste og bedste, der hidtil er skrevet
om Hertugdømmernes og til Dels ogsaa Kongerigets
ældre Kartografi. 1864 deltog han atter i Kampen
mod Danmark, og fra 1865 ledede han de topografiske
Opmaalinger i Hertugdømmerne. 1873 forfremmedes han
til Oberst og Chef for den topografiske Afdeling af
den store Generalstab, og 2 Aar senere udnævntes han
tillige til Chef for den kartografiske Afdeling af
den kgl. «Landes-Aufnahme», og i disse Stillinger
har han blandt andet redigeret 2 store Kortværker
over Hertugdømmerne, et paa 244 lithograferede og
et andet paa 42 kobberstukne Tavler, der udkom fra
1878-82. Han blev 1876 Æresdoktor i Kiel. En 
langvarig Øjenlidelse tvang ham 1882 til at fratræde
sine Embeder med Titel af Generalmajor, men endnu i
sin høje Alderdom udarbejdede han sine to historiske
Kort over Hertugdømmernes Vesterhavskyst; ligesom
hans øvrige Arbejder udmærke disse sig ved Finhed og
Smag i Tegningen, men de savne sand historisk Kritik
og fortjene, særlig med Hensyn til Kystlinjernes
Omdannelser, ingen Tiltro. G. døde 1888.

Alberti, Schlesw.-Holst.-Lauenb. Schriftsteller-Lex.

<i>P. Lauridsen.</i>

</chapter><chapter name="v. Gehren, Karl Christian, 1763-1832, Præst">

<b>v. Gehren, Karl Christian,</b> 1763-1832, Præst,
nedstammede fra en gammel, adelig Slægt og blev født i
Marburg 8. Okt. 1763. Efter endte Universitetsstudier
i sin Fødeby blev han Huslærer hos en katholsk
Familie i Rothenburg ved Fulda og snart efter i
Forbindelse med denne Stilling Andenpræst ved Byens
reformerte Kirke. En Gjæsteprædiken, han 1789 holdt
i Marburg, skaffede ham flere formaaende Velyndere,
hvis Anbefaling aabnede ham Vej til Danmark. 1790
blev han valgt til Andenpræst ved den tysk-reformerte
Menighed i Kjøbenhavn. 1801, ved Pastor Maurenbrechers
Død, blev han Enepræst sammesteds. Længselen efter
Fædrelandet førte ham dog tilbage til Hessen 1806,
hvor han paa ny overtog Præstekald og forblev til
sin Død, 6. Febr. 1832. Fra Universitetet i Kiel
fik han 1817 den theologiske Doktorgrad, v. G. var
Rationalist og stærkt optaget af Kants Filosofi,
men i øvrigt en kundskabsrig og flittig Præst, hvem
Skolevæsenet laa meget paa Sinde. Han gjennemførte
adskillige Forandringer ved Gudstjenestens Indretning
i sin Kirke; bl. a. udgav han 1804 en ny Salmebog, som
holdt sig i Brug i den reformerte Kirke i Kjøbenhavn
lige til Julen 1883. End videre har han udgivet flere
Bind Prædikener, oversat en Del danske Skrifter paa
Tysk samt udarbejdet en større og en mindre Katekisme;
denne sidste er bestemt for Børn af Forældre «af
alle Konfessioner»(!). I en Samling blandede Skrifter
(1797) findes en historisk Udsigt over de reformertes
Vilkaar i Danmark. Denne Afhandling er oversat paa
Dansk i Fallesens Maanedsskrift 1805. v. G. var gift
(1795) med Henriette Marie f. Gleim.

Øst, Materialier t. et dansk biogr.-lit. Lex. Sp. 531 ff.
Nyerup,  Lit. Lex.

<i>A. Jantzen.</i>

</chapter><chapter name="Geiso,> s.  Geyse.">

<b>Geiso,</b> s. Geyse.

</chapter><chapter name="Geleff, Poul Johansen, f. 1842, Socialist">

<b>Geleff, Poul Johansen,</b> f. 1842, Socialist. 
G. er født 6. Jan. 1842, tog i 1864 Skolelærerexamen og
var derefter snart Lærer, snart Bladudgiver, indtil
han i 1871 kom i Forbindelse med H. F. V. 
Brix (s. III, 67) og gjennem ham med L. Pio. Hans
Virksomhed for Udbredelsen af de socialistiske
Ideer standsedes, da han sammen med Brix og Pio
arresteredes i Sommeren 1872 og dømtes, ligesom
Brix, til 3 Aars Forbedringshusarbejde. G. var
tillige tiltalt for Bedrageri, men da han under
Sagens Gang tilbagebetalte et Beløb, han havde
indkasseret for en anden og forbrugt, bortfaldt
hans Straffeansvar herfor. Om Fængselslivet leverede
G. en kaadmundet Beskrivelse: «Under Laas og Lukke»
(1876). Efter at være kommet paa fri Fod fortsatte
han sammen med Pio sin Virksomhed for Udbredelsen af
de socialistiske Ideer, men allerede i Marts 1877 saa
han sig foranlediget til sammen med Pio at forlade
Landet for med Politiets Hjælp at rejse til Amerika,
hvor han senere har opholdt sig. Om denne Rejse og det
snart efter skete Brud med Pio har G. afgivet en for
begge lidet smigrende Beretning i en lille Piece: «Den
rene, skære Sandhed om Louis Pio og mig selv» (1877).

<i>H. Westergaard.</i>

</chapter><chapter name="Gelert, Johannes Sofus, f. 1852, Billedhugger">

<b>Gelert, Johannes Sofus,</b> f. 1852, Billedhugger. 
Han er født 10. Dec. 1852 i Nybøl i Sundeved, hvor hans
Fader, C. F. G., ejede et Teglværk og en Mølle. Efter
sin Konfirmation sendtes han til Kjøbenhavn og kom i
Lære hos Billedskærer C. A. Berg. Han blev Elev af
Akademiet 1870 og fik Afgangsbevis som Modellerer
1875. S. A. udstillede han for første Gang og har
indtil 1887 været jævnlig repræsenteret paa de aarlige
Udstillinger med større og mindre Arbejder, dels i
Gibs, dels i Bronce. Blandt disse kunne særlig nævnes
«Thor bemægtiger sig en Tyrs Hoved, der skal tjene
til Madding for Midgardsormen» (1879) og «Buste af
Konseilspræsident Estrup» (1886). G. udvandrede 1887
til Chicago, hvor han har erhvervet sig et anset Navn
som Kunstner. 

<i>H. R. Baumann.</i>

</chapter><chapter name="Gelstrup, s. Gjelstrup.">

<b>Gelstrup,</b> s. Gjelstrup.

</chapter><chapter name="v. Geltingen, Seneca Ingwersen Baron, 1715-86, Godsejer">

<b>v. Geltingen, Seneca Ingwersen</b> Baron, 1715-86, Godsejer. 
Han hed oprindelig Sønke Ingwersen og
var en Søn af Hestehandler Poul I. og Cecilie Lucie
f. Brodersen i Langhorn ved Bredsted (i Slesvig), hvor
han fødtes. 1734 drog han til Ostindien og traadte
i det hollandsk-ostindiske Kompagnis Tjeneste, blev
Resident i Cheribon paa Java og erhvervede sig en
meget betydelig Formue. 1758 vendte han tilbage til
Holland og det følgende Aar til sit Fædreland, hvor
han søgte at erhverve Landejendomme. Den danske Stat,
der havde maattet overtage Gjelting Gods (ved Kappel) 
efter Ahlefeldterne og forgjæves havde søgt at udparcellere samme, 
solgte det 1759 til I for 85000 Rdl. K., og endnu samme Aar 
ophøjede Frederik V ham i Adelstanden under Navn af Baron
<i>v.  Geltingen.</i> 1777 blev han tillige optagen i den rigsfriherrelige 
Stand. Han omdannede Gjelting til et pragtfuldt Herresæde i
hollandsk Stil og udfoldede en næsten fyrstelig Pragt. Faa 
Gaarden dannedes Samlinger af Malerier og andre SJeværdigheder, 
der byggedes et Theater, opførtes Skuespil, og glimrende Fester 
afløste hinanden, ligesom Baronen yndede at betegne sit Herresæde 
som «Angels Hof». Faa sine gamle Dage omdannede han 
Gjelting til et Fideikommis for hele sin Efterslægt, og ligesom saa 
mange af sine samtidige Standsfæller syslede han med Tanken om
Livegenskabets Ophævelse, men en pludselig Død bortrev ham 
under et Besøg i Haag 29. Dec. 1786. Han var gift 1. med Adriane 
f. van Loo og 2. med Charlotte Louise f. Baronesse v. Spoercken, 
med hvem han havde Sønnen <i>Christian Friedrich Rudolph</i> Baron <i>v. G.,</i> 
f. 1764, der overtog Godset og afskaffede Livegenskabet paa samme 
1789. Han døde sønneløs 1820, og Fideikommisset gik over i en 
kvindelig Sidelinjes Besiddelse.

Archiv f. Staats- u. Kirchengesch. d. Herz. Schlesw. u. Holst. III, 38 f.

<i>P. Lauridsen.</i>

</chapter><chapter name="Gelton, Toussaint, --1680, Maler">

<b>Gelton, Toussaint,</b> --1680, Maler. 
G. eller Geltung, som Navnet skrives i de kgl. Regnskaber, var sikkert en Udlænding, 
som synes at være kommen her ind i Landet allerede ved 1660; dog 
blev han først 1674 kgl. Kontrafejer med en Aarpenge af 600 Rdl. 
foruden Betaling for udførte Malerier. I Følge et kgl. Rejsepas af 
1674 og et kurfyrstelig sachsisk Pas til Hjemrejse af 1675 skulde 
han være rejst til Sachsen for at portrættere Christian V's Søster 
Anna Sophie, gift med Kurfyrst Georg III, og være kommet hjem 
sidstnævnte Aar, men en Vexel, som sendtes ham i Marts 1676, 
tyder dog paa, at Rejsen har varet længere. Han synes at være 
død i 2. Kvartal af 1680. Den kgl. Malerisamling ejer 3 mindre 
Billeder af ham, og foruden disse kjendes kun faa, om end flere 
nævnes ved Navn. Hans Malemaade minder om Poelemburgs og 
Gerhard Dows, hvem han skal have kopieret skuffende.

Athene VI, 540 ff.
Weilbach, Konstnerlex.

<i>Ph. Weilbach.</i>

</chapter><chapter name="Gemen, Gotfred af, --1500--, Bogtrykker">

<b>Gemen, Gotfred af,</b> --1500--, Bogtrykker. 
Om denne Mand vides intet uden for det, som de af ham trykte Bøger indirekte 
kunne fortælle os. Hans Navn viser hen til Byen Gemen i 
Wsetfalen. Vi finde Bøger (uden Aarstal) trykte af «Gouert van Ghemen» 
i Gouda og Leiden i sidste Fjerdedel af 15. Aarhundrede; en 
«Gotfridus de Os» har 1486 trykt en Bog i Gouda, og man antager
med en Del Sandsynlighed, at det er en og samme Mand. 
Formodentlig er det siden gaaet tilbage for ham, og han har forladt 
Holland for at søge Arbejde andensteds. Nok er det, at vi 1493 
finde ham trykkende Bøger i Kjøbenhavn, og der er nogen 
Sandsynlighed for, at han allerede har gjort det tidligere (maaske fra
o. 1490). De første Bøger, der udgik fra hans Presse her i Landet, 
vare latinske Skolebøger. En af dem har den Angivelse, at den 
er trykt i Dr. Peder Albertsens Residens (i Kjøbenhavn), en anden 
siges at være trykt paa den samme Mands Bekostning. Det er 
derfor meget sandsynligt, at den bekjendte Videnskabsdyrker og 
Bogven Dr. Peder Albertsen (s. I, 174) har den væsentlige 
Fortjeneste af, at G. er kommen til at arbejde med sin Presse her i 
Landet. 1495 tryktes af G. den første danske Bog, som 
overhovedet vides at være trykt, nemlig den danske Rimkrønnike, der
siden udkom i flere Oplag. I det hele virkede han i Kjøbenhavn 
til 1510. De Bøger, han trykkede, ere ikke store eller lærde Værker, 
men mindre Skrifter, særlig Skole- og Folkebøger, de første i det 
latinske, de sidste i det danske Sprog. Ved Folkebøgerne har 
han navnlig gjort sig fortjent af den danske Litteratur. Blandt 
de Skrifter, han har udgivet, kan foruden Rimkrønniken især nævnes: 
«Carl Magnus' Krønnike» (1501), «Flores og Blanzeflor» (o. 1504
og 1509), Eriks sjællandske Lov (1505), Skaanske Lov (1505), Peder 
Laales Ordsprog (1506 og 1508), «Tyrkens Tog til Rhodus» (1508), 
«Jesu Barndoms Bog» (1508), «Gudelige Bønner» (1509), 
«Lucidarius» (1510), «Historien om Jon Præst» (1510). En 
fotolithograferet Udgave af hans Rimkrønnike-Tryk fra 1495 udkom 1873. --
Om G. efter 1510 er rejst bort, eller han da er død, vides ikke.

Forening for Boghaandværk, Aarsskrift 1890. 
Bruun, Aarsberetn. fra det st. kgl. Bibl. I.

<i>H. F. Rørdam.</i>

</chapter><chapter name="Gemperlin, Tobias, --1580--, en Maler fra Augsburg">

<b>Gemperlin, Tobias,</b> --1580--, en Maler fra Augsburg,
som ikke nævnes i stedlige Kilder, blev i 1575 bekjendt med Tyge 
Brahe og traadte i hans Tjeneste, men kom mulig dog ikke til 
Danmark før et eller to Aar senere. Han skal være død af Pest 
i Kjøbenhavn, maaske 1592, da den rasede her. Af hans Portrætter
nævnes Anders Sørensen Vedels, malet 1578, som Slotspræst; det 
findes i Nationalhistorisk Musæum paa Frederiksborg. Paa 
Rosenholm findes et Portræt af Holger Rosenkrantz, og Sandvig siger: 
«Det er nok denne Skildrer, som i Frederik II's Tid har afmalet 
adskillige af Rigens Raad og deres Fruer samt andre fornemme 
Folk.» Hans bekjendteste, men nu ødelagte, Billede var det Portræt 
af Tyge Brahe, som han malede 1586 i fuld Legemsstørrelse paa 
dennes Qvadrans muralis paa Uranieborg; dog formodes der, at 
han har malet flere andre Portrætter af denne sin Patron, bl. a. 
Originalen til J. D. Gheyns Stik. Et Billede i Nykjøbing paa 
Falster med Frederik II's Dronning Sophie og hendes Aner tillægges 
af Øjenvidner ligeledes G., uden at det historisk kan begrundes. 
Endelig skyldes hans Haand et Træsnit, forestillende et Skelet i 
Claudii Galeni «De ossibus liber» (Havn. 1579).

Weilbach, Konstnerlex.
F. R. Friis, Bidr. t. dsk. Kunsthist, 1890, S. 1 ff.

<i>Ph. Weilbach.</i>

</chapter><chapter name="Genner, Peter, --1584, Præst">

<b>Genner, Peter,</b> --1584, Præst, 
var født i Byen Gjenner i Øster Løgum Sogn, mellem Haderslev og Aabenraa. Sin tidligste Ungdom tilbragte han i Ry Kloster syd for Flensborg Fjord, hvor 
Abbeden Hans Hildbrand venlig tog sig af ham, og hvor han 
fik sin latinske Skolegang. Understøttet af Abbeden drog han 
o. 1536 til Wittenberg, hvor han studerede flittig, tog Magistergraden 
og gjorde sig vel yndet af Reformatorerne. 1541 udgav 
han en latinsk Oversættelse af de af Luther forfattede, saakaldte 
schmalkaldiske Artikler. Støttet til de gode Vidnesbyrd fra Wittenberg 
søgte han idelig Understøttelse til videre Studeringer hos 
Kong Christian III, Hertug Hans af Haderslev og andre Fyrster. 
Og dette Paahæng eller «nye Munkeri», som Melanchthon kaldte 
det, lykkedes ham saa godt, at han endog kunde gifte sig i Wittenberg 
med en Datter af Præsten Mag. Frøschel sammesteds. 1546 
blev han Hofprædikant hos ovennævnte Hertug Hans, men utilfreds 
med Lønningsvilkaarene modtog han 1548 Ansættelse i Hertug 
Adolfs Andel som Sognepræst i Aabenraa og Provst i det 
tilhørende Len. I denne Stilling forblev han til sin Død,
Paaskeaften (18. April) 1584. Da han i mange Aar var svagelig, havde 
han siden 1560 Medhjælpere i Embedet, i hvilket han efterfulgtes 
af sin Søn Johannes G.

Ny kirkehist. Saml. IV, 685 ff.

<i>H. F. Rørdam.</i>

</chapter><chapter name="Gentsch, Christoph, d. 1732, s. v. Breitenau (III, 48).">

<b>Gentsch, Christoph,</b> d. 1732, s. v. Breitenau (III, 48).

</chapter><chapter name="Gentz, Christian, 1804-79, Gartner">

<b>Gentz, Christian,</b> 1804-79, Gartner, 
er født 7. Marts 1804 paa Gaarden Bækkeskov (mellem Præstø og Næstved), hvor hans 
Fader var Gartner. Sin Læretid tilbragte han i
Rosenborg Slotshave og i Botanisk Have under de
dygtige Gartnere Holbøll og Lindegaard. 1825 tog
han Gartnerexamen, og Aaret derefter underkastede
han sig Prøven i Botanik. Efter at have gjort en
længere Udenlandsrejse til Tyskland og Holland
blev han ved sin Hjemkomst Gartner hos Grev
Raben paa Aalholm. I 1839 overtog han Pladsen som
Gartner paa Bregentved. Her var der en vid Mark
for den virkelystne og energiske unge Mand. Han
foretog væsentlige Omdannelser og Forbedringer af
Haven, saaledes at den, da han i 1843 kaldtes til
Stiftsgartner paa Vallø, fremtraadte i betydelig
forskjønnet Skikkelse. Paa Vallø var Haven i en
temmelig forsømt Tilstand, da G. tiltraadte Pladsen,
men med vanlig Energi tog han fat paa Arbejdet. Det
lykkedes ham at skabe et smukt Gartneri i Vallø Have
og at omdanne Klosterets nærmeste Omgivelser til en
særdeles smuk Park, der vil staa i en lang Aarrække
som et Minde om G.s Dygtighed. Efter det kgl. danske
Landhusholdningsselskabs Opfordring besørgede han
Udgivelsen af Jacob Jacobsens «Havebog for Bønder»
i en ny og forbedret Skikkelse (1837). End videre
har han skrevet nogle Artikler i «Dansk Havetidende»
og «Tidsskrift for Havevæsen». -- 1844 ægtede han
Christiane Elisabeth Mohr (f. 1806 d. 1883), Datter
af Sognepræst J. H. M. i Haslev. Han døde 27. April
1879.

Erslew, Forf. Lex.
Dansk Havetid. 1879.

<i>L. Helweg.</i>

</chapter><chapter name="Georg, Prins af Danmark, d. 1708, s. Jørgen.">

<b>Georg,</b> Prins af Danmark, d. 1708, s. Jørgen.

</chapter><chapter name="Georg I, Hellenernes Konge, f. 1845">

<b>Georg I,</b> Hellenernes Konge, f. 1845. 
Prins Vilhelm (Christian V. Ferdinand Adolph Georg),
Søn af daværende Prins Christian af Glücksborg og
Prinsesse Louise, blev født 24. Dec. 1845 i det gule
Palais i Amaliegade. Da han ytrede Tilbøjelighed for
Sølivet, traadte han 1861 ind i Søkadetakademiet,
deltog i et Par Øvelsestogter og tog i Febr. 1863
Overgangsexamen, hvorefter han med sine Forældre
rejste til England i Anledning af Søsterens,
Prinsesse Alexandras, Formæling med Prinsen af
Wales. Da aabnede sig en ny, højere Fremtidsbane
for ham. Efter at Kong Otto af Grækenland var bleven 
fordreven ved en Revolution i Efteraaret 1862,
havde den græske Nation valgt den engelske Prins
Alfred til Konge. Men Kabinettet i London afslog
Valget og henledede den græske Regerings Opmærksomhed
paa Prins Vilhelm. De 2 andre græske Skytsmagter,
Frankrig og Rusland, billigede Forslaget, hvorpaa den
græske Nationalforsamling 30. Marts 1863 enstemmig
valgte Prinsen 
til «Hellenernes Konge». En græsk Deputation med
Admiral Constantin Kanaris som Ordfører kom i
April s. A. til Kjøbenhavn, hvor Frederik VII og
Prinsens Fader 6. Juni samtykkede i Valget paa
den Betingelse, at de joniske Øer skulde forenes
med Kongeriget Grækenland. Ved en 13. Juli i
London afsluttet Traktat mellem Danmark og de 3
Skytsmagter anerkjendte disse Kong G. og accepterede
hin Betingelse. 17. Juli konfirmeredes den unge Konge
paa Bernstorff Slot af Stiftsprovst J. H. Paulli. --
G. I, der under 11. Sept. 1863 var bleven udnævnt
til Admiral i den danske Flaade, forlod Kjøbenhavn
17. Sept. Efter at han havde besøgt Hofferne i
St. Petersborg, London og Paris, betraadte han
30. Okt. 1863 sit Riges Grund. Han ledsagedes
af den tidligere danske Minister Grev Sponneck
som Privatraadgiver. Kong G. ægtede 27. Okt. 1867
Storfyrstinde Olga Constantinowna, i hvilket Ægteskab
der er født 7 Børn: 5 Sønner og 2 Døtre. Kongen har
jævnlig besøgt Danmark. Han har her kjøbt sig et
Palais i Kjøbenhavn og Smidstrupgaard ved Øresund.

<i>A. Thorsøe.</i>

</chapter><chapter name="Georg Ludvig, Prins af Holsten-Gottorp, 1719-63">

<b>Georg Ludvig,</b> Prins af Holsten-Gottorp, 1719-63,
blev født 16. Marts 1719 og var den yngste
Søn af Biskoppen af Lybek, Hertug Christian
August (III, 543). 1741 gik han som Volontær i
preussisk Tjeneste og var allerede Aaret efter
Oberstlieutenant i Rytteriet. Han udmærkede sig i
høj Grad i de Schlesiske Krige, avancerede hurtig
og blev allerede 1743 Generalmajor og Chef for et
Dragonregiment. 1757 blev han Generallieutenant og
ydede især god Tjeneste under Feltmarskal Lehrwaldts
Kommando og senere som Fører af Avantgarden for den
allierede Hær. I Felttoget 1760 blev han kaldt til
Hovedarmeen, men efter Slaget ved Torgau faldt han i
Frederik II's Unaade, hvilket foranledigede ham til
strax at søge sin Afsked, som han dog først fik
Aaret efter. Han begav sig saa til Rusland, hvor
hans Fætter Peter III var Kejser. Denne udnævnte
ham 21. Febr. 1762 til Feltmarskal. Det siges til
hans Ros, at han fri for al Hævnfølelse altid søgte
at fremme Preussens Interesse i sit nye Fædreland,
men stor Indflydelse fik han dog ikke her, da han
allerede faa Dage efter Kejserens Mord maatte forlade
St. Petersborg (30. Juli 1762) for med Kongen af
Danmarks Indvilligelse at overtage Statholderskabet
over de storfyrstelige Dele af de holsten-gottorpske
Lande. Han blev gift 1. Jan. 1750 med Sophie Charlotte
(f. 31. Dec. 1722), Datter af Hertug Frederik Vilhelm
af Slesvig-Holsten-Sønderborg-Beck (s. ovfr. S. 359)
og Enke 
efter Grev Alexander Emil af Dohna-Wartemberg. Hun
døde 7. Avg. 1763, og samme Dag, som hun blev bisat,
7. Sept., fulgte Hertug G. L. hende i Døden. Hans
eneste, i Riesenburg 1755 fødte, Søn, Peter,
succederede 1823 som Hertug af Oldenborg og døde
1829. 

Allg. Deutsche Biographie VIII. 
Kobbe, Schlesw.-Holst. Geschichte. 
Militaria aus Friedrichs d. Grossen Zeit, Berl. 1866.

<i>P. F. Rist.</i>

</chapter><chapter name="Gerbrand, --o.1030, Biskop">

<b>Gerbrand,</b> --o.1030, Biskop. 
G., efter Navnet at dømme en Tysker, var Klerk i England, da han af
Knud den store blev udnævnt til Biskop i Roskilde
og indviet af Ærkebiskop Æthelnoth i Canterbury
(vistnok 1022). Faa Vejen til Danmark blev han tagen
til Fange af den hamborgske Ærkebisp Unwan, der
vilde sikre sig imod, at Knud drog den danske Kirke
fra hans Ærkesæde. G. maatte love Unwan Lydighed,
og vunden for hans Sag blev han Mægler mellem ham
og Kong Knud, saa at Hamborgs Ret fra nu af formelt
blev agtet. G. har sikkert bidraget væsentlig til det
kirkelige Opsving i Danmark; Eftertiden mindedes ham
som en fremragende Biskop.

A. D. Jørgensen, Den nord. Kirkes Grundlæggelse. 
Steenstrup, Normannerne III, 339. 342.

<i>Hans Olrik.</i>

</chapter><chapter name="Gercken, Johan Diderik, o.1680-1748, Billedhugger">

<b>Gercken, Johan Diderik,</b> o.1680-1748, Billedhugger,
af en gammel bremensk Sten- og Billedhuggerslægt,
men mulig født i Kjøbenhavn, hvor hans Farbroder
Andreas G. (begravet 10. Maj 1717) allerede i de første Aar
af det 18. Aarhundrede arbejdede for Hoffet. Baade
som Stenhugger og som Billedhugger udfoldede G. en
betydelig Virksomhed, navnlig i Hoffets Tjeneste:
paa Hørsholm, ved Opførelsen af Fredensborg Slot,
paa det gamle Kjøbenhavns Slot, da dette ombyggedes
af Frederik IV, og senere paa Christiansborg, da
dette opførtes af Christian VI. G. var en anset
og velhavende Mand. Ved Byens Brand 1728 led han
store Tab, da han havde Penge staaende i adskillige
af de nedbrændte Ejendomme. Han var, ligesom sin
nævnte Farbroder, en af den reformerte Menigheds
Kirkeældste. Mange af G.s Arbejder ere gaaede til
Grunde; af de bevarede kan nævnes Frederik IV's
og Dronning Anna Sophies Sarkofager i Roskilde
Domkirke, Frederik IV's Buste over Indgangsdøren til
Fredensborg Slotskirke og det skjønne gamle Alter (de
to store Statuer ved Søjlerne og et Par af Reliefferne
undtagne) i Helligaands Kirke i Kjøbenhavn. G. prises
af Thurah som «en af vore største og erfarneste
Billedhuggere». Han døde i Kjøbenhavn 1748 begravedes
10. Juni 1748.

<i>F. J. Meier.</i>
</chapter>
<chapter name="Gerechini, Johannes, --1433, Ærkebiskop i Upsala">

<b>Gerechini, Johannes,</b> --1433, Ærkebiskop i Upsala. 
J. G. tilhørte Slægten Lodehat og var
saaledes en Frænde af Biskop Peder Lodehat, der
var Dronning Margrethes vigtigste Raadgiver. Han
var Kannik i Roskilde og havde studeret ved
Universitetet i Prag, da han ved Dronningens Gunst
blev indtrængt i Ærkebispedømmet i Upsala (1408),
skjønt Domkapitlet her havde valgt en indfødt
svensk gejstlig. Som Ærkebiskop viste J. G. megen
Energi. Han samlede to Gange Sveriges Biskopper til
Synoder, og ved given Lejlighed protesterede han mod
Lundeærkebiskoppens Krav paa Primat over Sverige;
for sit eget Stifts Interesser sørgede han med
ikke mindre Iver. Hans danske Fødsel og den Maade,
hvorpaa han havde erhvervet sin Værdighed, maatte
dog paa Forhaand vække Misnøje med ham, og Klagerne
over hans Færd bleve snart højlydte. Man paastod,
at han syslede mere med verdslige Sager «ligesom en
kongelig Foged» end med Kirkens, og at han foragtede
sit Kapitels Medlemmer baade ved Raadslagninger og
i det daglige Samliv, medens han derimod plejede
Omgang med fornemme Kvinder til stor Skade for sit
Rygte. Da Upsala Domkapitel formelig anklagede ham
hos Kongen, blev J. G. greben af ustyrlig Vrede:
med Vold trængte han ind i Prædikebrødrenes Kloster
i Stockholm for her at finde en af sine Anklagere,
og denne Mand lod han saa slæbe rundt i Gaderne og
tilføjede ham farlige Saar. Dette kom til at staa
ham dyrt, og forgjæves søgte J. G. ved selv at rejse
til Paven at afbøde den truende Straf. Ærkebispen
af Riga kom som pavelig Dommer til Sverige, og paa
Slottet Rønø blev i 1421 hele J. G. s Liv underkastet
en Stræng Undersøgelse, der oplyste de skrækkeligste
Ting om ham lige til Incest med Moder og Datter. Dog
slap han med at give Afkald paa sit Stift, hvoraf han
endda skulde oppebære en betydelig Aarpenge. Mærkelig
nok mistede han endnu ikke Erik af Pommerns Gunst;
i alt Fald blev han flere Aar senere (1426) ved
dennes Hjælp Biskop i Skalholt paa Island, men 
tiltraadte først 1430 Embedet. Her optraadte han og hans Mænd 
med en Voldsomhed, der snart vakte den største Vrede, og det endte med,
at Islænderne brøde ind i Kirken, hvor han stod for
Alteret i sit fulde Bispeskrud, slæbte ham ud og
druknede ham i en Elv, indsyet i en Sæk (1433).

Reuterdahl, Svenska kyrkans hist. III, 2, 7 ff.
Keyser, Den norske Kirkes Hist. II, 469 ff. 

<i>Kr. Erslev.</i>
</chapter>
<chapter name="Gerhard (Gert) (I), holstensk Greve, Hertug af Sønderjylland, o.1293-1340">

<b>Gerhard</b> (Gert) (I), holstensk Greve, Hertug af Sønderjylland, o.1293-1340. 
Han var Søn af Grev Henrik af Rensborg og Helveg 
af Brunkhorst. Efter Faderens tidlige Død (1304) satte den herskesyge
Farbroder Gerhard sig i Besiddelse af hans Arv, og G. synes 
at være bleven opdragen hos sine mødrene Frænder. I Rensborg, 
fortælles der, maatte han ikke komme op paa Slottet og Slotsholmen, 
men boede i et borgerligt Hus, medens hans høje Byrd kun kjendtes 
af et Par ædle Jagtmynder. Efter Farbroderens Død (1312) optræder 
han derpaa som «G. af Rensborg» i Tidens mange Stridigheder 
og Forhandlinger; 1315 erhvervede han det faste Segeberg med 
tilliggende Land ved at tage sig af Grev Adolfs Morder, Hartvig 
Reventlow, og hans Besiddelser strakte sig nu fra Ejderen til Elben 
og fra Ditmarsken til Grev Johan (eller Henneke) af Kiels Grevskab 
i Øst. G. havde ondt ved at sidde stille i sit eget Land, han 
samlede Lejehære og deltog i alle Naboernes Fejder, i Danmark, 
Sverige og Nordtyskland, og han skaffede sig derved ikke blot 
Penge og Indflydelse, men tillige en enestaaende Hærførererfaring. 
Af hans Søstre var Elisabeth gift med Hertug Johan af Sachsen-Lauenborg, 
hvorved han efter dennes Død skaffede sig Indpas syd 
paa, den anden, Adelheid, med Hertug Erik af Sønderjylland (IV, 
555), -- Oprindelsen til de holstenske Grevers Fordringer paa dette 
Hertugdømme. Han selv ægtede Sophie af Werle, hvis Moder var 
Erik Glippings Datter Regitse.

Grevens selvstændige Indblanding i vore offentlige Forhold 
begyndte med hans danske Svogers Død i Foraaret 1325. Kong 
Christoffer II gjorde med rette Fordring paa Formynderskabet for 
den 10aarige Hertugsøn, men Greven kom ham i Forkjøbet, satte
sig i Besiddelse af sin Søstersøn og hans Len og beredte sig til 
væbnet Modstand; Grev Johan af Kiel, Kongens Halvbroder, vandt 
han ved at pantsætte ham Landet mellem Ejder og Sli. Da 
Christoffer kort efter indtog Hertugdømmet med væbnet Haand, besatte 
Slesvig og belejrede Gottorp, kom G. dette faste Slot til Undsætning 
og tvang Kongen til at opgive Landet. Aaret efter kom hertil et 
Forbund med de misfornøjede Stormænd i Kongeriget: Laurids
Jonsen og Ludvig Albertsen bleve vundne ved Pant i Tranekjær 
og Haderslev; Christoffer og hans Søn Erik derimod styrkede sig 
ved et Forbund med en Række tyske Fyrster, der fik Pant i Øerne. 
Men før de kunde faa nogen Hjælp fra denne Side, indtoge Greverne 
Fyn, toge den unge Konge Erik til Fange og fordreve Christoffer fra 
Riget. Grev G. optraadte nu som «Danmarks Riges Forstander» 
og lod paa Viborg Landsting sin Søstersøn Valdemar
kaare til Konge, hvorimod de i Forening udstedte en
Haandfæstning (7. Juni 1326). Et Par Maaneder efter
stadfæstedes Kongevalget højtidelig paa et Danehof
i Nyborg, og G. forlenedes arvelig med Sønderjylland
(15. Avg.).

I et. Par Aar var Grev G. nu uimodsagt Herre i
Danmark, indtil Stemningen mere og mere vendte sig
imod ham; 1328 maatte han kæmpe mod et Bondeoprør i
Sjælland, medens Gottorp blev angrebet af en Hær af
Jyder. Da nu ogsaa Grev Johan, der sad inde med en
stor Del af Øerne, nærmede sig den fordrevne Konge,
opgav G. frivillig sin Stilling ved et Forlig med
Christoffer, hvorefter denne førtes tilbage til Riget
imod en Godtgjørelse af 80000 Mark Sølv (1329). I
det følgende Aar søgte Kongen atter at vinde fast
Fod i Riget; hans Søn Erik ægtede Grevens Søster,
Enkehertuginde Elisabeth, og Johan knyttede han
nærmere til sig ved at pantsætte ham hele Sjælland
og Skaane. Sønderjylland blev givet tilbage til
Valdemar, medens G. forlenedes arvelig med Fyn. Nye
Forsøg paa at afryste det Aag, der saaledes var lagt
paa Riget, mislykkedes; Jyderne lede et nyt Nederlag
foran Gottorp, og i et Slag syd for Danevirke blev
Christoffer fuldstændig slaaet, medens den unge Kong
Erik fik sit Banesaar. Kort efter sluttedes der en
Fred i Kiel (Jan. 1332), hvorved G. fik Nørrejylland
og Fyn i Pant for 100000 Mark Sølv. Kort efter døde
ogsaa Kongen, og den formelle Ret til Kronen faldt
derved tilbage til Hertug Valdemar, der stadig stod
under Grevens Formynderskab.

Modstanden imod dennes Herredømme vedblev dog atter
og atter at gjøre sig gjældende. 1334 forsøgte
Christoffers anden Søn, Otto, paa at samle Jyderne
imod ham, men blev slaaet og fanget paa Taphede
ved Viborg. 1336 tiltraadte Hertug Valdemar efter
sine Mænds Ønske selv Regeringen i Hertugdømmet og
synes nu at være bleven den, af hvem man ventede
Rigets Gjenrejsning. Efter en Række Rivninger,
hvis Enkeltheder vi dog ikke kjende, afnødte
Greven ham imidlertid 1339 en Forsikring om, at
han aldrig vilde gjøre sin formentlige Ret til at
indløse de danske Lande gjældende. Det lykkedes dog
ikke herved at bringe Bevægelsen imod den fremmede
Magt til at standse; baade Hansestæderne og flere
nordtyske Fyrster savnede den samlede Kongemagt i
Danmark og støttede Bestræbelserne for at faa den
gjenoprettet. Saaledes blev G. nødt til ved en
Overenskomst i Lybek (11. Febr. 1340) at overdrage
Nørrejylland til sin Søstersøn for en
Indløsning af 43000 Mark Sølv, saaledes at han for en Del af 
denne Sum indtil videre fik Sønderjylland i Pant; Hertugen var 
berettiget til atter at indløse dette i forskjellige Terminer. Greven 
var dog ikke til Sinds at bringe dette til Udførelse; med en talrig
Lejehær drog han kort efter hærgende til Nørrejylland for at bringe 
Indbyggerne til Lydighed. Ankommen til Randers faldt han i en 
haard Sygdom og maatte foreløbig standse sin Fremrykning; han 
modtog Dødssakramentet, men Sygdommen mildnedes atter, og han 
begyndte at komme sig. Natten til i. April fandt han imidlertid 
en brat Død som Offer for en Sammensværgelse under Ledelse af 
Niels Ebbesen (IV, 394). Hans Lig førtes af Sønnerne Henrik og 
Claus til Klosterkirken i Itzeho. -- Holstenerne gave G. senere
Tilnavnet «den store»; i Danmark kaldtes han «den kullede Greve».

<i>A. D.Jørgensen.</i>

</chapter><chapter name="Gerhard (II), holstensk Greve, Hertug af Sønderjylland, --1404">

<b>Gerhard</b> (II), holstensk Greve, Hertug af Sønderjylland, --1404. 
Han var Søn af Grev Henrik (Jærn-Henrik), Gerhard (I)s Søn, og efter 
hans Død (1385) sammen med sine to yngre Brødre og sin Farbroder 
Claus Greve af Holsten-Rensborg og Herre i det erobrede Sønderjylland. 
Kort efter fik imidlertid Dronning Margrethe efter 
Gjenerhvervelsen af Borgene i Skaane frie Hænder til ogsaa at gjøre 
Kronens Ret over Hertugdømmet gjældende, og svækkede ved den 
højt ansete Henriks Død gik Greverne ind paa at anerkjende
Kongens Lenshøjhed. Det blev fastsat, at Hertugdømmet ikke 
maatte deles, men altid skulde gives som Len til en enkelt Mand 
af Slægten, ligesom denne skulde yde Kongen Hærfølge. Herefter 
fremstillede G. sig paa Danehoffet i Nyborg og modtog den 
højtidelige Forlening 15. Avg. 1386, 60 Aars Dagen efter sin Farfaders 
Forlening paa det samme Sted. 

Greverne vare dog ikke til Sinds at lade det blive herved, 
og i de følgende Aar gik deres Politik ud paa igjen at unddrage 
sig de paatagne Forpligtelser. Da Margrethe efter Kong Olufs Død 
mødte nye Vanskeligheder, medens hun samtidig droges ind i
Planerne til en Forening af de nordiske Riger, sikrede hun sig 
Freden mod Syd ved at slutte en Overenskomst om gjensidig Hjælp 
med Hertugen og Greverne, i hvilken der ikke var Tale om 
Lenspligten (1392), og da senere (1396) hendes Plejesøn Erik af Pommern 
blev hyldet som Konge, nægtede G. ved Mødet i Assens at gjentage
sit Lensløfte fra Nyborg; han tilbød at tjene Kongen for 
Betaling; Forleningen fandt derfor ikke Sted med de forrige 
Højtideligheder. Aaret efter delte de 3 Brødre efter deres Farbroders Død 
den holstenske Arv, der imidlertid var bleven forøget med den 
kielske Del, saaledes at G. fik Pløen med det østlige Holsten og 
Femern samt Hanerau ved Ditmarsken. Brødrene gjorde fra deres 
Side ogsaa Fordring paa en Deling af Sønderjylland, da dette 
formentlig maatte anses for nu at være erhvervet med en videre 
gaaende Adkomst end ved Forleningen 1386. G. modsatte sig dog 
indtil videre en saadan Deling, og det vedtoges, at Sagen skulde 
opsættes i 9 Aar for da at bringes til Afgjørelse. Hertugen 
oplevede dog ikke dette Tidspunkt. Da hans Broder Albrecht 1403 
havde fundet sin Død i Ditmarsken, besluttede han at underkaste
sig dette Land og rykkede i den følgende Sommer ind over 
Grænsen med en stor Hær. Paa Tilbagetoget vovede han sig 
imidlertid alt for langt frem imod Fjenden, der havde lejret sig i 
Süder-Hamme, og faldt her med Blomsten af den holstenske Adel
4. Avg. 1404. Hans Lig maatte i dyre Domme udløses til 
Begravelse, medens de fleste af Stormændene bleve liggende ujordede 
paa Valpladsen. Hans Enke, Elisabeth af Brunsvig, overlevede ham med 3 Sønner.

<i>A. D. Jørgensen.</i>

</chapter><chapter name="Gerhard (III), holstensk Greve og (ikke anerkjendt) Hertug af Sønderjylland, 1404-33">

<b>Gerhard</b> (III), holstensk Greve 
og (ikke anerkjendt) Hertug af Sønderjylland, 1404-33. 
Han var yngste Søn af Hertug Gerhard (II) og Elisabeth af Brunsvig og født 
efter Faderens Død. Efter Moderens Brud med Dronning Margrethe og Kong Erik nævntes 
han sammen med sine ældre Brødre Henrik og Adolf som regerende
«Hertug af Slesvig» og Greve af Holsten, ligesom han i de senere 
Aar deltog i Kampen mod Danmark, bl. a. paa Hansestædernes 
Flaade for Kjøbenhavn (1428). Han synes at have haft sit Hjem 
hos Moderen paa hendes Enkesæde Sønderborg, der efter hendes
Død rimeligvis er tilfaldet ham; ved den paatænkte Deling af 
Hertugdømmet skulde Als og Sundeved gjøres til en særlig Arv, 
ligesom Tønder, medens Resten skulde vedblive at være fælles eller 
gaa paa Omgang. G. ægtede Markgrev Bernhard af Badens Datter 
Agnes, derx efter Krønnikerne fødte Tvillinger, en Dreng og en 
Pige, som hans Broder Adolf erklærede for uægte, skjønt de først 
fødtes 7 Maaneder efter Brylluppet, og Læger og Jordemødre havde 
erklæret dem for ægte. Den endnu opbevarede Lægeerklæring 
gaar dog ud paa, at Fødselen fandt Sted godt 4 Maaneder efter
Brylluppet. Hertuginden sendtes tilbage til sit Hjem, Datteren 
blev sat i Kloster i Preetz, og Sønnen omkom paa Søen ved Sønderborg. 
Til Straf for den udviste Haardhed, tilføjer
Overleveringen, blev det Ægteskab, Adolf kort
efter indgik, ufrugtbart, og Greveslægten uddøde
med ham. G. døde paa en Rejse til Køln 24. Juli
1433; hans Grav findes i Domkirken i Emmerich.

<i>A. D. Jørgensen.</i>

</chapter><chapter name="Gerhard, Johann Friedrich, --1754--, Maler">

<b>Gerhard, Johann Friedrich,</b> --1754--, Maler, 
fra Nordtyskland, kom til Danmark i Christian VI's Tid
og fik 1742 Titel af kongelig Kabinetsskildrer. Han
var en ikke synderlig frugtbar, men flersidig
Kunstner: Portrætskildrer, Dyrmaler, gjorde dyre
Kabinetsbilleder osv., og han fik sine Arbejder ganske
anderledes betalte end de samtidige indfødte danske
Kunstnere. For et mindre Billede: Frederik V til
Hest ridende gjennem en Triumfbue fik han saaledes
200 Rdl. K. (*c: o. 1600 Kr. i vore Penge), for en
Tiger i Legemsstørrelse og for 3 smaa gule Heste
618 Rdl. K. (*c: o. 5000 Kr.). De fleste af hans Billeder
vare dog smaa og paa Kobber, som den kgl. Familie,
Kabinetsstykke (1743). Da Frederik V 1748 approberede
Eigtveds Planer til en bedre Indretning og Drift af
den danske Kunstskole, blev G. en af Akademiets 4
første ordentlige Professorer. Som saadan virkede han,
uden at der i øvrigt kan paavises Spor af hans Virken,
til sin Død, midt i 1754. Hans Hustru, Eva Louise,
overlevede ham.

Meier, Fredensborg S. 157. 181.
Tilskueren, Juli 1886, S. 521.

<i>F. J. Meier.</i>

</chapter><chapter name="Gerlach, Carl Ludvig, 1832-93, Syngemester">

<b>Gerlach, Carl Ludvig,</b> 1832-93, Syngemester. 
Hans Fader, Heinrich Christian G., født i Gotha 24. Marts
1777, kom i Begyndelsen af det følgende Aarhundrede
til Kjøbenhavn, hvor han blev Musikdirektør ved
Garden og døde 13. Maj 1838 som Organist ved
Trinitatis Kirke. Moderen hed Johanne Lovise
f. Michelsen. C. L. G. er født i Kjøbenhavn
26. April 1832 og fik tidlig Undervisning i Musik
af Kapelmusikus Lanzky og Rud. Bay samt senere af
H. Rung. Paa det kgl. Theater debuterede han som
Sanger i 1855 i Rungs Syngestykke «Stella»; men
da han ikke blev brugt meget, trak han sig tilbage,
overtog 1860 Pladsen som Operarepetitør og blev 1863
paa Gades Anbefaling ansat som Korsyngemester. I
denne Stilling gjorde han udmærket Fyldest, indtil
han 1888 søgte sin Afsked, ligesom han sammen med sin
ndfr. nævnte Hustru har virket meget som Sanglærer for
det yngre Personale ved Theatret og i denne Anledning
flere Gange har haft offentlig Rejseunderstøttelse,
hvoriblandt det Anckerske Legat. Som Komponist har
han foruden et Par større Arbejder: «Jesus opvækker
Lazarus» og «Fadervor», 
begge for Kor og Orkester, kun komponeret mindre Sager 
for Klaver og Sang samt nogle meget benyttede Syngeøvelser.
G. døde 13. Sept. 1893.

H. W. Schytte, Musiklex.

<i>S. A. E. Hagen.</i>

</chapter><chapter name="Gerlach, Georg Daniel, 1798-1865, Officer">

<b>Gerlach, Georg Daniel,</b> 1798-1865, Officer, 
er en Søn af Kapitajn Molter Christoph G. af slesvigske
Jægerkorps og Anna Sabine Magdalena f. Boehn og
fødtes 31. Avg. 1798 i Ekernførde. Faderen deltog
med de hessiske Tropper under General Ewald i den
nordamerikanske Frihedskrig, blev 1789 ansat som
Fændrik ved det slesvigske Jægerkorps og døde 1808
som Kapitajn. Sønnen blev i Dec. s. A. Landkadet
og erholdt Officerspatent fra 1813 med Ansættelse
ved det holstenske Infanteriregiment, men forblev
som Underofficer ved Akademiet i 1814-15. Dette
Aar overgik han til Kongens Regiment og blev
strax Bataillonsadjudant, Premierlieutenant 1822,
Regimentsadjudant 1827 og Stabskapitajn 1830. 1837
søgte han en Plads ved Frederiksværks Fabrikker, men
Kongen vilde ikke tillade, at han forlod Hæren. Han
blev derefter Kompagnikommandør ved 5. Bataillon i
1842 og Major ved samme i 1847. Ved Krigens Udbrud
1848 blev G. Chef for 1. Reservebataillon, som dog
først afmarcherede fra Kjøbenhavn i Juni, saa at
den ikke kom i Fægtning det Aar. I Dec. erholdt
han Oberstlieutenants Karakter (Graden opnaaede
han først i 1849) og overtog Kommandoen over
3. Forstærkningsbataillon, hvilken han førte med
Dygtighed i Slaget ved Fredericia. Det fortælles,
at der i et Øjeblik, hvor det kneb for os, gaves
Ordre til Retræte; G. udbrød da: «Nej, D. t. m.,
om jeg gjør, for om et Øjeblik gaar hele Historien
itu». Han erhvervede en fortjent Berømmelse for sit
Mod og sin Raskhed som Fører, og disse Egenskaber
lagde han ogsaa for Dagen under Slaget ved Isted,
hvor hans Bataillon i Avantgarden kæmpede med stor
Udholdenhed. Han udnævntes s. A. (1850) til Oberst
og Kommandør for 6. Infanteribrigade, hvilken han
førte til Krigens Ophør.

Aaret efter fik han det Hverv med 2 Batailloner
at besætte Rensborg Kronværk, der afleveredes af
det tyske Forbunds Tropper, og i Juni s. A. blev
han Kommandant i Angel. Som Kommandør for
14. Infanteribataillon tilbragte han de følgende
Aar i Ratzeburg, indtil han 1854 blev forsat til
Kjøbenhavn som Kommandør for 1. Infanteribrigade;
Aaret før havde han erholdt Kommandørkorset af
Danebrog. I 1856 udnævntes han til Generalmajor,
2 Aar senere blev han Medlem af den raadgivende 
Komité under Krigsministeriet og 1859 Generalinspektør over 
Infanteriet. Ved sit 50 Aars Officers]ubilæum 24. Dec. 1863 udnævntes 
han til Generallieutenant. Krigen med Tysklands tvende 
Stormagter stod nu for Døren, og han fik Kommandoen over 1. Division, 
der besatte Danevirkes venstre Fløj. 2. Febr. 1864 rykkede Prins 
Friedrich Carl frem til Angreb imod Mysunde, og da Melding 
herom bragtes G., udbrød han: «Det er fortræffeligt, jeg skal strax 
være der». Han ilede derefter til Kamppladsen, hvor han ligesom 
tidligere lagde stort personligt Mod og en velgjørende Ro for 
Dagen. Stillingen ved Mysunde hævdedes, og Dagen blev altsaa 
en Sejer for de danske Vaaben. Da G. ikke havde været tilstede 
i det bekjendte Krigsraad 4. Febr. (han billigede dog strax den 
der tagne Beslutning om et frivilligt Tilbagetog fra Danevirke), 
var det naturligt, at Krigsminister Lundbye efter Generallieutenant 
de Mezas Fjærnelse fra Overkommandoen tænkte paa at erstatte 
ham med G. Denne havde næppe selv ventet nogen Sinde at 
opnaa en saadan Stilling; endnu 25. Febr. havde han sammen med 
de højere befalende paa Als indsendt et Andragende om, at 
Generallieutenant  de Meza maatte gjenindtræde i Overkommandoen, 
men som lydig Soldat vilde han ikke svigte i et saa vanskeligt 
Øjeblik. 29. Febr. modtog han derfor Udnævnelsen, og den 
offentlige Mening godkjendte Valget. Hos Officererne fandt hans
Udnævnelse dog ikke udelt Bifald. En Proklamation, som G. 
udstedte 4. Marts, og som sluttede med Ordene: «Uforsagte ville vi 
gaa Faren i Møde med Gud for Konge og Fædreland», gjorde dog 
et godt Indtryk paa alle, og i Kampene 17. og 28. Marts viste 
han sig som altid uforfærdet og virksom. Samme Maaned 
benaadedes han med det hvide Baand.

Hans Forhold til Krigsminister Lundbye blev dog paa Grund 
af ovennævnte Andragende, som denne ikke vilde indsende til 
Kongen, mindre godt, saa meget mere, som G. formente at have 
Ret til at henvende sig til Hs. Majestæt som Krigsherre og 
høistkommanderende over Hæren. Ogsaa i militær Henseende lod 
Krigsministeren ikke G. have den fornødne Handlefrihed. Dette 
kom navnlig frem i de sidste Dage af Dybbøls Belejring, da G. 
ansaa det for rigtigst at rømme Stillingen, inden Preusserne skrede
til Storm. Vistnok gav Ministeren ham i telegrafisk Samtale 
14. April frie Hænder, men 6 Timer senere indløb et Telegram 
om, at «det maatte være af overvejende Betydning lige over for 
den nærmeste Fremtids politiske Forhandlinger at holde Dybbøl til 
det yderste», og G. besluttede at adlyde, skjønt General du Plat 
opfordrede ham til at melde sig syg (han var under en Ridetur 
9. April kommen temmelig slemt til Skade), han vilde da som 
ældste Divisionsgeneral have ført Hæren tilbage fra Dybbøl d. 16. om 
Aftenen. Saaledes forblev Hæren i Stillingen og modtog Angrebet 
18. April, hvilken Dag G. til Vogns maatte føre Kommandoen. 
Til en Ven skrev han om Kampen følgende: «Det var en meget 
blodig Dag saa vel for Fjenden som for os, men Armeen har 
kæmpet med Hæder under særdeles ugunstige Omstændigheder 
imod en enorm Overmagt, og jeg tør nok paastaa, at vort Forsvar 
af Dybbølstillingen imod en saadan overlegen Fjende i 2 1/2 Maaned 
vil være enestaaende i Historien.» 

Efter Dybbøls Fald blev Uoverensstemmelsen mellem Lundbye 
og G. endnu mere fremtrædende, og navnlig følte denne sig meget 
ilde berørt over, at Fredericia beordredes rømmet, ligesom han 
ikke kunde billige, at Hæren paa Fyn svækkedes til Fordel for 
Korpset i Jylland. G. sendte sin Stabschef til Kjøbenhavn for at 
gjøre Modforestillinger, og det kom til en foreløbig Forstaaelse. 
Kort efter afløstes Lundbye af Oberstlieutenant Reich, der hyldede 
det Princip, at Overkommandoen udelukkende skulde have den 
egentlige Kommando over den aktive Hær, hvorefter G. 31. Maj 
indsendte et Forslag om det fremtidige Forsvars Førelse. Reich 
ansaa dog ikke G., men Steinmann for at være den rette Mand 
til at være Overgeneral, og naar et saadant Personskifte først fandt 
Sted 5. Juli, altsaa efter Alses Tab, var det, fordi Ministeren ikke
havde villet betro Øens Forsvar til nogen anden end Steinmann. 
Det var G. en Sorg at afgive sin Kommando, men det geraader 
ham til Ære, at han desuagtet bad om at forblive til Tjeneste lige 
over for Fjenden og modfog Kommandoen over 1. Division. 
Ulige tungere var det ham ved Hærens Reduktion i Slutningen af 
1864 at modtage sin Afsked, om end Kongens særlige Tak
formildede den noget. Dog overlevede han kun kort Afslutningen 
af sin militære Løbebane, thi 7. Marts 1865 sov han stille hen 
paa Landstedet Solitude paa Nørrebro.

G., som i 1827 indtraadte i Ægteskab med Caroline Marie Kromayer, 
Datter af Premierlieutenant i Borgervæbningen, Konditor K., 
var ikke sær aandelig begavet, men han havde en god Forstand, 
et klart taktisk Blik og megen Videbegjærlighed, medens han
udmærket forstod at vinde sine underordnede. Han deltog aldrig i 
den offentlige Politik, dels af Princip, dels fordi Frederik VI en 
Gang havde tilkjendegivet ham sin Misbilligelse, fordi han havde 
medunderskrevet Trykkefrihedsadressen.

Dansk mil. Tidsskr. 1865. 
Illustr. Tid. V, 193. 
J. C. Jacobsen, Til Minde om Generallieut. Gerlach. Danmarks anden Kamp for Slesvig 1864.

<i>P. N. Nieuwenhuis.</i>

</chapter><chapter name="Gerlach, Vilhelmine Leocadie Theresia, f. 1827, Sangerinde">

<b>Gerlach, Vilhelmine Leocadie Theresia,</b> f. 1827, Sangerinde. 
Jomfru Bergnehr er født i Stockholm 26. Jan. 1827, hvor Faderen, 
Carl B., var Officer i den svenske Hær; Moderens Pigenavn var 
Trolle. Ikke stort mere end et Barn optraadte Jfr. B. første Gang
paa Mindre Teatern i Stockholm i «Das Donauweibchen», og her 
tiltrak hendes ualmindelig smukke Stemmemidler sig Komponisten og 
Sanglæreren Isidor Dannströms Opmærksomhed. Han foranledigede, 
at hun under hans Ledsagelse besluttede at rejse til Paris for der
yderligere at uddanne sig til Sangerinde. Men paa Vejen der til 
blev hun i Efteraaret 1844 opfordret til at aflægge en Prøve for 
den kgl. Theaterdirektion i Kjøbenhavn, og Følgen af Prøven blev, 
at Direktionen strax tilbød hende et Engagement som Elev. Hun 
modtog Tilbudet, da Dannström mente, at hun paa Grund af sin
Ungdom endnu kunde vente nogle Aar med at rejse til Paris, og 
efter at have modtaget Undervisning hos H. Rung sang hun første 
Gang paa det kgl. Theater ved en musikalsk Aftenunderholdning 
25. Jan. 1845, hvorimod hendes egentlige Debut først fandt Sted
18. Nov. s. A. som Filippo Palma i «Aagerkarl og Sanger». Hun 
gjorde lige fra første Færd megen Lykke hos Publikum og kom 
hurtig ind i Operarepertoiret; saaledes sang hun i 1846 Therese i 
«Røverborgen», Romeo i «Familierne Montecchi og Capuleti», Etle
i «Liden Kirsten», Dronningen i «Hans Heiling», Madam Voltisubito 
i «Recensenten og Dyret», 1847 Rosina i «Barberen i Sevilla», 
Giulietta i «Familierne Montecchi og Capuleti», Adalgisa i «Norma», 
1848 Alice i «Robert af Normandiet» og Titelrollen i «Norma». 
Men hun følte selv, at hendes kunstneriske Uddannelse endnu ikke 
var tilstrækkelig, og med Rejsestipendium af Statskassen tog hun til 
London, hvor den berømte Sanglærer Garcia den Gang befandt sig. 
I henved et Aar nød hun godt af hans Undervisning og modtog
flere fristende Tilbud om Ansættelse ved de store Operascener, men 
afslog dem alle af Pligtfølelse mod Danmark. Efter sin Hjemkomst 
fik hun snart Lejlighed til at vise, hvilke store Fremskridt hun havde 
gjort. Hendes pragtfulde Mezzosopran havde ikke blot vundet i 
Volumen, men var ble ven uddannet til en høj Grad af Fuldkommenhed; 
hertil kom en ualmindelig musikalsk Intelligens og meget rige 
Evner i Retning af dramatisk
Fremstillingskunst. Jfr. B. blev da ogsaa lige
strax den kjøbenhavnske Operas første Kraft,
som hun overhovedet var og endnu er den eneste
virkelige Primadonna i Operaen, det kgl. Theater
har kunnet opvise. Blandt de vigtigste Roller, hun
i de paafølgende Aar udførte, kan man fremhæve: 1849
Vilhelmine i «Ungdom og Galskab», Donna Anna i «Don
Juan», Cherubin i «Figaros Bryllup», 1850 Marie i
«Regimentets Datter», 1856 Adina i «Elskovsdrikken»,
1857 Irma i «Murmesteren», Lucia i «Lucia af
Lammermoor», 1858 Susanne i «Figaros Bryllup»,
Titelrollen i «Fidelio», 1859 Titelrollen i 
«Lucrezia Borgia», 1863 Prinsessen i «Vilhelm Tell»,

Jfr. B., som i 1852 var bleven gift med Lysestøber, 
siden Toldassistent E. C. Fossum, hvilket Ægteskab 
opløstes efter nogle Aars Forløb,
ægtede i 1861 den ovennævnte Syngemester C. L. Gerlach
og fik i 1858 Titel af kgl. Kammersangerinde. Paa
Grund af Uenighed med de ledende Kræfter ved Theatret
trak Fru G. sig tilbage fra Scenen, medens hun endnu
stod i sin fulde Kraft, og hendes Plads er aldrig
senere helt bleven udfyldt. Hun optraadte sidste Gang
22. Okt. 1863 som Rosina i «Barberen i Sevilla», fik
sin Afsked 4. Maj 1864 og er senere ikkun optraadt 3
Gange i Efteraaret 1866 som Gjæst paa det kgl. Theater
i Lucrezia Borgias Rolle. -- Hvad der har gjort Fru
G. til en saa fremragende Kunstnerinde, er fremfor alt
det, at de medfødte Stemmemidler understøttedes saa
vel af en fuldendt Teknik som af en mægtig dramatisk
Begavelse, der lagde sig for Dagen, hvad enten hun
sang den skjælmske Rosina i «Barberen» eller tolkede
Lucrezia Borgias vilde Hævnlyst og Lidenskab. I
disse Roller saa vel som i Roller som Susanne, Donna
Anna, Bjærgaandernes Dronning, Fidelio og Norma
staar Fru G. uovertruffen paa den danske Scene.

<i>Edgar Collin.</i>

</chapter><chapter name="Saint-Germain, s. under S.">

<b>Saint-Germain,</b> s. under S.

</chapter><chapter name="Germar, Friedrich Heinrich, 1776-1865, Theolog">

<b>Germar, Friedrich Heinrich,</b> 1776-1865, Theolog, 
blev født i Ahrensbøk i Holsten 29. Sept. 1776. Efter at
have studeret Theologi i Kiel underkastede han sig
1800 den theologiske Examen i Glückstadt, og allerede
1802 blev han Rektor for denne Bys Latinskole. 1809
blev han kaldet til Augustenborg som Hofpræst og
Lærer for Prinserne; i denne Stilling konfirmerede
han Caroline Amalie (1812), Hertugen af Augustenborg
(1814) og Prinsen af Nør (1816) og viede Christian
VIII og Caroline Amalie (1815). 1848 tog han sin
Afsked og tilbragte sine sidste Aar hos sin Søn
i Altona, 
hvor han døde 8. Maj 1865. G. var en from og alsidig dannet 
Mand, som har efterladt sig mange større og mindre Skrifter, 
Programmer og Taler, der omhandle de forskjelligste Æmner, fra 
Theologi til Naturvidenskab og Polyteknik. Hans betydeligste 
Arbejde er en Hermenevtik (1821), i hvilken han har hævdet den
Grundsætning: kun at erkjende det som Indholdet af Guds 
Aabenbaring i Skriften, der staar i den fuldkomneste Harmoni saa vel 
med Christi forskjellige Ytringer som med alt, hvad ellers er 
anerkjendt som sandt og rigtigt. Denne saakaldte «panharmoniske»
Fortolkning forsvarede han senere i flere Skrifter, og 1856 gav han, 
næsten 80aarig, et Indlæg i Striden om Tro og Viden. 1834 
hædrede Kieler-Universitetet ham med den theologiske Doktorgrad. 
Han var 3 Gange gift, først med E. f. Røtger, dernæst med Cathrine 
Margrethe f. Matthiessen og sidst med Sophie Jessen, f. Matthiessen. 

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst-Lauenb. Schriftsteller-Lex.
Allg. Deutsche Biographie IX. 
H. N. Clausen, Det nye Testamentes Hermeneutik S. 360 f.

<i>Fr. Nielsen.</i>

</chapter><chapter name="Gerner, Henrik, 1629-1700, Biskop">

<b>Gerner, Henrik,</b> 1629-1700, Biskop. 
Hans Slægt stammede fra Skotland. Faderen, Thomas G., var vistnok ved Sønnens 
Fødsel Handelsmand, men ansattes 1636 i Rentekammeret, blev 
1657 øverste Renteskriver og 1661 Kasserer ved Forraadskassen 
(d. o. 1673). Moderen hed Karen Henriksdatter. H. G. blev født 
9. Dec. 1629 i Kjøbenhavn og synes først at have været bestemt for 
Handelen. Han syslede i det mindste indtil sit 13. Aar fortrinsvis 
med Handelsregning og Bogholderi, men fik dog ogsaa samtidig 
hermed Undervisning i de almindelige Skolefag af en Privatlærer, 
der snart blev opmærksom paa hans gode Evner og opfordrede
Faderen til at lade ham studere. Han blev derfor sat i Frue Skole. 
1650 blev han Student, o. 1652 tog han theologisk Examen og var 
1652-54 Hører paa Herlufsholm. 1654 tog han Bakkalavrgraden 
i Sorø og rejste derefter udenlands, først til England, hvor han 
i Oxford særlig lagde sig efter det engelske Sprog og 
erhvervede sig en Færdighed deri, som senere blev saa skæbnesvanger 
for ham. 1655 rejste han til Holland, hvor han i længere Tid 
opholdt sig i Leiden og Utrecht. 1656 kom han hjem, blev s. A. 
Hjælpepræst hos Præsten Jens Hermansen i Birkerød, efterfulgte
ham 1657 i Embedet og ægtede hans Datter Dorthe Bircherod.

Under Svenskekrigen gjennemgik han store Trængsler. I 
Jan.-Febr. 1658 blev han 6 Gange udplyndret, mistede alt sit 
Indbo og hele sin Besætning, og da Soldaterne ikke kunde aftvinge 
ham mere, kastede de Lod om hans Præstekjole. Senere paa Aaret 
efter Fredsbruddet faldt nye Ulykker over ham. I Avg. kastede 
Svenskerne sig atter over Sjælland, og 6. Sept. overgav Kronborg
sig. I Foraaret 1659 blev der i Øresunds Toldskrivers, Mikkel Hansens, 
Hus truffet hemmelig Aftale om Fæstningens Tilbageerobring. De 
vigtigste Deltagere i Sammensværgelsen vare: Hans Rostgaard, 
Ridefoged paa Kronborg Len, Ingeniøren Ole Steenwinkel, der var
bleven paa Fæstningen efter dens Indtagelse, uden dog at have 
aflagt Troskabsed til den svenske Konge, og Lorens Tuxen, 
Forvalter paa Hørsholm. Udenfra skulde man understøttes af engelske 
Lejetropper. En engelsk Oberst Hutchinson havde hvervet 300 Mand 
til svensk Tjeneste, men den svenske Konge vilde ikke modtage
dem. De laa dels i Helsingør og dels paa engelske Skibe i Sundet. 
En engelsk Generalmajor Vavassor laa desuden i Kvarter i Birkerød 
Præstegaard. G., der talte godt Engelsk, skulde træffe nærmere
Aftale med de engelske Befalingsmænd. Han ønskede dog at holde 
sig uden for Anslaget og vægrede sig ved at overtage dette Hverv. 
Men Frederik III, der var indviet i Sagen, befalede ham at føre
Forhandlingerne, og han adlød. Sammensværgelsen blev dog hurtig 
opdaget. Steenwinkel blev greben og henrettet, Rostgaard 
flygtede, Tuxen blev fangen, men undslap, og G., der sad stille i 
sin Præstegaard, blev ført fangen til Kronborg 29. Juni 1659. I 
6 Timer laa han paa Pinebænken, og skjønt han ikke lod sig 
aftvinge nogen Bekjendelse, blev han dømt til Døden. Henrettelsen 
var fastsat til 19. Avg., men blev ikke udført, fordi Frederik III 
erklærede, at han til Gjengjæld vilde lade en fornem svensk Fange 
henrette. G. blev benaadet 8 Timer, før Henrettelsen skulde finde 
Sted. Den Tale, han vilde have holdt paa Retterstedet, er endnu 
bevaret. Til Text havde han valgt 1. Pet. 2, 17: «Frygter Gud,
ærer Kongen». Tillige haves endnu det Brev, hvori han giver sin 
Hustru nærmere Bestemmelser om sin Begravelse. Men med 
Benaadelsen vare hans Lidelser dog ikke til Ende. Han gik derefter 
18 Uger i Jærn om Haand og Fod. Samtidig hermed blev der 
affordret ham 20000 Rdl., men da hans Hustru kun kunde opdrive 
1000 Sldl., blev han ført i Lænker til Helsingborg. Efter 3
Maaneders Forløb blev han løskjøbt for 400 Sldl., men førtes derefter 
til den svenske Lejr, hvor han endnu maatte betale 339 Rdl. for 
at slippe fri. I 43 Uger havde han siddet fangen paa Kronborg 
og i Helsingborg, og i 18 Uger havde han baaret paa Haand og
Fod de 3dobbelte Lænker og Jærnlod paa 36 Pund, som han til 
evig Amindelse lod ophænge i Birkerød Kirke, hvor de endnu 
findes. Mærkerne fra Pinebænken bar han paa sine Hænder til 
sin Dødsdag.

I 33 Aar sad G. derefter i Birkerød Præstegaard, hvor han 
udfoldede en rig Virksomhed baade som Sjælesørger og som 
Forfatter i mange forskjellige Retninger. 1680 tog han Magistergraden, 
1690 blev han Provst i Lynge-Kronborg Herred. Den aandelige
og legemlige Spændkraft, som udvikledes under hans Lidelser, 
slappedes mærkelig nok ikke, efter at han var ført ind i 
fredeligere Forhold. Tvært imod synes den at have trængt til større 
Udfoldelse, og der er faa Omraader inden for vor Kulturudvikling, 
saaledes som den den Gang fremtraadte, hvortil han ikke følte
Trang til at yde sit Bidrag. Skjønt han under Krigen var bleven 
fuldstændig udplyndret, synes hans Forhold dog i kort Tid at have 
forbedret sig saaledes, at han efter Forløbet af faa Aar sad i gode 
Kaar uden Bekymring for økonomiske Vanskeligheder. Præstekaldets
Indtægter vare i og for sig gode, men dertil føjedes i 1660 for god 
Tjeneste i Ufredstiden aarlig 200 Rdl. af Bergenhuses uvisse 
Indkomster, og indtil 1688 havde han Birkerød Kirketiende. Som en 
Mærkelighed kan endnu tilføjes, at han indtil 1679 havde Retten 
til Krohold i Birkerød. Han var, som det synes, efter den Tids
Fordringer en dygtig Landmand, der ogsaa forstod at vejlede sine 
Sognefolk, f. Ex. til en rationel Maade at gøde paa. Samtidig 
med at han syslede med litterær Virksomhed, droges han saaledes 
paa mange Maader ud i det praktiske Liv. Hans livlige Natur 
drev ham til at færdes langt ud over Sognets Grænser. Snart 
aflurede han Naturen dens Hemmeligheder, og snart indsamlede
han ved sit Klarsyn paa Almuens Ejendommeligheder Leveregler 
for Dagsgjerningen under de vexlende Aarstider. Han optegnede 
flittig, hvad han saa og hørte paa sine daglige Udflugter, og dette 
satte sine Mærker dels i hans Husraad i Tillægget til hans 
Oversættelse af Hesiod og dels i P. Kyllings «Viridarium Danicum» 
(1688), hvori Meddelelserne om de Planter, der findes i Birkerøds 
Omegn, ja i en stor Del af Nordsjælland, skyldes G. 

Men hans litterære Virksomhed satte paa samme Tid 
mærkelige Frugter, først i hans: «De vises politica practico-sacra» og 
«De vises oeconomica practico-sacra», begge fra 1662. Disse 
Arbejder, som efter Nutidens Sprogbrug nærmest kunne betegnes som 
en social Ethik, udgjøre G.s Hovedværk og fortjene endnu at
læses. I et efter den Tids Fordringer klart og fyndigt Sprog giver 
han en Vejledning for en offentlig og privat Livsførelse, lagt over 
Skriftsprog af Salomons Ordsprog, Prædikeren og Jesu Sirachs Sprog. 
Det første Skrift er dediceret til Frederik III, hvem han takker,
fordi han ved «sin vidtrækkende Intercessions Straaler har optændt 
hans halvt udslukte Liv». Det deles i 4 Bøger. 1. Bog omhandler 
Kongens Stilling og Pligter, alt udført i et kjækt og frimodigt 
Sprog; i 2. Bog udføres paa samme Maade, hvad der skal siges 
om Kongens Raad; 3. Bog, om Gejstligheden, kan nærmest 
betegnes som en Pastoraltheologi; 4. Bog handler om Undersaatterne 
og ender med en idyllisk Lovprisning af Landlivet. Det andet 
Skrift omhandler Familielivet, men er, skjønt det efter hans Naturel 
maatte ligge ham nærmest at behandle, svagere baade i Ordning 
og Udførelse. Dog finder man ogsaa her mange træffende 
Bemærkninger, f. Ex. om Børnene, deres Opdragelse osv. Ved Siden 
af dette Arbejde, der maa have optaget mange Timer af hans 
virksomme Liv, syslede han flittig med dansk Digtekunst. De 
første Frugter af denne Syssel foreligge i hans Oversættelse af 
Hesiod i 4føddede Trokæer (1670), hvori han under Paavirkning
af den nürnbergske Pegnitzer-Skole modarbejder den tidligere 
Renæssances slaviske Efterligning. Han søger at fjærne en poetisk 
Brug af Mythologien og vil omtyde den kristelig. Størst Interesse 
har dette Arbejde ved det sidste Afsnit, hvor G. i Steden for Hesiods 
«Dagvælgeri», som han forkaster som kalvinsk Skæbnetro (han 
selv kjender ingen andre ulykkelige Dage end 11. Juni og 11. Dec.), 
sætter en Maanedstavle over Helligdage og Landmandens Syssel,
som hører til det bedste, han har skrevet. «I lette Vers og jævn 
Fremstilling lykkes det ham at forvandle Husets Gjerning i idylliske 
Omgivelser til Poesi.» Ogsaa maa her nævnes hans Ærevers til 
Christian V's Salvingsdag 1671. Dette Skrift maa fremhæves ikke 
blot for Versemaalets Skyld, men ogsaa særlig, fordi G. her viser 
sig som en god Skandinav, skjønt han dog som faa havde følt 
Svenskeherredømmets Tryk. Blandt dem, han lader fremføre deres 
Lykønskninger for Kongen, er først Danmark, Norge og Island, 
hvert i sit Versemaal, men dertil føjer han Sverige. Versemaalet 
er med god Takt taget af en svensk Sang (efter en oprindelig
fransk Melodi, kjendt paa Dansk fra 1665 i: «Bonden agter paa 
Tiden»). Han lader Sverige sige:

<tab> «Ret aldrig skal nogen os skade, 
<tab> hvor meget de monne os hade, 
<tab> naar vi vende Rygge
<tab> med Trygge
<tab> til hinanden fast» osv.

Skriftet slutter med et engelsk Digt. G.s øvrige poetiske Arbejder 
have kun ringe Værd. 1675-85 udgav han «Christian V's Ilias 
og Ulysses» og «Kontinueret Ilias», der kan betegnes som en 
Fortsættelse af Bordings «Mercur». Det første Skrift behandler den
Skaanske Krig, det andet Fredsaarene 1679-7-85, alt i stive 
Alexandrinere og uden Spor af Poesi, men de indeholde dog gode 
Bidrag til Belysningen af Datidens Kulturforhold. Den nürnbergske 
Pegnitzer-Skoles Indflydelse, som spores i flere af hans Skrifter, 
træder paa en mærkelig kras Maade frem i hans Postil over 
Evangelierne (1684) og over Epistlerne (1693). Han jager efter Brugen 
af Ordsprog og Sentenser og fortaber sig i Ordspil, men bag ved
denne forunderlig skruede Form -- et Offer til en flygtig Moderetning 
-- træder os dog en Personlighed i Møde, der har noget, 
den skal have ført frem baade af Tankevægt og af religiøs 
Livserfaring.

I mange Aar førte G. en mærkelig Strid med P. Syv om 
dansk Retskrivning. Udgangspunktet var den saakaldte «Scaligers 
Regel», at man skal skrive, som man taler. Baade Pontoppidan 
og Syv anvendte den i det hele taget med fornuftig Begrænsning
(f. Ex. ved Udskydning af overflødige Bogstaver), men G. modsatte 
sig den, nærmest fordi han var bleven opskræmmet ved at se den 
gjennemført med den yderste Grad af Yderlighed af ukyndige 
Sprogmænd. 1672 udkom Comenius' «Orbis pictus», udgivet med 
dansk, latinsk og tysk Text af J. Rhode, den Gang Konrektor i
Aarhus. Den danske Oversættelse maatte støde enhver, selv om 
han ikke stillede saa store Fordringer til Skriverigtigheden som G.; 
Stavemaaden var under al Kritik, Sproget en Sammenblanding af 
alle mulige Dialekter (Rhode var født paa Als, opdraget paa
Langeland og Student fra Odense, hvor han virkede som Konrektor, 
til han forflyttedes til Aarhus). Imod dette Skrift gav G. 
sit første Indlæg i «Orthographia Danica eller det danske Sproks 
Skrifverictighed» (1678; 2. Udg. 1679), indledet med en Tilskrift
til hans 5 smaa Sønner, som han formaner til at holde Modersmaalet 
højt i Ære. Naar de ere naaede frem til Modenhed, og 
deres Fader har holdt op at skrive, skulle de gjøre sig det til 
Pligt enten at forsvare det eller at forbedre det. Han kritiserer
dog ikke særlig Rhode, uden for saa vidt som en Liste, han tilføjer 
i Slutningen af Skriftet over gode danske, efter
hans Mening rigtig stavede Ord, er rettet imod
ham. Tillige giver han et Udpluk af «Advismagernes»
Forsyndelser imod Sproget, der ere nok saa store som
Rhodes. Men hans Hovedangreb er rettet mod P. Syv som
Ordføreren for de nye Retskrivningstheorier. Denne
Strid er udførlig behandlet paa sit Sted, og Pladsen
tillader ikke at gaa nærmere ind paa den her. Kun
skal det fremhæves, at Syv nærmest gaar ud fra et
videnskabeligt Synspunkt og vil føre Undersøgelserne
tilbage til Sprogets ældre Former, ja endog til
Oldnordisk. G.s Standpunkt er derimod et rent praktisk
og pædagogisk. Han tænker paa sine Børn og frygter
for den Forvirring, de nye Theorier vilde fremkalde
i Skolerne, hvor Undervisningen lededes af ukyndige
danske Skolemestre. Skal man skrive, som man taler,
maa det, efter hans Mening, i ethvert Tilfælde ikke
være den langelandske, fynske eller jyske Dialekt,
der skal have den afgjørende Indflydelse, saa maa
man holde sig til den bedste sjællandske, den, som
tales af dem, der ere opdragne i dannede Familier i
Hovedstaden. Men han ser helst, at man tager Datidens
bedste Forfattere til Forbilleder, og henviser i
øvrigt til Skriftsproget i Bibeloversættelser,
Lovbøger osv. Han fastholder sine Fordringer
uforandrede i sit sidste Stridsskrift: «Epitome
philologiæ Danicæ» (1690). Han er i øvrigt villig til
at skyde sig ind under en Voldgift af Professorer og
andre højlærde Mænd. Syv gik ogsaa ind paa Forslaget,
men en saadan Kjendelse blev aldrig æsket, og det blev
først givet langt senere Tider at dømme dem imellem.

1693 blev G. udnævnt til Biskop i Viborg og
tillige til Dr. theol. 1700 døde han ved et
Ulykkestilfælde. 13. Maj fik han under Aftensmaaltidet
et Stykke Kjød paa tværs i Halsen, og da det ikke lod
sig fjærne, maatte han dø af Hunger. Da han mærkede,
at Døden nærmede sig, lagde han sig selv i Kisten og
hensov 14. Maj efter at have tjent sit Fædreland i
50 Aar.

Pontoppidan, Annales eccles. Dan. IV, 182 ff. 
Giessing, Jubel-Lærere I, 331 ff. 
Winkel Horn, P. Syv S. 81 ff.

<i>S. M. Gjellerup.</i>

</chapter><chapter name="Gerner, Henrik, 1701-86, Præst">

<b>Gerner, Henrik,</b> 1701-86, Præst, 
var Sønnesøn af ovennævnte Biskop H. G. og Søn af Provst Jens G. i
Tjæreby ved Frederiksborg og dennes første Hustru,
Magdalene Sophie f. Thomsen. Han fødtes i Tjæreby
Præstegaard 11. Marts 1701 og blev Student fra
Frederiksborg 1719. Sin Præstegjerning begyndte han
1729 som personel 
Kapellan hos sin Farbroder Thomas G., Sognepræst
i Tønsberg, og viste sig snart som en dygtig
Prædikant. I Slutningen af 1731 blev han kaldet
af Grev Wedel-Jarlsberg til Sognepræst i Vaale
og Undrumsdal ved Holmestrand, og efter at han
29. Jan. 1732 i Tønsberg havde ægtet Elisabeth
Grønhoff, drog han til sin nye Virksomhed. Hans
Skolekammerat og fortrolige Barndomsven C. Langemach
Leth ansattes strax efter som Præst i det nærliggende
Sandeherreds Præstegjæld. Af ham blev G. stærkt
religiøst paavirket, og der begyndte i den tidligere
yderlig forsømte Egn en kraftig Opvækkelse. 1736
blev Leth kaldet til Kjøbenhavn som Sognepræst
ved Trinitatis Kirke, og ved hans Anbefaling blev
Kirkeinspektionskollegiet gjort opmærksom paa
G. Aldeles uventet og uden noget som helst Skridt
fra sin egen Side blev han derefter i Nov. 1738
kaldet til Stiftsprovst og Sognepræst ved Frue Kirke
i Kjøbenhavn. I Skrivelse til Biskop Hersleb, der
tidligere havde været hans Biskop i Norge, søgte han
at fremstille sin Uskikkethed til det ansvarsfulde og
fremragende Embede, men uden Nytte. Kaldelsen blev
urokket, og G. holdt sin Tiltrædelse i Kjøbenhavn i
Foraaret 1739.

Biskop Hersleb havde imidlertid været stærkt imod G.s
Udnævnelse og havde udtalt sig med Ringeagt om ham
til Kirkeinspektionen; men han havde som sagt ikke
kunnet hindre Udnævnelsen. Forholdet mellem ham og
G. var derfor heller ikke godt lige fra Begyndelsen;
der behøvedes kun en lille Gnist til at faa Krigen
til at bryde ud. G.s Hang til Herrnhutismen var
vel bekjendt, og han havde en nær Aandsfrænde ved
Frue Kirke i Kapellanen P. Schjøtt. I dennes Hus
holdtes en herrnhutisk Skole, der ogsaa søgtes af en
Datter af G. Tvært imod Forbudet i Reskripterne af
20. Nov. 1744 og 29. Jan. 1745 havde G. sendt 2 Sønner
til Herrnhut. Paa dette Grundlag rejste Biskoppen en
Anklage mod G., om hvem «det var enhver, som hørte
ham,» -- skriver Hersleb -- «lige saa bekjendt som
fortrydeligt, at han var ganske herrnhutisk, lærte
deres Principia offentligt og fulgte Zinzendorfs
Principia haandgribeligt». Kancelliet gav Hersleb
Medhold i, at der burde gaas strængt til Værks mod
G., der fortjente den strængeste Irettesættelse og
skulde trues med Kongens Unaade. Men rimeligvis ved
Grev Schulins Mellemkomst fik Sagen dog et lempeligere
Udfald: G. skulde kalde sine Sønner hjem fra Herrnhut,
ikke deltage i Forsamlingerne, hverken i sit Hus
eller andensteds, og ikke alene intet lære mod de
symbolske Bøger, men ogsaa lære
alle Sandheder i deres Orden, som deri findes. Under
disse Omstændigheder blev det dog utaaleligt for G. at
varetage sit Embede. Han greb med Glæde Lejligheden
til Forflyttelse, da Embedet som «Inspektør for de
evangelisk-lutherske Brødremenigheder i Schlesien
og Administrator for den lutherske Tropus» blev ham
tilbudt. Han ansøgte om Entledigelse fra sit Embede
i Kjøbenhavn, og Afskeden bevilgedes 19. Maj 1747. 2
Maaneder efter rejste han med Familie fra Kjøbenhavn
til Schlesien og virkede nu blandt Herrnhuterne i 7
Aar. Men Tilstanden her tilfredsstillede ham næppe
i Længden, og ikke alt var saa herligt, som det saa
ud paa Frastand. Som ydre Anledning til, at G. atter
opgav Stillingen i Brødremenigheden, forlyder, at han
skulde overtage en Arv, som i Norge var tilfalden hans
Hustru, og som var forbrudt, naar han ikke levede i
Fædrelandet.

Han ankom til Lavrvik 1754 og bosatte sig nu i
Tønsberg. Aaret efter rejste han til Kjøbenhavn «i
udvortes slette Omstændigheder» for paa ny at søge
gejstlig Befordring, om han blot kunde opnaa det
ringeste Embede; men forgjæves. Nogle højtstaaende
Personer skulle have ladet ham forstaa, at hvis
han vilde udtale Misbilligelse af de herrnhutiske
Vildfarelser, kunde hans Ønske maaske opnaas; men
dertil var den ærlige Mand ikke at formaa, da det
vilde være imod hans Overbevisning. Han erholdt dog
en ringe aarlig Understøttelse af Finanserne, og
ved Hjælp af denne samt Hustruens Arv henlevede han
til høj Alderdom sine Aar uden offentlig Ansættelse
i Tønsberg, hvor han ogsaa døde 12. Febr. 1786. Paa
Mandens og en 49aarig Datters fælles Begravelsesdag
hensov hans Hustru. Da han var fyldt 70 Aar, udgav han
nogle avtobiografiske Fragmenter samt Efterretninger
om Brødremenigheden («Nogle Mærkværdigheder,
som angaar H. G., hans Vita og Fata osv.», 1772;
2. Opl. 1777). Disse sidste optage den største Del af
Skriftet og søge at godtgjøre, at Brødremenighedens
Lære og Liv er sund og god evangelisk Kristendom.

Luthersk Kirketid. 1882, Nr. 15 f. 
Kirkehist. Saml. 4. R. I, 299 ff. 
L. Daae, Aktmæss. Bidrag til den norske Kirkes Hist. S. 24 ff. 
(M. Sundt) Stamtavle ov. Fam. Gerner, 1886, S. 15 f. 
Worm, Lex. ov. lærde Mænd III. 
Giessing, Jubel-Lærere I, 333 f.

<i>A. Jantzen.</i>

</chapter><chapter name="Gerner, Henrik, 1741-87, Skibskonstruktør">

<b>Gerner, Henrik,</b> 1741-87, Skibskonstruktør, 
var Sønnesøns Søn af ovfr. nævnte Biskop Henrik G. og
Søn af Kommandørkapitajn Andreas G. (f. 1698 d. 1749)
og Sophie f. Gravesen (d. i Thisted 1778). Han fødtes
5. Juli 1741. Efter Faderens Død blev 
han fra Aalborg, hvor Moderen opholdt sig, sendt
til Søkadetakademiet i Kjøbenhavn, fra hvilket han
1763 dimitteredes som Sekondlieutenant og som Nr. 1
af 19 Examinander. Allerede tidlig vare G.s Tanker
blevne henledede paa Skibsbygningskunsten, i det hans
Fader en Tid lang havde forestaaet Skibsbyggeriet paa
Holmen, og da han strax viste baade Evner og Lyst,
varede det ikke længe, førend Marinens daværende
energiske Bestyrer, Grev Danneskjold-Samsøe, fik
ham beskæftiget i denne Videnskab, som indtil dette
Tidspunkt havde staaet meget tilbage. Faa Maaneder
efter sin Udnævnelse til Officer ansattes han
sammen med sin Kollega E. V. Stibolt som Avskultant
i Konstruktionskommissionen for at uddanne sig i
Faget. Med Jærnflid og stor Begejstring studerede han
nu i flere Aar her hjemme og sendtes derefter i 1768
til England og Frankrig for yderligere at uddanne sig;
forinden var han (1764) bleven Premierlieutenant
og havde Aaret efter paa et af de faa Søtogter,
han foretog sig, gjort sig bemærket ved at indsende
fortrinlige Oplysninger om russiske og svenske
Orlogsmænds Bygningsmaade m. m. Under sit Ophold i
England gjorde den unge Officer sig saa bemærket ved
sin Dygtighed og Alsidighed, at han blev optaget som
Medlem af det engelske Landhusholdningsselskab; ja,
ansete Videnskabsmænd, der havde lært ham at kjende,
spaaede endogsaa hans Ven og Biograf, den senere
Statsminister Ove Malling, at G. vilde blive en
af Evropas største Skibsbyggere. I 4 Aar fortsatte
han Studeringerne i Udlandet, avancerede 1770 til
Kapitajnlieutenant og udnævntes 8. Juli 1772 til
Fabrikmester, hvorefter han begav sig hjem fra
Frankrig. Han avancerede senere: 1776 til Kapitajn
og 1781 til Kommandørkapitajn.

I Marinens Bestyrelse herskede paa denne Tid her
hjemme stor Forvirring, efter at Danneskjold 1767
var afgaaet; gjennem en Række hurtig skiftende
Administrationsordninger og under adskillige
uduelige Bestyrere var Flaaden efterhaanden kommen
i Forfald. Fabrikmestrene havde med temmelig korte
Mellemrum afløst hverandre, man havde endogsaa en Tid
lang set sig nødsaget til at indkalde en Franskmand
(Laurent Barbé, s. I, 516), men end ikke derved var
det lykkedes at faa fastslaaet et godt, brugbart
Grundlag for Bygningsmaaden. Flaadens Leje var
fuldt af Mudder, Ekviperingen langsom og kostbar,
Magasinerne tomme, Skibene forfaldne. Det var
derfor under særdeles vanskelige Forhold, G. overtog
Ledelsen, og hans virksomme Natur fik strax Lejlighed
til at vise sig i hele sin Styrke. Med stor Energi
tog han fat og fik
hurtig indført væsentlige Forbedringer, samtidig med at han vandt 
sig Navn som et af de største mekaniske Talenter, Danmark har 
ejet. I de 15 Aar, G. endnu levede, forblev han paa sin Post og 
byggede i dette Tidsrum ikke færre end 14 Linjeskibe og 10 
Fregatter foruden mange mindre Fartøjer, alle sammen af saa fortrinlig 
Godhed, at hans Ry gik viden om Land og kastede Glans over 
hans Fædreland; desuden virkede han paa saa mangfoldige 
Omraader, at man i lige høj Grad maa forbavses over hans 
Alsidighed som over hans hartad utrolige Arbejdsdygtighed. I 1786 
fik han saaledes Ordre til at fremsætte de Principper, hvorefter 
Orlogsskibe burde bygges, og kort efter kunde han indgive en 
med Tabeller og talrige Bilag forsynet Besvarelse af Opgaven. 
1779 anmodedes han om at lede Opmudringen ved det grønlandske
Handelsselskabs Bulværker og Uddybningen der omkring; 3 Uger 
efter vare alle Undersøgelserne herved tilendebragte og 
Betænkningen afgiven. 1780 indberettede han, at det nu vilde være ham 
muligt at klargjøre en Fregat til Togt paa 10 Dage. 1787 erholder 
han Ordre til at udføre Tegning til et nyt 80 Kanoners Linjeskib; 
6 Uger efter erklærer han, at Arbejdet kan paabegyndes, naar det 
skal være. I Aaret 1781 indtraadte G. i Dokkommissionen og tog 
ligeledes her fat med vanlig Iver. I Løbet af 1784 og 85 
konstruerede han og udførte et sindrigt Pumpeværk for Dokken, der 
vedblev at benyttes indtil for et halvt Hundrede Aar siden. Ved 
denne Opfindelse simplificerede han Udpumpningen af Dokken, saa 
at dette Arbejde, som tidligere havde kostet 2-400 Mands 
anstrængende Arbejde i 2-3 Døgn, nu udførtes af 24 Heste i en 
Snes Timer, hvorved samtidig Udgiften faldt til en Fjerdedel. 
Af hans andre mekaniske Opfindelser kan nævnes en forbedret 
Slags Muddermaskiner, Dunkraftmaskiner til Dokkens Sluseporte, 
Ankerkraner til at løfte svære Vægte, Destillationsmaskiner til Brug 
om Bord, Pumper til Skibene foruden mange andre. Han oprettede 
«Sølieutenantsselskabet», som fik stor Indflydelse paa de unge 
Søofficerers Uddannelse.

Men ogsaa uden for Marinen satte hans Virksomhed sig 
blivende Spor: for alle de kgl. Handelsselskaber fungerede han som 
Konstruktør og Konsulent, han udkastede for den kgl. 
Kanalkommission en Plan til Anlægget af et Værft ved Kiel, han fik 
gjennemført væsentlige Forbedringer i det private Skibsbyggeri og 
tilvejebragt en Samvirken mellem dette og Marinen med det Maal 
for Øje at kunne benytte Koffardiskibe i Krigstid; han oprettede
en Konstruktionsskole, holdt Forelæsninger for
Søofficererne og tog ivrig og virksom Del i det
Kommissionsarbejde, som havde Hovedstadens Befæstning
for Øje, ligesom han ogsaa var den ledende Aand
ved Ordningen af Kjøbenhavns Havnevæsen. I Aaret
1769 indtraadte han -- 27 Aar gammel -- som Medlem
af det kgl. danske Landhusholdningsselskab, 5
Aar senere valgtes han endogsaa til Præsident;
for dette Selskab udarbejdede han nye Love, som
vedbleve at gjælde indtil 1857, og i Tidsrummet
til 1787 affattede han personlig for det ikke
færre end 300 Betænkninger. 1774 vandt han
dets store Guldmedaille for en Afhandling om en
Korntørringsanstalt (udg. 1820), 1776 erhvervede
han det kgl. Videnskabernes Selskabs Præmie for en
Afhandling om en Maskine til at rense Indsøer med,
en Afhandling, som imidlertid aldrig udkom. Han
udfandt et nyt Ventilationsapparat til offentlige
Bygninger, indførte Lynafledere her i Landet,
konstruerede til Kommercekollegiet en Knappemaskine
samt Metalslibemaskiner, til Mønten en Valsemaskine
til Sølv, til Lærredsfabrikken i Lyngby opfandt han
en forbedret Tvindemaskine, hvorved han opnaaede,
at Arbejdet blev 48 Gange formindsket, osv. Der var
næsten ikke en eneste teknisk Virksomhed her i Landet,
uden at jo hans omfattende Aand greb hjælpende og
forbedrende ind i den.

Som Menneske var G. af en sjælden ædel Karakter;
opofrende, hjælpsom og human udøvede han den største
Indflydelse paa alle dem, der traadte i nærmere
Berøring med ham; han skyede ikke Anstrængelser
eller personlige Ofre for at gavne sine undergivne og
erhvervede sig herved en Kjærlighed og Ærbødighed som
faa, om det end ikke satte sig Spor i ydre Hæderstegn
eller høj Rang. Aarsagen til, at dette ikke skete,
maa vistnok nærmest tilskrives Marinens daværende
Oversekretær, Gehejmeraad F. C. Rosenkrantz (1766
og 1784-88), som aldrig til fulde lærte at sætte
Pris paa ham, men meget mere gjennem G.s tidligere
Kollega E. V. Stibolt søgte at fortrædige ham
saa meget som muligt. At disse Fortrædeligheder
forbitrede G.s sidste Dage og bidroge væsentlig
til hans tidlige Bortgang, er utvivlsomt. Han døde
27. Dec. 1787. Ved sin Ligbegængelse erholdt han
endelig den Anerkjendelse, som han officielt aldrig
vandt i Livet: et umaadeligt Følge ledsagede ham til
Graven, Mindetaler holdtes af Ove Malling, Tyge Rothe
og hans Elev Hohlenberg, og en Medaille prægedes til
hans Minde. Nogen Lyst til Demonstration, særlig mod
Rosenkrantz, men almindelig mod hele det konservative
Regeringssystem, bidrog dog
nok ogsaa sin Del til at gjøre denne Begivenhed saa iøjnefaldende 
som muligt.

G. var gift med Charlotte Sophie f. Rasch (f. 1736 d. 1808), 
Datter af Kammerraad Otto Christian R. og Sophie Hedevig f. Eller. 
I sit Ægteskab havde han kun et Barn, som døde i tidlig Alder.

O. Malling, Tale til Erindring om H. G., 1788. 
Gjødesen, Mindeskrift om H. G., 1884. 
Garde, Den dansk-norske Sømagts Hist. 1700-1814. 
E. Holm, Kampen om Landboreformerne. 

<i>C. With.</i>

</chapter><chapter name="Gersdorff, Christian Rudolph Philip Baron, 1723-1800, Amtmand">

<b>Gersdorff, Christian Rudolph Philip</b> Baron, 1723-1800, Amtmand, 
Søn af ndfr. anf. Baron Niels G. Han var født 20. Dec. 
1723, rejste i sin Ungdom udenlands med 2 yngre Brødre 
(immatrikuleret ved Leidens Universitet 1741), blev 1743 Kammerjunker 
hos Kronprinsesse Louise, i hvilken Stilling han forblev hos hende
som Dronning indtil 1750, da han blev Amtmand over Akershus 
Amt; 1751 blev han Konferensraad, 1752 Kammerherre, 1757 
Amtmand over Kalø Amt, 1764 dekoreret med l'union parfaite, 1767 
Danebrogsridder, 1772 forlenet med Baroniet Marselisborg, 1774
Gehejmeraad, død 1. Juni 1800. Han havde Ord for at være 
en indskrænket Mand uden Dannelse. Gift 2. April 1751 med 
Dorthe Øllegaard Rosenkrantz (f. 4. Okt. 1723, 1759 Dame de 
l'union parfaite, d. 6. Juni 1786), Datter af Gehejmeraad Christian
R. til Skovsbo og Frederikke Louise f. Krag.

Ny kgl. Saml., Fol., Nr. 744.
Saml. t. d. norske Folks Sprog og Hist. II, 546.

<i>G. L. Wad.</i>

</chapter><chapter name="Gersdorff, Christoffer, -o.1635">

<b>Gersdorff, Christoffer,</b> -o.1635, 
hørte til en paa Godset Krischa i Schlesien bosat Linje af den udbredte tyske Adelsslægt Gersdorff og var en Søn af Peter G. og Anna v. Minckwitz. I en meget 
ung Alder maa han være kommen til Danmark og tjente med en
kort Afbrydelse som Hofjunker fra 1573-80. Derefter savnes alle 
Efterretninger om ham i de næste 20 Aar, som han maaske derfor 
kan antages at have tilbragt udenlands; men strax i det 17. 
Aarhundrede er han atter her inde, og efter at han 25. April 1602
havde ægtet en dansk Adelsjomfru, Else Munk, tog han fast 
Ophold her i Landet. Med Fru Else fik han Hovedgaarden Taaberup, 
som han imidlertid alt 1604 afstod til Kronen mod andet Vederlag,
bl. A. Forleningen med Lønborggaard. Han synes at have 
deltaget i Kalmarkrigen, men har ellers næppe spillet nogen 
fremragende Rolle i det offentlige Liv, hvorimod han vistnok var en 
driftig Jorddrot, der idelig var paa Færde med Kjøb og Salg af 
Jordegods og Tid efter anden ejede en hel Række jyske
Hovedgaarde: Palstrup, Isgaard, Vosnæsgaard, Hanbjærg
Hovgaard, Kjærsholm, Søbygaard, Tanderupgaard,
Refstrup, Udstrup, Risager, Donslund osv.; hans
Ejendomme ansloges 1625 til 2088 Tdr. Hartkorn. C. G.,
der døde mellem 24. Febr. 1634 og 9. Febr. 1635,
er Fader til den nedennævnte Rigsdrost Joachim G.

<i>Thiset.</i>

</chapter><chapter name="Gersdorff, Frederik, o.1650-1691, Hofembedsmand, Diplomat">

<b>Gersdorff, Frederik,</b> o.1650-1691, Hofembedsmand, Diplomat, 
var yngste Søn af ndfr. nævnte Joachim
G. 1668 blev han Hofjunker og senere Kammerjunker
hos den unge Kong Christian V. 1670 sendtes G. til
Celle som dansk Envoyé hos Hertugerne af Brunsvig,
men kom hjem igjen 1678 og blev Ceremonimester
(siden Overceremonimester) ved Hoffet. 1680 fik han
Titel af Etatsraad og ledsagede 1683 Prins Jørgen til
hans Vielse i England. Faa Hjemrejsen aflagde G. i
Egenskab af overordentlig Gesandt Kondolencebesøg i
Paris i Anledning af Dronningens Død. 1684 blev han
Ridder af Danebrog og ledsagede 1685 Kongen paa Rejsen
til Norge. Allerede 1686 udpegedes han til Gesandt
i England af udenforstaaende, der hos Magthaverne
troede at spore Frygt for G.s Yndest hos Kongen og
hos Gyldenløve. Først 1688 blev det dog til Alvor
med denne Sendelse, da netop G.s Svigerfader, den
rige Christen Skeel (d. 23. Marts 1688), havde efterladt ham
en stor Arv, hvoraf han som sin Hustrus Mødrenearv
allerede havde modtaget Ravnholt, medens han selv
1669 havde solgt sin Fædrenearv, Aalstrup og Tostrup
(Christianssæde) paa Laaland. Som ivrig Legitimist
holdt G. i England til det yderste fast ved Jacob
II, men kom herved i et skjævt Forhold til Prins
Jørgen og end mere til den ham saa usympathetiske
Vilhelm III. 30. April 1689 hjemkaldtes han altsaa
og døde allerede 1691 i Slutningen af Avg. paa en
Udenlandsrejse, som det synes i Bergen i Hennegau.

Med god Føje udtaler han om sine (til Dels
danskskrevne) Beretninger fra den engelske
Revolution, at de ere mere underholdende end
en opdigtet Roman. Hertil bidrager væsentlig den
livlige Stil, baaret af en opvakt Tanke og prydet
med friske Udtryk. Det skjønnes heraf let, at G. har
hørt til sin Samtids «gode Hoveder» her til Lands,
hvorom vel ogsaa det vidner, at han er en af dem,
hvem man har tillagt Andel i Forfatterskabet til
«Grevens og Friherrens Komedie». -- G. var ved sin
Død Enkemand efter Elisabeth Sophie Skeel (d. 1690),
der bragte ham Tølløse foruden Ravnholt. Den ældste
Datter ægtede Chr. Sehested, den 
anden v. Rosenkrantz til Rosenholm og den sidste Grev 
Chr. Friis til Frijsenborg, medens begge hans Sønner døde som smaa.

Danske Saml. 2. R. III-V.
Brasch,  Prins Georg af Danm.

<i>Fr. Krarup.</i>

</chapter><chapter name="Gersdorff, Frederik, 1651-1724, Officer">

<b>Gersdorff, Frederik,</b> 1651-1724, Officer, var Søn
af Oberst Christopher Frederik G. til Obersitz
i Sachsen og Tobersø i Norge og dennes i. Hustru,
Dorthe Gjedde. Oberst G. beklædte i en lang Aarrække
forskjellige Kommandoposter i Norge, hvor Sønnen
antagelig er født (11. Juni 1651) og ligeledes
begyndte sin militære Tjeneste. Medens han endnu
var Dreng, fik Faderen ham ansat som Fændrik ved sit
daværende Regiment, bergenhusiske, og tog ham siden
med til oplandske, hvor han endnu stod 1674. Under
den Skaanske Fejde synes han at have tjent ved
Hestgarden og var 1677 Ritmester. 1678 blev han
Oberstlieutenant ved 2. jyske Infanteriregiment,
men siden forsat til Marineregimentet, for hvilket
han 1684 blev Oberst. 1693 blev han Brigader, 1699
Generalmajor og sendt til Norge, men kom Aaret
efter tilbage som Inspektør over jyske og fynske
Infanteriregiment. Efter, som det lader, Aaret forud
at have afslaaet Chefsposten blev G. 1704 ansat
som næstkommanderende ved de danske Hjælpetropper i
kejserlig Tjeneste og udmærkede sig i Kampen mod de
ungarske Insurgenter, navnlig i Slaget ved Somlyo
eller Zsibo 1705. Gjentagende førte han midlertidig
Kommandoen over Korpset, som 3 Gange i Træk ved Døden
mistede sin Chef (Trampe, Harboe, Ahlefeldt); endelig
1708 blev G. udnævnt til Generallieutenant og Chef for
Korpset og førte nu dette efter mange Gjenvordigheder
hjem til Danmark. Han blev derpaa hvid Ridder
(1709) og var i den første Del af Vinterfelttoget
i Skaane 1709-10 næstkommanderende under Grev
C. D. Reventlow, men blev saa sendt til Nederlandene
for at beklæde samme Stilling under Chefen for det
derværende Hjælpekorps, Carl Rudolph af Württemberg
(III, 372); Slutningen af den spanske Arvefølgekrig,
hvori G. nu deltog, var dog som bekjendt ikke rig paa
store Begivenheder. 1713 drog Hertugen hjem med den
Del af de danske Tropper, som stod i engelsk Sold,
hvorimod G. i lidt over i Aar blev tilbage med Resten,
som Frederik IV ikke vilde lade tiltræde Hjemmarchen,
forinden Generalstaterne havde betalt de betingede
Subsidier. -- I Forbindelse med sin Generalscharge
havde G. efter Tidens Skik i Ungarn været Chef først
for et Infanteri-, siden for 
et Dragonregiment; i Nederlandene fik han først et
Rytterregiment (holstenske), som han dog snart byttede
med en Infanteribataillon (fynske).

Efter Hjemkomsten trak G. sig med Titel af Gehejmeraad
tilbage til sine Godser, Kjærgaard i Jylland og
Brangstrup (Bramstrup) paa Fyn; paa begge Ejendomme
opførte han nye Hovedbygninger, og med Brangstrup
forenede han det nærliggende Lindved. Han døde 6. Maj
1724 paa Kjærgaard og ligger begravet i Hunderup
Kirke. -- De forskjellige Linjer af Familien G., der
kom til Danmark, bleve hurtig optagne i den gamle
danske Adels Kreds, hvor alt F. G.s Fader havde fundet
begge sine Hustruer. Selv var han gift 1. med Ide
Sophie Baronesse Juel, der døde ung (1685), Datter
af den bekjendte Jens J., og 2. med Edele Margrethe
Krag (f. 1663 d. 1738), Datter af Gehejmeraad Erik
K. til Bramminge; hun gjorde sig bemærket som en
virksom og energisk Dame. Hans Linje uddøde 1882.

<i>H. W. Harbou.</i>

</chapter><chapter name="Gersdorff, Joachim, 1611-61, Rigshofmester">

<b>Gersdorff, Joachim,</b> 1611-61, Rigshofmester, 
blev født 11. Nov. 1611 paa Søbygaard i Jylland og var
en Søn af ovfr. nævnte Christoffer G. Efter en
omhyggelig Opdragelse, først i Hjemmet og senere i
Sorø, foretog G. i sin Ungdom store og langvarige
Rejser, studerede særlig i Leipzig og Leiden, men
besøgte desuden England, Frankrig, Italien, Østerrig
og Ungarn. Efter sin Hjemkomst til Danmark 1638 blev
han Hofjunker hos den udvalgte Prins Christian og kort
efter Kammerjunker hos dennes Gemalinde, Magdalena
Sibylla. Han forlod imidlertid 1641 det prinselige Hof
i Nykjøbing paa Falster for at gifte sig med Øllegaard
Huitfeldt, en Datter af Henrik H. og Margrethe
Axelsdatter Rosenkrantz; Brylluppet fejredes 3. Okt. i
Kjøbenhavn. Fra nu af var han nøje knyttet til
Skaane, hvor hans Hovedgaard Tunbyholm laa, og hvor
hans Svigerfader havde sine Godser; under Krigen med
Sverige 1644 stod han ogsaa denne, der var Lensmand
paa Landskrone Slot, bi i Forsvaret af dette. I
Sommeren 1645 var han en Tid Generallandkommissær
i Sjælland, var i Avg. s. A. befuldmægtiget for den
Skaanske Adel og valgtes i Foraaret 1646 af denne til
skaansk Landkommissær, en Stilling, som han forgjæves
ønskede at fritages for. En større Rolle kom han
dog først til at spille under Frederik III. Efter
Indstilling af Adelen og Rigsraadet optog Kongen ham
1648 i dette; ved Kroningen i Nov. s. A. blev han
slaaet til Ridder. Han var 
endnu paa denne Tid en Ven af Corfits Ulfeldt og en hyppig Gjæst 
i hans og Leonora Christinas Hjem; efter Otto Sperlings Sigende 
var det ogsaa Ulfeldt, der anbefalede ham til at beklæde Embedet 
som Statholder, da han selv i Efteraaret 1648 forberedte sig til sin
Gesandtskabsrejse til Holland. I Dec. overtog G. det nævnte 
Embede og fik sin Bestalling i Jan. 1649; 1651 forlenedes han med 
Bornholm. Under Ulfeldts Fraværelse fra Febr. til Dec. 1649 
varetog han midlertidig de Forretninger, der paahvilede 
Rigshofmesteren, og benyttede Lejligheden til at sætte sig fast i Kongens 
Gunst. Det er ogsaa fra denne Tid, at man kan datere Bruddet 
mellem ham og Corfits Ulfeldt; denne bebrejdede ham Overgreb i 
hans Embedsførelse, regnede ham fra da af imellem sine Fjender og 
beskyldte ham 1651 for at have været en af Hovedophavsmændene 
til hans Fald. G. skal ogsaa have været med til at udarbejde 
den officielle Beretning om Dinas Proces, som i saa høj Grad 
krænkede Ulfeldt, og han kom til at nyde godt af dennes 
Landflygtighed, i det han i Okt. 1652 udnævntes til Rigshofmester efter 
at have faaet de fleste Stemmer i Rigsraadet ved Indstillingen om 
Besættelsen af dette Embede.

G., der fra nu af var Førsteminister i Danmark, var en fin 
og livlig Natur med ikke ringe humoristisk Sans. Han yndede at 
lade sin Spøg gaa ud over gejstlige. «Her udi Landet (Skaane) 
er stor Urolighed, Klammeri og Trætte imellem de højlærde udi 
Lund; vilde de lade det blive ved Munden og Pennen og holde
Næverne stille, da var det intet nyt, men bliver der theologiske 
Næveskjærmydsler ogsaa til i Verden, da bliver det slet galt», skrev 
han 1655 til en af sine Venner. Dogmatiske Stridigheder laa ham 
i det hele fjærnt; skjønt han ikke vilde vide noget af jesuitisk 
Proselytmageri, roste dog de katholske Gesandter ham for hans 
Maadehold og Tolerance i religiøse Sager. Han var et Stykke af 
en Skjønaand, i høj Grad sympathetisk knyttet til den spanske
Afsending i Kjøbenhavn, Digteren Grev Rebolledo, der uden Tvivl 
mente at sige en udsøgt Kompliment om ham ved at betegne ham 
som den, der havde mere af en Spaniers end af en Franskmands 
Væsen. Han stod i Brevvexling med lærde i Evropa, interesserede 
sig for Filosofi, tog sig af Ole Worm og andre danske Videnskabsmænd 
og samlede sig et stort og udsøgt Bibliothek. I dette, som 
talte henved 3000 Bind, var den franske, spanske og italienske 
Litteratur særlig repræsenteret, den tyske kun i ringere Grad, og 
af danske Skrifter fandtes ikke mere end 80. Hvad angaar hans 
Stilling til Tidens politiske Brydninger, opfattedes han i Almindelighed 
som nøje knyttet til Kongen og stemt for en Udvidelse af 
dennes Magt; et positivt Træk, der viser i denne Retning, er ogsaa,
at han i Okt. 1658 sammen med Jørgen Seefeldt og Peder Reedtz 
skilte sig fra sine Fæller i Rigsraadet, da dettes Flertal stemte for 
en Proposition til Kongen om ikke i saa høj Grad som hidtil at 
benytte fremmede Raadgivere, men derimod besætte de ledige Kansler- 
og Marskembeder. Med større Bestemthed kan man betegne hans 
ydre Politik som overensstemmende med Kongens i dens Tilslutning 
til Sveriges Fjender, Spanien og Kejseren, og i Bestræbelsen for at
vinde Nederlandene. Han hører sikkert til dem, som med Kongen 
dele Ansvaret for den Letsindighed, hvormed man i Haabet om 
Alliancer, men uden nogen Sikkerhed for Saadanne, drev til Krigen 
1657, og hans diplomatiske Dygtighed bestod uden Tvivl ogsaa mindre
i Talent til at kunne bedømme en politisk Situation end i Evne til 
paa en vindende Maade at kunne omgaas de fremmede Magters 
Repræsentanter.

Da Ulykkerne kom, undgik G. ikke sin Del af Byrden. I 
Juli 1657 fik han sammen med nogle andre Rigsraader Fuldmagt 
til at varetage de nødvendige Forretninger i Kjøbenhavn; men 
tungere var det Ærende, der i Febr. 1658 overdroges ham sammen 
med Christen Skeel, da de sendtes afsted for at møde Carl Gustav 
og søge at vinde Fred. Forhandlingerne begyndte i Vordingborg 
mellem de danske Afsendinger og den svenske Konges 
befuldmægtigede, Sten Bjelke og Corfits Ulfeldt; den sidstes Tilstedeværelse
som Sejerherrens Repræsentant har sikkert været et haardt Stød for 
G., hans gamle Modstander. Efter at have aflagt Beretning for 
Frederik III i Kjøbenhavn om, hvad der var sket i Vordingborg, 
fortsatte Afsendingerne derpaa Underhandlingerne i Taastrup og 
Roskilde. G. var medtagen af saa pinende Sygdomme som Sten 
og Podagra; da han 26. Febr. satte sit Navn under Roskildefreden, 
skal han have udbrudt: «Vellem, me nescire litteras!» Fredslutningen 
havde tilmed sin personlige Betydning for ham; hans Godser, der
vare forøgede ved Arv efter hans Svigerfaders Død, laa for største 
Delen i Skaane, og han var forlenet med Bornholm. Til Gjengjæld 
for Tabet ved denne Øs Afstaaelse fik han kort efter Kalundborg Len;
men ogsaa Carl Gustav søgte at byde ham Erstatning, uden Tvivl for 
at gjøre ham medgjørligere under de Forhandlinger, der i Tilslutning til 
Roskildefreden førtes i Kjøbenhavn i Løbet af de følgende Maaneder. 
Han udstedte et Brev, hvorefter Indtægterne af Bornholm skulde 
tilfalde G., saa længe han levede, men denne afslog at modtage 
Tilbudet. Hans Politik var ogsaa vedblivende rettet paa Alliancen
med Østerrig og Holland, og han udtalte sig til sine Tider ret 
uforbeholdent til den kejserlige Gesandt, Baron Goés, om 
Muligheden af et Angreb paa den svenske Hær i Jylland, medens han 
i Rigsraadet anbefalede Forhandlinger med Nederlandene for at 
opnaa Hjælp i Tilfælde af et nyt svensk Angreb. Rimeligvis kom 
dette, da det iværksattes i Avg. 1658, ham dog uventet, men han 
udfoldede under Belejringen en betydelig Virksomhed og saas ved 
Kongens Side Stormnatten 11. Febr. 1659. Efter Freden i Kjøbenhavn
foretog han en stor Handel med Kronen, i det han mod 
Erstatning af Krongods i Jylland mageskiftede til den alle sine 
Godser i Skaane; de benyttedes derefter som Vederlag til Sverige 
for Tilbagegivelsen af Bornholm. Han havde ogsaa endnu stadig 
Kongens Gunst; men ikke desto mindre overfløjede Begivenhederne
ham. Hvor meget han end var stemt for en Udvidelse af Kongens 
Myndighed, var, hvad der skete i Efteraaret 1660, næppe efter 
hans Hoved.

Da Stænderne traadte sammen i Sept. i Kjøbenhavn, holdt 
han paa Kongens Vegne Aabningstalen, hvis Sirlighed rostes af de 
tilstedeværende. Men netop under Mødet i Kjøbenhavn tog hans 
gamle Svagelighed Overhaand, og han maatte i de afgjørende Dage
i Okt. holde Sengen. I hans Hus paa Hjørnet af Østergade og 
det nuværende Kongens Nytorv samledes da det raadvilde og 
dødsdømte Rigsraads Medlemmer; her undertegnedes Resolutionen om 
Arverettens Overdragelse, her forhandledes om Bevarelsen af Adelens 
Privilegier, og her kom den østerrigske Gesandt, Goës, for at skaffe 
sig Nyheder og for at arbejde paa en fredelig Udgang paa Konflikten. 
Saa vidt man kan bedømme Forholdene, har G. indtaget en 
mæglende Holdning; han stod uden for den Sammensværgelse, der 
havde Kongen til Hoved og Christoffer Gabel til Budbringer; han 
søgte at faa Kongen til at besætte de ledige Rigsraadspladser,
førend Raadet tog en endelig Beslutning; han roste over for 
fremmede Adelens Eftergivenhed, og han lod sig om Eftermiddagen 
15. Okt. kjøre op paa Slottet for at stemme Kongen gunstig for 
Adelens Privilegier, men nogen bestemt Modstand mod de for 
Haandfæstningen og for Rigsraadets Indflydelse ødelæggende Skridt 
indlod han sig ikke paa. Begivenhederne gik saa temmelig over 
hans Hoved. Da Arvehyldingen foregik paa Slotspladsen 18. Okt., 
bares han paa en Stol op paa den Tribune, hvor Rigsraadet aflagde 
Eden til Arvekongen. Dagen efter besøgte den nederlandske
Gesandt Vogelsang ham og vilde vide Besked om Situationen. «Er 
eders Excellence ikke Rigshofmester mere?» spurgte han. «Det 
véd jeg ikke,» svarede G. «Er da Rigsraadet ikke længere Rigsraad?». 
«Det véd jeg ikke,» lød atter Ministerens halv selvopgivende,
halv humoristiske Svar.

En Uge efter, 26. Okt., blev G. dog udnævnt til Rigens Drost, 
det nye, endnu ganske ubestemte Embede med det gammeltklingende 
Navn. Han blev tillige Præsident i Statskollegiet, og sin Natur tro 
vedblev han at staa i det bedste Forhold til Kongen og Dronningen. 
Hans Svagelighed tog imidlertid stadig til, og han testamenterede 
Frederik III sit Bibliothek og Sophie Amalie sine Fiskedamme lige 
uden for Kjøbenhavn. Ogsaa de viste ham stor Venlighed og 
besøgte ham, Kongen endog flere Gange, under hans Sygdom, der 
19. April 1661 medførte Døden. Hans Hustru var allerede død
11. Marts 1655.

Bricka og Gjellerup, Den danske Adel I, 203 ff.

<i>J. A. Fridericia.</i>

</chapter><chapter name="Gersdorff, Nicolaus Maximilian Baron, o.1725-1802, Officer">

<b>Gersdorff, Nicolaus Maximilian</b> Baron, o.1725-1802, Officer, 
er en Søn af ndfr. nævnte Gehejmeraad Niels G. og døbt 8. Jan. 
1725. Sammen med 2 Brødre, den ovfr. nævnte Gehejmeraad 
Christian Rudolph Philip og Frederik Carl (f. 1726, dansk 
Rytterofficer, afgaaet fra Tjenesten 1790, d. som Generallieutenant 1804)
immatrikuleredes han 1741 ved Leidens Universitet og studerede 
her Jura, men efter Hjemkomsten valgte han den militære Vej og 
indtraadte sidst paa Aaret 1743 som Sekondlieutenant i Livgarden
til Fods. Hans Familieforbindelser i Forening med gode Anlæg 
for Tjenesten sikrede ham et hurtigt Avancement. 1746 forfremmedes 
han saaledes til Kapitajn af Infanteriet og overgik det 
følgende Aar til laalandske Infanteriregiment -- senere kaldt Prins
Frederiks Regiment -- som Kompagnichef; 1752 blev han Generaladjudant 
hos Frederik V, 1754 Oberstlieutenant, 1760 Oberst og 
Chef for møenske -- det senere oldenborgske -- Infanteriregiment, 
1772 Generalmajor, 1774 hvid Ridder, 1781 Generallieutenant. Som 
saadan kommanderede han Fodfolket af det store Korps, der 1788 
sammendroges paa Sjælland til Værn mod et befrygtet svensk 

Angreb. 1789 blev han Kommandant i Rensborg og Inspektør 
over Infanteriet i Hertugdømmerne -- det lette Infanteri dog 
undtaget --, men overgik 1793, samtidig med at han udnævntes til 
General af Infanteriet, fra disse Stillinger til Posten som Kommandant 
i Kjøbenhavn, hvor han 1795 blev Gouvernør. 1801, faa Dage 
før Slaget paa Reden,  fik han sin Afsked, og kort efter hædredes 
han som Belønning for lang og god Tjeneste med Elefantens 
blaa Baand. -- G., der efter sin ældre Broder blev Ejer af 
Hovedgaarden Marselisborg, havde 7. Okt. 1761 ægtet Sophie Magdalene 
Komtesse Reventlow (døbt 18. Marts 1741 d. 6. Marts 1811), Datter 
af Gehejmeraad Conrad Greve R. Han døde 26. Sept. 1802.

<i>S. A. Sørensen.</i>

</chapter><chapter name="Gersdorff, Niels Baron, 1688-1748, Stiftamtmand">

<b>Gersdorff, Niels</b> Baron, 1688-1748, Stiftamtmand,
Søn af ndfr. anførte Baron Rudolph G., var født 7. Jan. 1688, blev 1721 
Overkammerherre hos Kronprins Christian, hvem han ledsagede 
paa dennes Bryllupsrejse til Sachsen; s. A. fik han Danebrogsordenen 
og blev Amtmand over Husum Amt; 1731 Gehejmeraad, 
1734 dekoreret med l'union parfaite, 1735 Stiftamtmand i Sjælland, 
1738 Gehejmekonferensraad, 1742 Ordenssekretær, 1748 Ridder af 
Elefanten, død 17. Dec. s. A. Gift 19. Dec. 1721 med Louise 
v. Boineburg (f. 14. Jan. 1697, Hofdame hos Dronning Louise, 
d. 25, Marts 1765), Datter af Generalmajor Herman Frederik v. B. 
og Judith Augusta f. v. Marschalck. G. har tidlig gjort sig yndet 
af Christian VI og forstod at holde sig i Kongens Yndest, og det 
i den Grad, at den ellers saa rettænkende Konge 1739 kasserede 
en Højesteretsdom, der var gaaet G. imod, et Skridt af den 
enevældige Konge, der næppe har sit Sidestykke i Danmark. 1733 
gav Kongen ham Exspektance paa Baroniet Marselisborg, naar det 
hjemfaldt til Kronen, hvilket imidlertid først kom hans Søn til gode.

Ny kgl.  Saml., Fol., Nr. 744.
Koch, Christian VI's Hist. S. 103 ff.

<i>G. L. Wad.</i>

</chapter><chapter name="Gersdorff, Poul Rosenørn, 1743-1810, Stiftamtmand">

<b>Gersdorff, Poul Rosenørn,</b> 1743-1810, Stiftamtmand,
en Søn af Konferensraad, Amtmand Christian G. (f. 24. Juni 1705 
d. 24. Maj 1752) og Antoinette Margrethe f. Rosenørn (f. i. Maj 1717 
d. 27. Okt. 1752), fødtes 8. Nov. 1743 paa Vosnæsgaard, studerede 
ved Sorø Akademi, blev 1761 Hofjunker, 1763 Sekondlieutenant 
ved det oldenborgske Kyrasserregiment, 1764 Premierlieutenant 
sammesteds, s. A. Ritmester ved det daværende Husarregiment og 
ved Regimentets Reduktion 1767 Ritmester ved jyske Kyrasserregiment, 
hvorfra han 1770 afskedigedes efter eget Ønske. 1769 blev
han Kammerjunker, 1776 Kammerherre, udnævntes 1777 til 
Amtmand over Kalø Amt og 1793 til Amtmand over Randers Amt. 
S. A. blev han Ridder af Danebrog og 1799 Stiftamtmand over Fyns 
Stift samt Amtmand over Odense, Dalum, Rugaard og St. Knuds 
Amter. 1808 afskedigedes han og udnævntes samtidig, da han 
ikke ønskede at faa nogen Pension, til Gehejmekonferensraad. 
Han døde 10. Juni 1810, almindelig agtet og afholdt, og han skildres 
som en nidkjær, retskaffen og duelig Embedsmand. Han blev 
gift 1. 19. Febr. 1770 med Georgine Wilhelmine de Pogrell (f. 14. 
April 1746 d. 4. Maj 1775), 2. 6. Sept. 1779 med Anna Rebecca
v. Pflueg (f. 27. Avg. 1734 d. 16. Avg. 1808).

Manthey, Ridderes Levnetsløb 1809-17.

<i>G. Kringelbach.</i>

</chapter><chapter name="Gersdorff, Rudolph Baron, 1660-1729, Stiftamtmand">

<b>Gersdorff, Rudolph</b> Baron, 1660-1729, Stiftamtmand,
var Søn af Georg Rudolph G. til Weignitz og Judithe Eleonore v. Nostitz 
og født i Weiche i Schlesien. Han kom til Danmark i Christian Vs 
Tid og blev naturaliseret som Baron 30. Marts 1699. Efter at 
være bleven Etatsraad og i nogen Tid at have været Amtmand
over Mors og Thy blev han 1712 Stiftsbefalingsmand i Aalborg. 
1717 blev han Konferensraad og Overhofmester hos Dronning Louise 
og 1721 Stiftamtmand i Sjælland og Amtmand i Roskilde og 
Tryggevælde Amter. I 1719 havde han faaet Danebrogsordenen. 
Skjønt G. først og fremmest var Hofmand og næppe nogen Sinde 
nogen fremragende Embedsmand, fik kan dog Sæde i adskillige
Kommissioner, som i den, der blev nedsat for at undersøge 
Forholdene ved Navigationsskolen i Stege (1722), i den, der behandlede 
Sagen mellem Etatsraad Nobel og den noksom bekjendte Kammerassessor 
Ryssel (1722), der til sidst kom paa Munkholm paa Livstid,
og i den, der (1725) nedsattes over samme Ryssel og Præsten Hans 
Trojel paa Christianshavn. G. havde 1684 ægtet en schlesisk 
Dame, Judithe Eleonore v. Glaubitz, med hvem han havde flere 
Børn; efter hendes Død ægtede han 1709 Fru Karen Münchhausen,
f. Solgaard (f. 1668 f 1742), Datter af Rektor i Holstebro Jep S.; 
hun havde alt været gift 3 Gange, sidst med Ritmester Henrik 
Burchard v. M., og bragte G. en for den Tid betydelig Medgift. 
G. døde i Kjøbenhavn 11. Sept. 1729 og ligger begravet i Holstebro 
Kirke. Han efterlod en omfangsrig Dagbog, skreven paa Tysk, 
som gaar fra Juli 1719 til April 1724, rig paa interessante 
Oplysninger om Livet ved Hove i de Dage.

Hofman, Saml. af Fundationer IV, 651 ff. 
Dansk Atlas V, 799. 
Meier, Fredensborg S. 58 f. 
Tauber og Nielsen, Embeds- og Bestillingsmænd i Aalborg S. 62 f.

<i>F. J. Meier.</i>
</chapter>

*
