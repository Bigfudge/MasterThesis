SAMLADE BERÄTTELSER

AF

CLAUDE GERARD.

SVENSKT ORIGINAL.

Sjunde delen.

INOM NATT OCH ÅR.

STOCKHOLM.
ALBERT BONNIERS FÖRLAG.



INOM NATT OCH ÅR.

ROMAN

AF

CLAUDE GERARD.

SVENSKT ORIGINAL.

STOCKHOLM.
ALBERT BONNIERS FÖRLAG.


STOCKHOLM.
ALB. BONNIERS BOKTRYCKEKI 1876.


<chapter name="Förord.">
<h1>Förord.</h1>

Flertalet romanläsare sammanstämma i den önskan,
att hvarje bok ovilkorligen bör ega "ett ordentligt slut"
efter deras mening, d. v. s, att så många som möjligt af
de deri handlande personerna skola föras till brudstolen
eller grafven.

Den upprepade anmärkningen emot ett af författarens
föregående arbeten: <sp>Psykologiska gåtor</sp>, att det saknar
ett dylikt häfdvunnet och regelmässigt slut, föranledde honom 
för ett par år sedan att börja den berättelse, som nu
blifvit fullbordad under namn af: <sp>Inom natt och år</sp>.

För dem, som läst Psykologiska gåtor och nu här
igenkänna några af de derifrån bekanta namnen, är detta
arbete således ett slags fortsättning af det föregående, men
för andra läsare utgör <sp>Inom natt och år</sp> en 
sjelfständig berättelse.

*

</chapter>



<chapter name="Första delen. Första afdelningen.">

<h1>Första delen.

Första afdelningen.</h1>

*

</chapter>
<chapter name="Inledning">

<h1>Inledning.</h1>

På den knöliga stammen af en gammal kastanj,
som för ett par och femtio år sedan fans qvar vid
början af Champs-Elysées i Paris, just der den brasilianska 
obelisken en tid stod, midt för industripalatset,
såg man en dag vid middagstiden ett papper uppspikadt.

Alla de promenerande, som gingo der förbi, de,
som beskådade dessa, och de, som, upptagna af bestyr 
och affärer, skyndade framåt på denna Paris'
stora stråkväg, alla observerade papperet, som troligen
på något utmärkande sätt skiljde sig ifrån mängden
af öfriga affischer, ty alla stannade för att läsa det
samma, och inom några minuter hade menniskomassan
omkring det gamla trädet växt till hundratal.

De, som kommo senast, visste alls icke hvarom
frågan var; liksom bien, hvilka sätta sig i en stor
klump, förenade de sig endast med mängden, och
gripna af denna oemotståndliga nyfikenhet, som, likt
alla våra öfriga känslor, växer i samma mån som den
delas, sträckte de sig på tåspetsarne, trängdes, knuffades 
och frågade, utan att få någon tillfredsställande
upplysning om hvad det uppslagna plakatet innehöll.

Hvad stod då på detta papper, som ådragit sig
så mycken uppmärksamhet?



Der fans endast dessa fyra tyska ord: "<i>Binnen Nacht
und Jahr</i>", inskrifna på stammen af ett uppritadt kors.

Största delen af dem, som sågo detta hemlighetsfulla 
tecken, kunde hvarken läsa eller begripa de
tyska orden, och ingen enda af dem, som förstod
deras betydelse, kunde deraf draga någon rimlig
slutsats. Man öfverträffade hvarandra i mer och mindre
sinnrika eller enfaldiga gissningar derom och stannade
slutligen vid den förmodan, att de utgjorde ett lystrings-,
varnings- eller föreningsrop till något hemligt
politiskt sällskap.

Hela Europa var vid den tiden -- under de
första oroliga åren af Ludvig XVIII:s regering i
Frankrike -- upprördt af politiska jäsningar, och den nyss
bildade pentarkiens och den heliga alliansens styresmän 
hade fullt upp att göra för att upprätthålla det
lugn och den ordning, de garanterat hvarandra. I
Frankrike hade Missions de France, Comité d'Action,
Carbonari och många andra politiska klubbar och
föreningar hos Ludvig XVIII och hans ministrar väckt
lika mycken oro, som i Tyskland Burschenschaft, "De
ovilkorlige" och hvad de allt kallade sig, dessa hemliga 
sällskap, i hvilka folksuveräniteten ville göra sig
gällande.

Sällsamt nog hade då i Frankrike förefallit samma
förhastade och olyckliga folkrörelser, samma
ytterligheter och förflugna sträfvanden att realisera ömsom
de demokratiska idéerna, ömsom legitimitets-principerna, 
som vi i våra dagar bevitnat<footnote>Detta skrefs 1874.</footnote>.

Liksom Thiers för icke så länge sedan firades af
fransmännen, hvilka nyss sett den siste preussiske
soldaten afmarschera, så firade man då och föreslog
en nationalbelöning åt hertigen af Richelieu, som på
kongressen i Aachen utverkat de främmande
truppernas aftåg. Då som nu hade man behöft en
bevaknings-armé i detta sköna, oroliga land, som aldrig
tröttnar att låta föra sig i olycka af egennyttan och
skrikhalsarne -- som ständigt föregår Europa med

både goda och dåliga exempel, och hvars hufvudstad,
efter hvad man påstår, lider af en kronisk revolutionsfeber, 
hvilken senast under kommunens dagar i yrsel
och vilda feberfantasier öfverträffade sig sjelf.

Då som nu hade fransmannen fått en risbastu af
främmande händer, och jublade, när svedan var öfver,
emot den man, som sökt mildra och förkorta den
sjelfförvållade pinan, endest det de skyndade att
inbördes splittra sig i hätska och egennyttiga partier,
hvilka på hvarandra sökte hämmas den förödmjukelse
de lidit, lika litet då som nu inseende att "enighet
ger styrka" och att upplösning och förakt följa på
den sjelfmördande manien att ständigt arbeta på 
störtandet af sin <i>närvarande</i> styrelse, denna må nu vara
af hvad färg och form som hälst.

Nästan lika mycken orättvisa och öfverdrift, som
vi bevitnat, visade man då; bekräftande det somliga
påståendet att verlden ständigt är sig lik, och
oupphörligen cirkulerade dels sanna, dels falska, rykten
om sammansvärjningar, uppresningar och hemliga
föreningar emot den bestående ordningen; hertigen af
Berry hade nyss blifvit mördad af Louvel, och
Nantils militärsammansvärjning var just i görningen; det
var derför visst icke underligt, om man anade politik
under det mystiska papperet, hvilket man, likt en
hemlig signal, tycktes hafva framstält till <i>alla</i> för att
kunna begripas af några.

När ha emellertid äfven de fredligaste och
hederligaste af Paris' befolkning kunnat qväfva intresset
och nyfikenheten för en politisk demonstration? Och
ehuru man i den allt jämt tillväxande folkmassan,
som numera endast ökades för sin egen skull, började
betrakta hvarandra med misstänksamma blickar och
frukta någon olycka, stod man likväl qvar med fara,
att blifva ihjälklämd, nedtrampad eller arresterad af
gensdarmerner som troligtvis snart skulle anlända.

Midt i denna hop fans en vacker ung man om
tjugoåtta eller kanske trettio åt, med lifliga ögon, och
mörkbrunt brusigt hår, hvars nästan öfverdrifna

rikedom lät hans hufvud synas något stort emot den smärta
och fint bildade kroppen.

Han hade med en fransmans egendomliga talang
och artighet kilat sig fram i trängseln mellan
tjenstflickor, arbetare, försäljare och dagdrifvare; och då
han hunnit tillräckligt nära för att kunna upptäcka
den ursprungliga anledningen till folkskockningen
syntes han tydligen både öfverraskad och bestört.

Han omläste de mystiska orden flera gånger och
mumlade helt sakta med en tankfull min: "Men detta
är besynnerligt!" under det han, liksom ovilkorligt,
förde handen till bröstfickan af sin rock och
framdrog derur någonting, som han hastigt och obemärkt
tycktes jemföra med det obegripliga papperet på
trädstammen, ty hans blickar flögo växelvis, med en skarp
och koncentrerad glans, ifrån det ena till det andra.

Denna rörelse, ehuru obetydlig den varit, hade
icke undgått de närmast stående, man drog sig genast
försigtigt undan ifrån honom, och en och annan
hederlig månglerska eller stillsam borgare hviskade
välmenande till honom:

"Gå er väg, min herre, ifall ni har något på ert
samvete! ... Man observerar er ..."

Den unge mannen kastade förvånade och
frimodiga blickar omkring sig, utan att synas förstå sina
godlynta varnares mening, tackade dem småleende
och försäkrade, att hans samvete icke oroade honom
på minsta sätt.

Strax derefter ämnade han fortsätta sin väg
framåt Tuileriträdgården, då en polispatrull syntes vid
Place de la Concorde och trängseln omkring honom
ökades. Några gatpojkar och handtverkslärlingar
började hvissla och skrika, qvinnorna blefvo rädda och
ville skynda undan, och en förfärlig oreda uppstod.

Den unge mannen hade ämnat sig öfver Seine, men
blef i stället förd tillbaka åt motsatt håll och vid hörnet
af Rue de Rivoli, der en annan folkström mötte den
han medföljde, stego villervallan och trängseln till sin
höjd; flere barn och qvinnor blefvo kullkastade och
nedtrampade af den påträngande folkmassan, som
patrullen dref framfor sig, och midt deribland syntes
en ung flicka, ofrivilligt upphöjd af dem, som
trängdes omkring henne, buren på deras axlar en minut
för att kanske i nästa ögonblick trampas under deras
fötter, utan att hvarken hon sjelf eller de kunde
hindra det.

Hon tycktes vara mellan tretton och fjorton år,
ännu ett barn, lång, spenslig och mycket mager;
hennes hatt hade fallit af och hängde på ryggen, och
hennes tjocka, svarta hår föll oredigt ned öfver
hennes bleka ansigte, hvars stora ögon, vidgade af
förskräckelsen, med ett uttryck af så bönfallande ångest
just nu fästes på den unge mannen, hvilken befann
sig midt framför henne, att han, fattad af medlidande,
för en sekund utvecklade öfvermenskliga krafter, gjorde
sig rum på de närståendes bekostnad, fattade tag i
hennes kläder, ryckte henne till sig och upplyfte
henne öfver sitt hufvud.

"Lägg edra armar omkring min hals och försök
att hålla er qvar," hviskade han andlös af
ansträngningen, under det hon å sin sida instinktmässigt
omfattade sin räddare med dödsångestens hela styrka.

"Der är en af de sammansvurne!"

"Der är han!" ropades i detsamma omkring dem,
utan att den unge mannen uppfattade att dessa rop
gälde honom, förrän en annan del af det motsatta
partiet, eller kanske egentligen endast för att vara
af skiljaktig mening, skrek:

"Rädda honom!"

"Låt honom undkomma! ... Hitåt!"

"Se här! Skynda er denna vägen!"

Förvirrad af larmet, hvisslingarna, ropen och
skriken af de klämda och nedtrampade, skyndade han
undan med sin börda, skyddad af dem, som åtagit sig
att betäcka hans flykt, lika oförskyldt som de andra
utpekade honom för polismännen i hopen.

Nästan utan att veta huru han kommit dit,
befann han sig nu vid hörnet af Rue Mont-Tabor, der
han varseblef en öppen port och störtade in just som
hans krafter sveko honom och han föll ned på knä i
porthvalfvet i samma ögonblick, som porten slogs igen
bakom honom.

Han var undkommen trängseln och ensam i
halfmörkret med sin nästan medvetslösa skyddling,
hvilken nu först lät sina armar glida ned ifrån hans
hals, förde hans hand till sina läppar och hviskade:

"Ni har räddat mig ifrån en förfärlig död! ...
Hur skall jag kunna tacka er."

"Himlen vet om vi verkligen äro räddade ...
jag hör ropen och bullret utanför," inföll han, åter
samlande sin styrka och besinning och resande sig upp.

"För mig åtminstone är ingen fara mer. Jag
skall nu snart vara hemma i min pension igen," sade
flickan hastigt. "Men ni, min herre, har för min
skull blifvit uppehållen i er flykt ..."

"Jag har icke flytt, jag har endast sökt bana
mig väg genom trängseln; men om ni vill visa mig
någon välvilja, så förvara denna plånbok åt mig,
tills jag möjligen en dag återfordrar den ... Om jag
verkligen blir arresterad, skulle den kanske kunna
vålla mig ledsamheter ... Lofva mig att förvara den
och att icke visa den för någon!" återtog han
brådskande, i detsamma ett dånande slag utanför emot
porten bevisade, att man troligen sökte honom.

"Jag lofvar det! Gud välsigne er! Tack och
farväl!" hviskade den unga flickan, under det hennes
räddare med en hastig afskedshälsning skyndade in i
en mörk förstuga på sidan och försvann ur
hennes åsyn.

Hon höll den lilla gröna marokiusplånboken, som
den främmande anförtrott henne, ett ögonblick i sina
händer, gömde den sedan omsorgsfullt i sin
klädningsficka och gick slutligen öfver gården för att komma
ut på en annan gata, innan den troligen med afsigt
långsamme portvakten ännu hunnit ur sin loge, för
att rädda porten från att blifva insparkad eller
uppbruten.

Nästan i samma ögonblick, då de båda flyende
hunnit in i det skyddande hvalfvet, hade ifrån någon
af de öfre våningarna i huset ett fruntimmer
nedkommit och hunnit till midten af nedersta trappan,
då deras röster nedifrån otydligt nådde hennes öra.
Hon stannade genast liksom öfverraskad och syntes
obeslutsam, om hon skulle fortsätta sin väg eller
vända om.

Den vida polska kappa, hvari hon var insvept,
dolde helt och hållet hennes figur, och hon drog nu
kapuschongen öfver sin hatt, som dessutom var
försedd med en tät slöja; efter detta försigtighetsmått
fortsatte hon tyst och på tåspetsarne sin gång, men
stannade åter, när endast ett par trappsteg skilde
henne från de båda samtalande, hvilkas aflägsnande
hon tycktes vilja invänta.

Ifrån mörkret i trappan hörde hon nu hvarje af
deras halfhöga, hastigt växlade ord och såg plånboken,
som anförtroddes åt den unga flickan och som denna
förvarade, och antingen af en händelse eller med
afsigt följde hon efter henne samma väg öfver gården
och framåt Rue St. Honoré.

Emellertid var det icke så lätt för den lilla
pensionären att återkomma hem, som hon förestält sig,
ty den i sig sjelf kanhända fullkomligt oskyldiga
anledningen till folksamlingen, och som dessutom nu
redan var glömd, hade åstadkommit en misstro och
en fruktan, som just framkallade den rörelse man
ville undertrycka, och tusentals sysslolösa dagdrifvare
och oroliga äfventyrare ströfvade nu skrikande genom
gatorna, hojtande och demonstrerande emot en inbillad
fiende, i tanke att göra gemensam sak med inbillade
politiska vänner, och ett fullkomligt pöbelupplopp var
nära att utbrista.

Den stackars flickan måste göra många omvägar,
sedan hon kommit öfver Seine, och hon stannade
slutligen helt uttröttad och förskrämd vid Croix Rouge,
der flere gator mötas, för att öfver den lilla
tvärgatan Vieux Colombier komma till Rue de Madame
och ändtligen genom Luxembourg-trädgården till
Couvent des Dames S:t Michel, der hon hade sin pension
och sitt hem.

Man var i Oktober månad; skymningen hade
redan inträdt; dessa små, krokiga gator omkring
Panthéon äro aldrig lifliga, och omkring det ödsliga
klostret syntes nu icke en menniska.

Just som den lilla pensionären sträckte handen
efter ringsnöret vid porten, kände hon emellertid att
någon rörde vid hennes kläder, och då hon hastigt
vände sig om, såg hon den nyss anförtrodda
plånboken i en främmande qvinnas händer.

Det var samma fruntimmer, som kommit utför
trappan till det hus, dit hennes räddare tagit sin
tillflykt, som följt henne hela tiden och som nu, med
en vanlig ficktjufs skicklighet, ur hennes ficka
tillgripit plånboken.

Att med blixtens hastighet åter rycka den till
sig och, med ryggen stödd emot den stängda porten,
utstöta ett kort och häftigt nödrop, var för den
bestulna ett ögonblicks verk; men den främmande,
hvars djerfhet ökades genom mörkret och gatans
enslighet, omfattade lika hastigt med båda sina händer
den unga flickans arm, som var sträckt öfver
hufvudet, och försökte ännu en gång att med våld
bemäktiga sig det rof, hvilket så oförmodadt blifvit henne
frånryckt.

Den lilla klosterpensionären var endast ett barn
och af klen och spenslig växt; den främmande, som
kastat sin kappa åt sidan, var liten men ovanligt stark
och smidig; kapuschongen hade halkat ned öfver
hennes axlar och hon liknade i detta ögonblick, till alla sina
rörelser, en ilsken katta, som anfallit en vindthunds-tik.

Det modiga barnet fasthöll emellertid allt jämt
den anförtrodda skatten; hennes små, magra och bruna
fingrar slöto sig krampaktigt deromkring och släppte
icke ens sitt tag, då den främmande qvinnan, i ett
anfall af sällsam förbittring öfver det oväntade

motståndet eller kanhända drifven af ytterlig nöd, med
sina hvassa tänder sårade hennes hand.

Hon uppgaf blott ännu ett rop och lyckades få
tag i ringsnöret, hvars klocka nu häftigt genljöd
innanför.

Den ovanliga ficktjufven, ändtligen skrämd af
detta buller och af portvaktens steg, gaf sin plan
förlorad, drog sig hastigt tillbaka, svepte kappan åter
omkring sig och ilade bort med bevingade steg.

Hela denna scen hade icke upptagit tvänne
minuter, och det hvita moln på himlen i öster, som
sväfvat öfver S:t Sulpice's omaka torn och hvarpå den
ångestfulla flickans ögon helt omedvetet fallit under
hennes strid, hade icke hunnit segla bort; ingen
menniska syntes ännu i närheten, och hon gömde hastigt både
sin blödande hand och den så tappert försvarade
plånboken, då porten i det samma öppnades och hon
försvann derinom; erinrande sig likväl nu först med
oro, att hon troligen aldrig skulle kunna återlemna
detta anförtrodda gods, då hvarken hon sjelf eller
dess egare i brådskan och sinnesförvirringen hade tänkt
på att underrätta sig om hvarandras namn eller
öfverenskomma om något sätt att mera råkas.

I ett rum inom den lilla plånbokens permar fann
emellertid den unga flickan -- tillsammans med ett
par bref, skrifna på ett språk som hon icke förstod --
någonting som skulle fullkomligt hafva förklarat för
henne orsaken, hvarför främlingen icke hade vågat
behålla den samma, i fall hon för ett par timmar
sedan kunnat komma fram i trängseln och fått se
den första orsaken till tumultet; nu visste hon alls
ingenting derom och antog derför, att faran för
hennes räddare låg i brefven; men i alla händelser gömde
hon allt sammans med sorgfällig noggrannhet.

*

Ett par timmar derefter hade folket nästan
alldeles skingrats, några patruller genomströfvade
gatorna, och lugnet var återstäldt; men om man i detta
ögonblick vetat att fullkomligt likadana papper som
det, hvilket i början åstadkommit nyfikenheten och
bullret, vid samma tid varit synliga nästan öfverallt
i Europas större städer, i synnerhet vid hamnarne,
i de mest folkrika och fattiga qvarteren, på krogar
och kaffehus, så skulle man troligen hafva gifvit det
en ännu större och vådligare betydelse.

Emellertid satt det hemlighetsfulla plakatet i
Champs-Elysées ännu qvar på trädet; kanhända ville
man använda det såsom lockbete att fånga eller
observera misstänkta personer, men i detta ögonblick, då
platsen är tom, bevakad på afstånd af polissergeanter,
närmar sig en blond, välklädd och hygglig karl, hvars
matta, ljusblå ögon, långlagda ansigte, lungsigtiga hy,
enfaldiga min och betänksamma rörelser tydligen icke
tillhöra en fransman. Med kryckan af sin käpp
rycker han helt likgiltigt ned den besynnerliga
affischen, utan att någon af polismännen hvarken hindrar
honom derifrån eller förföljer honom.

Han går till en af de närmaste gatlyktorna och
granskar den mycket noga, och hans likgiltiga och
sömniga min är nu alldeles försvunnen; man skulle
till och med funnit hans nyss så matta ögon lysa af
en helt egen glans, då han slutligen på papperets
baksida, nederst i kanten, finner en adress, skrifven
med en fin och otydlig stil.

Det tycks just hafva Varit denna, som han
förrmodat och sökt, ty han stoppar helt belåten papperet
i sin ficka, återtar sin enfaldiga och godmodiga min
och aflägsnar sig hastigt.

En halftimme derefter står han utanför ett
temligen ruskigt hus på Rue de l'Estrapade, en smal och
krokig backe i samma trakt, der den lilla skolflickans
kloster S:t Michel är beläget.

Oaktadt det är sent och alldeles mörkt, ringer
han på klocksträngen, och Portvakterskan, en gammal
qvinna, redan i nattmössa, öppnar sin lucka och visar
sin skrynkliga fysionomi.

"Hvem söker ni, min herre?" frågar hon vresigt.

"Jag söker en person, som bor tre trappor upp,"
svarar den blonde främlingen.

"Är det en herre eller ett fruntimmer?"

"En herre, efter hvad jag förmodar ..."

"Tre trappor upp, der bor ingen herre; der fins
endast madame Bernard, som har sy-atelier, och
mademoiselle Philippine, som friserar löshår."

"Nå då bor han väl ännu högre eller kanske
lägre; släpp mig in emellertid."

"Hvad heter då den ni söker?"

"Han heter Martigny."

"Martigny, det var ett besynnerligt namn, och
här i huset bor ingen, som heter så. Ni har gått
alldeles vilse, min herre," svarade gumman och
ämnade slå igen luckan.

"Vänta! Släpp mig in i alla fall," sade mannen
saktmodigt och höll med det samma framför henne
ett tryckt kort, som han upptagit ur sin bröstficka.

Qvinnan kastade en hastig blick derpå och
öppnade genast porten, i det hon mumlade för sig sjelf:

"Aha, en mouchard! Nå, inte finner han någon
monsieur Martigny här, det vill jag ansvara för ...
här bor icke annat än hederligt folk ..."

Den främmande steg emellertid upp för
trapporna, granskade alla dörrar som han gick förbi, och
uppkommen i tredje våningen, fann han verkligen en
papperslapp, på hvilken namnet Martigny stod skrifvet,
belyst af en liten blecklampa, som hängde på väggen
bredvid och spridde sitt matta sken öfver dörren.

Han ringde, men det dröjde flere minuter innan
någon öppnade, och slutligen visade sig åter en
gammal qvinna, lika skrynklig, ful och vresig, som
portvakterskan der nere och för öfrigt så lik henne, att
man kunde tro sig se den samma.

"Kan jag få tala vid herr Martigny?" sade
mannen, så snart dörren öppnades.

"Det vet jag icke."

"Vill ni vara så god och fråga efter ..."

"Hvad är då ert namn och ert ärende, min
herre?"

"Det skall jag sjelf säga honom?"

"I det fallet kan jag icke anmäla er," svarade
hon och ville stänga dörren, då främlingen lade sin
hand på hennes arm och hviskade:

"Nå väl, upprepa då för er herre de ord, som
jag säger er, så mottager han mig kanhända."

"Och hvilka äro då dessa ord?"

"<i>Inom natt och år</i>; kan ni ihågkomma dem?"

Gumman försvann och mannen, som
portvakterskan nyss tilldelat den tvetydiga titeln af mouchard,
mumlade med tonen af en ursäkt inför sig sjelf:
"Jag vet nästan, att jag löper med limstången och
blir lurad, men jag skall ändå försöka ... dessutom
händer det ofta, att när man söker ett, så finner man
ett annat."

Dörren öppnades i det samma, den gamla
qvinnan visade sig åter och bad honom nu stiga in till
herr Martigny.

"Ser man på! Detta lyckades åtminstone,"
mumlade han med ett slags leende, som tycktes
förborgadt inom tänderna, under det han följde sin
ledsagerska genom en lång, mörk förstuga och slutligen
inkom i ett af dessa otrefliga rum, möblerade för
resande och arrangerade med en smaklös godtköpslyx,
hundra gånger obehagligare än verklig tarflighet.

Vid ett bord, upplyst af tvenne gula vaxljus och
uppfyldt med bref och papper, satt en man om
femtio eller femtiofem år. Han var liten, mager och
flintskallig, och hans små, ljusgrå ögon lågo mycket
djupt och sutto så nära intill hans tunna och smala
näsa, att, då han såg upp, tycktes ömsom det ena
och ömsom det andra, allt efter som han blickade åt
höger eller venster, krypa in och försvinna vid
näsbenet. Hela intrycket af hans ansigte kunde
sammanfattas i det vulgära talesättet, att han "såg sur
ut"; men stundom spelade omkring de smala nästan
osynliga lapparne ett på samma gång godmodigt och
slugt leende, som motvägde hans annars bittra och
ondsinta utseende.

Då den blonde främlingen inträdde och hans
ögon mötte den lille mannens skarpa och forskande
blick, syntes båda med ens lika öfverraskade och
förlägna.

"Maurice Wachereau! Ar det ni?" sade den
lille mannen vid bordet och reste sig upp.

"Ah! monsieur Désor! Ser jag rätt rätt!"
utropade denne i sin ordning. "Ni är i Paris?"

"Ja, jag har nyss kommit; men hvem söker ni,
min kära Maurice?"

"Det är mer än jag kan upplysa er om; men
åtminstone var det icke er ... ni, en hederlig advokat
ifrån Geneve."

"I hvad afsigt kom ni då hit?"

"Hm, ni borde väl veta, det, då ni släppte mig
in på den lösen jag gaf."

"Nå väl, Maurice?"

"Nå väl, monsieur Désor?"

De båda männen sågo på hvarandra under
tystnad ett par sekunder, och advokaten sade slutligen
med ett illparigt leende:

"Har ni ingenting annat att säga, än de der
orden, som min gamla städerska upprepade, så är vår
konversation snart slut."

"Hvad skulle jag hafva att säga er; jag har
kommit hit för att få upplysningar af en viss Martigny."

"Då har ni fullkomligt misstagit er."

"Men det här papperet?" inföll Wachereau, som
drog upp ur sin ficka det hemlighetsfulla plakatet,
hvilket han nyss nedtagit ifrån trädet i Champs
Elysées. "Det här papperet; skulle det kunna vara <i>ni</i>,
som ditsatt det?"

"Ja visst; det är jag."

"Nå, så mycket bättre; jag ber er då säga mig
hvad det betyder."

"Det är just för att få upplysning derom, som
jag befinner mig i Paris," sade advokaten betänksamt
och tog sig en pris snus ur en ofantlig dosa, som stod
på bordet.

"Hvad menar "ni?"

"Att man icke publicerat det der papperet för
att <i>gifva</i>, utan för att få upplysningar derom."

"Men hvilka? om hvad?"

"Det bör den veta, som kan gifva dem."

"Nå, men jag tillstår, att det der icke lemnar
er mycket hopp om att få veta någonting," inföll
Wacherau skrattande.

Advokaten ryckte på axlarne och Wachereau
fortfor:

"I alla händelser måste ni väl kunna säga mig,
hvad slags affär detta är; är det politik, penningar,
kärlek eller giftermål, hvarom det handlar?"

"Jag kan icke upplysa er derom; jag har
kommit hit för att <i>fråga</i>, icke för att <i>svara</i>."

"Så, för fan, <i>fråga</i> mig då åtminstone."

"Men jag frågar ingen annan än den, som först
bevisar mig att han kan svara."

"Hvilket bevis fordrar ni då för den saken?"

"Det vet jag ännu icke."

"Hör nu på, monsieur Désor," sade Wachereau
med öppenhjertig ton. "Ni känner min far, ni har
sett mig, sedan jag var en liten pys, och ni tviflar
säkert icke på att jag är en hederlig karl; ni kan
derför tro mig, då jag försäkrar, att jag icke skulle
vilja förorsaka er något obehag; men saken är, att
man under de der obegripliga orden misstänker någon
politisk konspiration; jag är anstäld vid polisen,
tillhör den detektiva afdelningen deraf och har tillika
med flere af mina kamrater fått order att utforska
saken; då jag upptäckte adressen på baksidan af
papperet, ämnade jag först låta omringa huset för att
observera alla, som gingo ut eller in, men vid närmare
besinning insåg jag, att om här verkligen varit en politisk
klubb, skulle man nog aktat sig att meddela dess
tillvaro på detta sätt, och jag beslöt i stället att
helt ensam söka rätt på den der herr Martigny, för
hvilken jag redan kände en viss aktning, eftersom
han tagit sitt namn efter min födelsebygd i Schweiz.
Då jag nu emellertid under detta namn finner <i>er</i>,
kan jag knappt tro, att det ligger något vådligt för
lugn och ordning under de der hemlighetsfulla orden."

Den lille advokaten, som nyss haft ett så
välvilligt leende på sitt gråbleka, rynkiga ansigte, såg
i detta ögonblick mer vresig och surmulen ut än
någonsin, han bläddrade tankspridd i sina papper och
svarade ingenting.

"Ni vill således icke meddela mig någonting i
detta afseende?" återtog polismannen.

"Icke det ringaste," svarade herr Désor kort.

"Men i det fallet lemnar jag er icke ur sigte,
jag spionerar på er, jag bevakar er och jag lurar
slutligen ut er hemlighet ..."

"Gör det, min kära Maurice. Det är ert yrke,
och jag kan icke hindra er derifrån ... Ni skall
emellertid icke kunna lyckas, förr än jag lyckats sjelf,
och således är jag lugn."

"Ännu en sak, herr Désor. Jag fruktar att ni
måste inställa er hos polisprefekten och för honom
förklara er."

"Må göra; jag har beredt mig derpå."

"Nå väl, ursäkta att jag stört er så sent på
aftonen," återtog Wachereau, som fann att han
ingenting hade att uträtta här, och steg upp för att gå
sin väg.

"Farväl min kära Maurice! Får jag framföra
helsningar till er far, då jag återkommer till Genève.
Han har allt jämt qvar sitt lilla hus och sin
verkstad, och ehuru vi bo på hvar sin sida om Arve,
träffade jag honom för icke länge sedan."

"Jag tackar er; tänker ni snart lemna Paris?"

"Jag vet icke; det beror på hur mitt uppdrag
lyckas."

"Ah! då kommer ni säkert att få anlita ert
tålamod."

Wachereau gick småleende sin väg, mumlande
medan han i mörkret famlade sig utför trapporna:
"Hvem vet likväl, om icke den gamle envise
advokaten, mot sin vilja och vetskap, blifvit satt att
skyldra för en bonapartistisk intrig; det fins i Geneve godt
om orostiftare, som sjelfve icke våga sig hit, och en
jurist är alltid en smula ränkmakare ..."

*

</chapter>

<chapter name="1.">
<h1>1.</h1>

Fyra år eftert denna oroliga dag i Paris, en
afton tidigt på våren, kom en ensam qvinna vandrande
ned ifrån sluttningen af alperna till Genèvesjöns
södra strand.

Mellan La Tour Ronde och den lilla savoyiska
fiskarbyn Meillerie, hvars tvärbranta klippor blifvit
beskrifna af Rousseau och besjungna af Byron, ligga
några enstaka kojor ytterst på den udde, som här
skjuter ut i sjön. De se mycket torftiga och
förfallna ut, och så gjorde de redan då, för ett halft
århundrade sedan; emellertid besökas de ofta af
resande, som vilja bestiga de savoyiska alpernas spetsar,
ty "Dent de Morcles" och Dent d'Oche ligga rakt
uppöfver dem, och fiskarbarnen äro vana ledsagare
på den branta, slingrande stigen dit upp, som härifrån
tager sin början.

Den nu ankomna främlingen var lång och smärt,
klädd i en simpel brun ylleklädning, kort och snäf
enligt den tidens mod, en grå kapott med rund krage
var kastad öfver hennes axlar, och en hatt med stor
kulle och smala brätten satt öfver hennes tjocka
svarta hår, hvars flätor voro lagda rundt omkring
hufvudet.

Hon stannade villrådig, som det tycktes, och såg
sig omkring, liksom hon sökt någon, kanhända det
sällskap, ifrån hvilket hon blifvit skild, och då hon
nu slår det gröna floret åt sidan, skulle en
betraktare blifvit frapperad af uttrycket i detta fina ovala
ansigte, som icke mera egde den första ungdomens
rundning och friskhet, men ett obeskrifligt mildt och
rörande behag, som låg i de ljusbruna ögonens
svärmiska glans, i pannans klara hvithet och det vackra,
melankoliska leendet kring de något stora och
fylliga läpparne.

Man anade att denna nu så lugna och
passionsfria blick en gång kanhända brunnit af kärlekens
eld och fördunklats af dess heta och bittra tårar, att
den varit mycket mörk och mycket sorgsen, innan den
vunnit det uttryck, den nu har.

Byarne i "La Haute Savoie" äro nästan alla
fattiga och skilja sig mycket ifrån dem på sjöns
andra strand; den norra sluttningen af savoyiska
alperna är icke så fruktbar, som Jurtens eller
Mont-Jorat's kullar, och de små kojorna framför henne sågo
icke så inbjudande ut som t. ex. Yvorns midt öfver
på andra sidan, hvilka ligga i det heta solskenet
öfverklädda med vinrankor, som lemna det bekanta
hvita vinet med samma namn.

Då ingen menniska syntes till i byn, gick den
resande, med ett utseende af trötthet, att sätta sig
vid en springbrunn, hvars vattenstråle utkom ur
stammen af en gammal pil och hvars stenbassin pryddes
af en ful madonnabild.

Emellertid tycks hon på den lilla stenbänken
bakom bilden icke finna någon egentlig hvila, ty hon
lyssnar och vexlar färg vid hvarje buller, hon reser
sig till hälften och låter ömsom sina blickar sväfva
öfver sjöns blanka yta, ömsom irra uppåt bergen,
till hvilkas första gigantiska höjder det är flere
timmars väg och som likväl tyckas hänga öfver hennes
hufvud.

Alla dessa silfverhvita, snöhöljda bergjättar med
sina otaliga namn lysa ömsom i solen, som redan sänkt
sig emot Jurtens mörka skogstoppar eller skymmas i
molnen, som drapera sig i oändliga formationer kring
deras spetsar, klyftor och bråddjup, och oaktadt den
väntan och oro, för hvilken den ensamma främlingen
är rof, kan hon icke motstå hänförelsen af den
utsigt hon har framför sig, ty hennes händer
sammanknäppas, hennes läppar röras och hennes ögon få ett
återsken af den beundran, hon känner.

Dessa underbara alper gäcka också alla
beskrifningar. Ens inbillning — denna må vara huru djerf
som hälst — kan aldrig få en fullkomligare
förödmjukelse än den, då man första gången andlös och
häpen söker uppfatta deras öfverväldigande anblick.

Det dröjde emellertid icke länge, innan ljudet
af mulåsnornas klockor och bullret af nedrasande
grus och stenar på den branta vägen ofvanför byn
nådde främlingens öra, och snart syntes vid
krökningen af en klippa ett helt sällskap, bestående af
tvänne herrar, ett fruntimmer och en tjenare,
företrädda af "guider" med långa alpstafvar.

Om det för ett fruntimmer kan låta sig göra
att, ridande på en mulåsna, se bra ut, så är det
alldeles visst, att en karl knappt kan företaga sig
någonting mindre fördelaktigt, och ingen värdighet eller
höghet i verlden kan troligen motstå ett dylikt
stackars djurs förmåga att göra sin ryttare löjlig.

Också hade denna förmåga i fullt mått gjort sig
gällande på den tysks skeppsredaren och bankiren
Kollerman, som red i spetsen för det lilla sällskapet.

Herr Kollerman var en liten, kry, mager och
knotig karl, som i sina kantiga och häftiga rörelser
och i hela sitt sätt påminner om en pudel, som nyss
kommit upp ur vattnet. Han har ett blankt, rödlett
ansigte, en kopparfärgad näsa och små pigga, runda,
blodsprängda ögon, som tyckas rulla rundt omkring
som ärter under hans borstiga ögonbryn, hvilka likna
tvänne svarta tofsar midt i pannan; han har ett groft
och styft hår, mellan hvars glesa, gråsprängda strån
den röda hufvudsvålen är synlig, och ett yfvigt
kindskägg, som gör hans redan breda ansigte ännu bredare.

Med ett ord, herr Kollerman var ingen vacker
karl, ej ens på sitt kontor vid Alter-Wall i Hamburg,
och guppande på den bukiga, magra och långörade
mulåsnan — hvars små korta ben icke kunde hindra

hennes ryttares fötter att än på ena sidan och än på
den andra, likt en harf upprifva sanden på vägen —
var han både ful och löjlig, der han, med sitt
spanska rör i handen, flaxande med armarne och med
hatten skjuten bak på nacken, ifrigt och häftigt för
sin fru utvisade än S:t Martins kyrka i Vevey midt
öfver sjön, som han med mycken bestämdhet anser
vara katedralen i Lausanne, an det gamla tornet i
Ouchy, som han tar för slottet i Chillon, allt jämt
misstagande sig och allt jämt pratande och
gestikulerande med en fart och en ifver, så att inga
invändningar kunna komma i fråga.

Herr Kollerman är nyss gift och har för första
gången i sitt lif slagit sig lös och tagit sig tid och
ledighet att under bestämda tre veckors tid lemna sin
födelsestad, för att tillfredsställa sin unga fru, som
är mycket romanesk och poetisk och ifrigt önskat att
få göra en resa i Schweiz.

Fru Kollerman är ett vackert, fetlagdt
fruntimmer, hvars växt, hy och anletsdrag tyda på israelitisk
härkomst och hvars halfslutna ögon och flegmatiska
hållning utgöra en fullkomlig motsats till hennes mans
qvicka, kringflygande blickar och lifliga rörelser.

Hon rider tåligt tätt bakom i det dam, hennes,
mans fötter uppröra på vägen, under de krumbugter
hvilka han låter sin stackars åsna utföra, för att
ömsom komma framför, ömsom bakom sin hustru och
den tredje af de resande, som till fots går bredvid
henne.

Denne är en man om tretiofem eller tretiosex
år, hvars lefnadsställning, börd, uppfostran och vanor
tyckas, att döma af hans drägt, utseende, hållning
och språk, vara helt olika hans reskamraters.

Han har först för ett par timmar sedan, vid
nedstigandet ifrån Dent d'Oche, sammanträffat med dem,
och de äro helt och hållet obekanta för hvarandra.

Af titeln mylord, hvarmed fru Kollerman hört
hans betjent tilltala honom, har hon uppfattat att
han är engelsman, ehuru han talar en vackrare och
mera korrekt tyska, än den tyska familjen sjelf, och
af snitten på hans kläder, som syntes henne något
för mycket besynnerlig och sjelfständig, antog hon
att han länge vistats på resor.

För öfrigt skulle fru Kellerman, i fall hon i dag
kunde se fotografiporträttet af drottning Victorias
andre son, prins Alfred, aldrig ett ögonblick tvifla
på, att detta porträtt vore den fullkomligt lyckade
afbildningen af hennes vackre tillfällige reskamrat
under denna minnesvärda afton af hennes resa, ty
hvarje drag i hans ansigte, ända ifrån den något låga
pannan, de raka, fina och skarpa ögonbrynen, den
välbildade näsan, de vackra lapparne, det mjuka,
krusiga skägget och till och med det midt öfver
hjessan benade håret, som då var någonting för en karl
mycket ovanligt — allt tycktes förena sig att göra
denne man till originalet för en bild, som tillkommit
ett halft sekel senare.

Med detta utseende sammanstämde hans något
stolta och likgiltiga min, som jämte den kalla, men
fullkomliga artighet, hvarmed han åhörde herr
Kollermans okunnighet och sjelf belåtna språksamhet samt
fruns sentimentala, långsamma och dumma
anmärkningar, fulländade det intryck man, till det yttre
åtminstone, fick af honom såsom en verklig typ för
Englands höga aristokrati.

Det tyska paret kände sig också tydligen
smickradt af hans sällskap, och ehuru det i den unga fruns
blickar, — då hon lyfte dem ifrån sin mans ben, som
dinglade framför henne, till den vackre reskamratens
— låg en smäktande beundran, ansåg herr
Kollerman sig alls icke sårad deraf, så mycket mindre som
han observerade, att mylords irrande och tankspridda
ögon aldrig mötte hans hustrus, och att engelsmannen
tydligen var alldeles likgiltig för fru Kollermans
deltagande.

Det resande sällskapet hade nu hunnit ned till
den lilla slätten, som ligger mellan bergen och sjön;
den är beströdd med några små byar och gårdar; till
venster vid stranden hade man den lilla staden
Thonon, hvars förfallna slott, gamla torn och bygnader
vitna om dess ålder och forna betydelse, då den varit
hertigarnes af Savoyen residens; och ännu närmare
ligger Evian och Hermance, och midt för dem, på den
utskjutande udden, de små fiskarekojorna med sitt
besynnerliga byggnadssätt, sina spjälverk kringslingrade
med gamla krokiga vinstockar, sina utbygda små loft
eller verandor med likhet af hönsburar, och hela sitt
bräckliga och provisionella utseende, som gaf dem mer
tycke af de tillfälliga riskojor, man ser i vissa af
Sveriges skogstrakter, uppförda för kalfvar och får,
än beständiga boningar för menniskor; de få och små
fönsterna och de låga, långt öfverskjutande torf eller
spåntaken, fasthållna af pålagda stenar, fulländade
likheten med denna barnsliga och primitiva
byggnadskonst.

Öfverraskad af detta förmodade herberge, såg sig
fru Kollerman förskräckt omkring, då hennes man nu
med afsigt satte fötterna på marken och lät den lilla
mulåsnan på fri hand fortsätta vägen.

"Kollerman, min lille gubbe, jag hoppas du icke
tänker stanna här i natt!" utropade den unga frun och
slog ihop sin kupiga parasolett, som liknade en
fiskmjärde.

"Nej, nej! var lugn, mitt lilla hjerta, vi skola,
skaffa oss en båt för att komma öfver sjön; jag
tänker ligga i Lausanne," svarade hennes man, som,
ogenerad af sällskapet, gaf sin hustru en smällkyss, i
detsamma han lyfte henne ned ifrån åsnan.

"Kanhända att mylord äfven ämnar sig öfver
sjön?" tillade han, instoppande sin tjocka plånbok,
sedan han betalt förarne, och vändande sig till
engelsmannen, som han såg peka ned åt stranden, under det
han samtalade med betjenten, hvilken bar hans
nattsäck eller "nécessaire", som det då kallades.

"Ja, jag skall till Vevey nu senast," svarade
denne, blickande betänksamt först uppåt alperna
bakom dem och sedan utåt sjön framför dem.

"Alldeles; jag kunde just tro det ... man kan icke
tillbringa natten i denna eländiga håla."

"Åh, det vore väl icke omöjligt," sade
engelsmannen småleende.

"Nej, nej! jag är nyss gift, mylord; jag kan icke
bjuda min hustru ett dylikt nattlogi ... Vi äro ännu
i smekmånaden ... dessutom måste jag i afton vara i
Lausanne, der jag väntar bref ifrån min kassör och
från förste bokhållaren på mitt kontor, och jag
hoppas att mylord tillåter oss att göra ressällskap öfver sjön."

"Mycket gerna, om ni så vill, men det är icke
till Lausanne, utan dit till Vevey, som jag ämnar mig,"
återtog lorden, pekande åt öster, der Veveys hus och
kyrkor syntes.

"Alldeles, ja! Han tar fel om namnen, men det
gör ingenting," tillade bankiren, hviskande åt sin fru,
och fortfor sedan högt:

"Jag skulle vara mylord mycket förbunden ifall
underhandlingarna om båt fingo ske gemensamt, ty
folket här förstår icke tyska, och jag talar icke
franska riktigt ledigt."

Bankiren gnuggade händerna under ett
inställsamt smågrin, och hans fru kastade en om och
bedjande blick på deras reskamrat.

"Jag har redan tillsagt min betjent att skaffa en
båt ... Om den är tillräckligt stor för oss alla, så var
god och begagna er äfven deraf."

"Jag tackar, jag tackar! Det är alltid angenämt
att ha sällskap; vi halfvera om priset ... det skäliga
excellent," sade hamburgaren förnöjd, under det
engelsmannen vände sig om och gick ned till sjön, der
några karlar voro sysselsatta med att draga upp sina
båtar på den flacka och låggrunda stranden.

"Det blir nog icke sa lätt, monsieur, att komma
öfver sjön i qväll," inföll en af förarne, som förstod
tyska och som ännu var qvar, sysselsatt att vattna
mulåsnorna vid brunnen, der det främmande
fruntimret ännu satt orörligt på stensätet bakom
madonnabilden.


"Hvarför det? Jag ser ju, att man har båtar
här," svarade bankiren.

"Ja, men jag tror icke, att man vågar sig ut."

"Det är ju ännu icke sent, min vän, och vädret
är alldeles lugnt," inföll den unga frun, som hört
mulåsnedrifvarens ord.

Denne ryckte på axlarne och det äkta paret
aflägsnade sig för att följa engelsmannen ned till
stranden.

Alla båtar voro der långt uppdragna på sanden,
och man hörde den engelske betjentens samtal med
fiskrarne, som nu vände sig ifrån honom och kommo
uppåt byn.

De resande, som uppfattat deras nekande svar,
blandade sig nu sjelfva i underhandlingarne om
öfverfarten, men karlarne svarade enhälligt:

"Icke i qväll, messieurs, icke i qväll."

"Men jag <i>vill</i> öfver till <i>Vevey</i> i afton," sade
engelsmannen, som det tycktes, eggad af motståndet.

"Och jag måste hafva mina bref innan
morgondagen," inföll bankiren med bestämdhet.

"Vi betala er hvad som hälst, om ni genast för
oss öfver," tillade han på dålig franska.

"Mylord," svarade den ene af fiskrarne, som likt
sina landsmän ännu i dag anse alla resande för
engelsmän och lorder, "mylord, vi få ett oväder inom
tjugo minuter, och det fordras två timmars lugnt
väder, för att ro öfver till Vevey."

"Två timmar!" utropade bankiren med en
föraktlig fnysning, vändande sig till sin reskamrat. "Dessa
savoyarder äro ena skojare ... två timmar för att ro
tvärs öfver ett vatten så smalt, att jag kan kasta min
tuggbuss ifrån det ena landet till det andra."

"Ni bedrar er, min herre," sade engelsmannen.
"I Schweiz är man ständigt utsatt för optiska villor,
sjön är icke så smal, som ni inbillar er."

"Men jag ser ju skorstenarne på husen i Vevey,
jag ser barnen och hundarne i byarne bredvid, och
med min kikare skulle jag kunna säga er hvad klockan
är i kyrktornet här midt för oss."

"I alla händelser skall jag fara öfver i afton,"
mumlade engelsmannen och vände sig åter till de
savoyiske fiskrarne.

Alla anbud voro emellertid förgäfves; de ryckte
sina filthattar på sned, refvo om i sitt okammade hår,
pekade på himlen, som ännu var klar i vester och
upprepade:

"Om tjugo minuter skola molnen, som nu sjunka
ned omkring Dent d'Oche och Dent du Midis spetsar,
hinna sjöns yta och släppa lös orkanen deröfver, för att
göra den lik en uppkokande kittel ... Vänta tills i
morgon, då ångbåten kommer från Genève och lägger
till vid Evian, eller stanna här, och vi skola tidigt
i dagningen föra er öfver i en handvändning till
Lausanne eller Vevey."

"Det skulle bli mycket svårt att stanna här i
någon af de här usla kojorna," inföll fru Kollerman
bekymrad.

"Omöjligt! omöjligt, min vän!" afbröt hennes man.
"Jag måste sköta min post i qväll och vi skola i
morgon bese Lausanne, ty fredagen den tionde, klockan
tolf på dagen, måste jag vara på börsen i Hamburg."

"Det är således ingen af er, som vill föra oss
öfver?" återtog engelsmannen ännu en gång i det
samma de båda karlarne aflägsnade sig.

"Nej, mylord, men Germain Dieudonné kommer
der, han är en våghals och har dessutom hvarken
hustru eller barn; ni kan fråga honom, hans båt är
stark och god."

Solen sken allt jämt öfver vinkullarne på andra
stranden och belyste de hvita husen och den gamla
domkyrkan i Lausanne, som låg inbäddad i löfvet,
medan Ouchy och Morges med sina fyrkantiga torn
lågo i skuggan nere vid vattnet. Ingen vindfläkt
kändes, men solstrålarne hade en egendomlig skarp och
obehaglig glans, återkastade af de mörka tunga
skyarne, och sjöns blanka yta blef allt mera djupblå, i
det molnen afspeglades deri, och dessa rullade i
besynnerliga formationer, som ofantliga svallande
bolstrar, omkring de ömsom skymda, ömsom
framglänsande bergjättarnes hjessor och skuldror.

Just i detsamma återkom den siste af fiskrarne,
som varit nere vid stranden för att sätta sina båtar
i säkerhet.

Det var en kraftfull man om trettio år, med ett
mera sjömanslikt utseende än de båda andra, och den
tyske bankiren öfverföll honom genast med de mest
generösa anbud för öfverfarten.

Han besinnade sig ett ögonblick — sedan
engelsmannen på franska öfversatt herr Kollermans
obegripliga vältalighet — blickade liksom hans kamrater
uppåt de hotande snöspetsarne och sade småleende:

"Dent d'Oche har der uppe i molnen sedan en
halftimme hållit orkanen mellan sina sammanbitna
tänder; då den slipper lös, dröjer det icke länge, förr
än den, likt stafven i en smörtjärna, vänder upp och
ned på sjöns vatten ... men vill mylord verkligen
gifva mig så mycket, som han lofvar, så kunna vi
väl fresta på att hinna öfver med brisen, som nu
kommer susande ifrån Genève ..."

"Är det då verkligen någon fara att gifva sig
ut på den här lugna och spegelklara lilla sjön?" sade
fru Kollerman med ett kokett leende, i det hon
utbredde sin kasimirschal, för att svepa den omkring
sig för resan.

"Den här lilla lugna sjön," upprepade fiskaren
skrattande, "är nyckfullare än en vacker qvinna; ni
skall måhända om tio minuter, madame, tro er vara
midt i oceanen, och det skulle vara godt, om jag
hade ännu ett par armar, för att då kunna sköta
både roder och åror."

"Om ni vill tillåta mig att medfölja, så skall
jag gerna hjelpa er, om det behöfs," sade i detsamma
en man, som helt brådskande kommit på vägen ifrån
Evian.

Han hade gått mycket fort, var helt andfådd
och varm och kom fram till de resande just lagom,
för att uppfatta de sista orden af underhandlingen.

Allesammans betraktade honom troligen under
samma tanke, nämligen att han syntes föga
användbar både såsom styrman och roddare, ty det var
ingen annan än den bleke och lungsigtige herr Maurice
Wachereau, för fyra år sedan anstäld vid detektiva
polisafdelningen i Paris.

Han var äfven nu mycket snyggt och väl klädd
och bar en ränsel af skinn öfver axeln, men hans
klena händer, smala axlar, bleka ansigte och
flämtande bröst tycktes icke lofva särdeles kraftfull och
verksam hjelp vid en möjlig lifsfara.

"Ni tycks just icke vara någon hjelpare att lita
på," sade fiskaren, mönstrande honom med kritiska
blickar, "men, om herrarne tillåta det, kan ni ju följa
med; här i byn är ingen, som afundas er, ty kanske
kommer ingen af oss någonsin i land mera."

Engelsmannen ryckte på axlarne, liksom han
varit föga belåten med alla dessa reskamrater, men
han sade endast helt likgiltigt:

"Om båten är tillräckligt stor för oss alla, så —
följ med."

"För storleken svarar jag nog, mylord; den kunde
bära dubbelt så många i lugnt väder," inföll fiskaren,
i detsamma han sprang ned till stranden för att så
hastigt som möjligt klargöra den farkost, han nyss
satt i säkerhet för det väntade ovädret.

Wachereau tycktes besinna sig vid savoyardens
ord; han såg betänksamt på sin ränsel, liksom han
der haft förvarad någon stor dyrbarhet, hvars
förlust han fruktade, och öfverlade tyst några sekunder,
innan han följde de öfriga, som nu skyndade ned
till stranden, der fiskaren ifrigt viftade med hatten
åt dem, till tecken att hvarje sekund var dyrbar.

En minut derefter voro alla dessa sex personer
i båten. De höga, spetsiga seglen hissades och den
styrde åt öster till Vevey, der S:t Martins kyrka på
sin höga terrass och det gamla slottet i <i>la Tour de
Peikz</i> syntes så tydligt och nära, att den tyske
bankirens misstro till afståndets storlek var ganska
förlåtligt.

Det ensamma fruntimret, som suttit bakom
madonnabilden, hade emellertid icke observerats af någon,
men hon hade deremot med spänd uppmärksamhet
åhört samtalet, som förts helt högt strax bredvid
henne, och hennes kind hade vid fiskarens sista ord
blifvit lika hvit, som den näsduk, hon höll i handen;
icke ett ord eller en rörelse förrådde emellertid
hvarken hennes närvaro eller hennes möjliga intresse för
utgången af saken.

Hon hade suttit halft bortvänd, orörlig och
skymd af bilden, och först då alla aflägsnat sig, steg
hon hastigt upp och sprang ned till stranden, der
vågorna, ännu innan någon vind kändes och liksom
upprörda af en hemlig makt från djupet, började
rulla upp på den fina sanden.

De tjugu minuter, hvarom de båda
savoyarderne talat, hade emellertid förflutit, och deras
lifslånga erfarenhet af naturfenomenen i deras berg
förnekade sig icke, ty några stora regndroppar föllo
just nu tungt och på långt afstånd ifrån hvarandra;
ett sällsamt brus hördes ifrån sjön, hvars yta i ett
ögonblick vexlat färg och antagit den grannaste
smaragdgröna skiftning, som lika hastigt öfvergick till
bländande silfverhvitt och derifrån till svartblått,
afspeglande de öfverflygande molnens skarpa och
vexlande färger.

Den lilla båten var redan långt ute på den
förrädiska vattenytan, och upphunnen af stormens första
vingslag, flög den nu framåt med ilande fart,
doppande sina blänkande segel, hvilka lyste som
sjöfåglarnes hvita vingar, ända ned i det skum, som
började bilda sig i långa vattrade band öfver den allt
mera mörknande ytan. Ännu ett par minuter kunde
den bleka, främmande qvinnan, som, orörlig, med
halföppna läppar och stirrande ögon blickade efter
den bortilande farkosten, skönja densamma, men nu
voro båt och strand och sjö och berg och himmel
insvepta i en hvirfvel af moln och dimmor, som, tunga,
formlösa och ogenomträngliga för ögat, rullade i ett
kaos om hvarandra ned ifrån de snöiga alpspetsarne,
vräkte vågorna långt upp på stranden och lyfte dem
högt i molnen, der de, piskade af regnet och
söndersmulade till skum, återkastades i sjön, på hvars
botten en ofantlig muddermaskin eller ett retadt troll
med förfärliga händer tycktes röra om.

Då man sjelf en gång sett en dylik scen, finner
man att, oaktadt alla de beskrifningar derom man
kunnat höra, man likväl icke uppfattat den rätt.
Man andas knappt, man känner sig förblindad och
yr i hufvudet, man fruktar att solsken och lugn och
ordning aldrig mera kunna blifva rådande på denna
elementernas vilda tummelplats, och man glömmor
icke någonsin detta naturens stora trolleriuppträde,
hvartill man blifvit vitne.

Knappt hade emellertid den främmande qvinnan
känt de första regndropparne på sin panna, förr än
hon, efter en enda ångestfull, men beslutsam blick,
hvilken uppfattade allt omkring henne, i stället att
söka skydd i byn, hvars alla fönster och dörrar redan
voro stängda, med ilande steg och liksom förd af ett
slags inspiration, tog vägen åt höger utmed stranden
till Meillerie.

Ifrån den punkt, der hon befann sig, till
fiskarbyn på klipporna är knappt femton minuters väg,
och hennes små fötter tycktes nästan icke röra
marken; man skulle tro, att stormen förde henne med
sig och lät henne ofrivilligt flyga mot det mål, som
kom henne att trotsa regnets störtfloder och orkanens
våldsamhet.

*

</chapter>
<chapter name="2.">
<h1>2.</h1>

Liksom den resande har svårt att fatta, hvarför
Genève och Carouge äro tvenne särskilda städer, då
ingenting annat än den korta bron öfver Arve skiljer
dem åt, och man knappt vet när man öfverstiger
den enas gräns och befinner sig i den andra, likaså
finner man det helt oväntadt att, bäst man går
mellan murarne och rosenhäckarne i Vevey, inkomma
i la Tour de Peilz.

Invånarne i Genève och invånarne i Vevey finna
sig emellertid helt stötta, om man i all oskuld begår
det misstaget att tro dem vara nog simpla för att
bo i Carouge eller "la Tour", som den lilla staden
vanligen kallas.

Genèveboarne hafva allt skäl att gifva sin vackra
schweiziska stad företrädet framför det fattiga
savoyiska Carouge, men hvad Vevey angår, står denna
deremot tillbaka för sin granne, der törnrosorna och
murgrönan växa ännu yppigare och vildare, der husen
äro ännu ålderdomligare, murarne ännu mera
ramlande och pittoreska, och der slutligen den lilla staden
begränsas af ett gammalt slott, tillräckligt förfallet,
dystert, ensligt och öfvergifvet för att vara
hemlighetsfullt och romantiskt, samt tillräckligt beboeligt
för att vara den mest önskvärda och förtjusande
vistelseort för en konstnär, författare, filosof eller
annan enstöring.

Slottets torn och ringmurar sköljas af
Genèvesjöns vågor, och Jurtens berg och alpernas snötoppar,
med de vandrande, föränderliga molnen nedanför,
torna sig upp rundt omkring det.

Dess tunga port i den flere alnar tjocka
ringmuren har ännu sina ofantliga lås och klumpiga
reglar, men de kunna icke mera begagnas, ty de äro
orörliga af rost, och sjelfva muren ar öfverväxt af
murgröna och vilda vinrankor, som gifvit den
utseende af en kolossal lefvande häck, hvarifrån de mest
pittoreska hvalf och festoner sväfva ut i en luft,
som är parfymerad af rosenbuskarne nedanför.

Ingången till dess östra torn, som icke
sammanhänger med sjelfva slottet, är igenrasad, men kring
dess fot växa svärdsliljor och aklejor, och stora
kastanjer och himmelshöga gamla valnötträd skugga, åt
sjösidan inom ringmuren, den framför fönsterna liggande
gröna terrass, som fått namn af park, ehuru den icke
håller tjugo steg i bredd och icke räcker längre än
omkring sjelfva slottet.

Byarne utmed stranden och vinkullarne i norr,
som sträcka sig ända upp till bergen, hvilkas spetsar
i snöhvitt majestät tyckas resa sig rätt öfver slottets
tak, gifva åt taflan på denna sida en viss hemtrefnad,
under det att Dent du Midis spetsar, le Cotogne och
le Vélan högt upp i molnen på andra sidan af sjön,
göra ett nästan hemskt och öfverväldigande intryck
och låta främlingen åtminstone helt och hållet
förbise de jemförelsevis så små städerna, byarae, slotten
och tornen vid stranden nedanför deras fot.

Vevey's och la Tours alla bruna barbenta pojkar,
dess små lazzaroner, ligga dagen om med metspön i
sina händer och masa sig i solskenet på slottets breda
mur utåt sjön, eller plaska i vattnet nedanför åt
stadssidan, der det är långgrundt; och fiskmåsarne,
af hvilkas spetsiga, långsträckta vingar strandboerne
tyckas hafva tagit mönster för sina båtsegel, flyga
sakta öfver sjön, bevakande med afundsamma ögon
den sparsamma fångsten af några gäddor, karpar
eller "<i>les fera</i>"<footnote>En slags fisk som endast lärer finnas i Genèvesjön.</footnote> i de fattiga fiskrarnes nät vid savoyiska
stranden.

Nu hafva nästan både fiskmåsar, fisk och fiskare
blifvit jagade på flykten af de många små ångbåtarne,
som pipande och plaskande genomkorsa sjön i alla
riktningar och underhålla kommunikationen med alla
ställen vid stränderna, men för femtio år sedan fans
icke mer an en enda sådan, "<i>Leman Vaudois</i>", och

den gick med så saktmodig fart, att fiskarne
förmodligen föraktade dess långsamma hjul, som behöfde
hela dagen för att komma ifrån Lausanne till Genève.

Civilisationen och romantiken komma, som man
vet, icke alltid väl öfverens, den ena flyr, der den
andra tågar fram med propeller, lokomotiv och
hvisselpipor, men hvarken lokomotivets dån, ångpipans
afskyvärda ljud eller ångbåtens svarta rökpelare kunna
likväl förjaga alpernas störtade romantik eller
Genèvesjöns hänförande behag, som ständigt äro desamma.

För femtio år sedan såg det gamla slottet i la
Tour de Peilz, både till det yttre och inre, precis
likadant ut som i dag, ty möblerna i de bebodda
rummen äro ännu desamma och voro redan då något
gammalmodiga, utan att likväl ega pretention på något
antiqvariskt värde. Dess hvitmålade soffor och stolar
med svarfvade och utskurna spetsiga ben, dess byråar
och bord med mässingslister, dess sängar, prydda på
framsidan med en långbent liggande Venus, kyssande
dufvor eller lejon, styrda af amoriner med rosenband,
och dess små speglar med glasramar, allt var redan
då ett par årtionden gammalt, och slottets egare och
invånare, baron Max Josef Wolfgang Rosenhein, var
en mycket besynnerlig herre, som knappt visste om
hans boning egde några möbler, och hade alls ingen
aning om huru de sågo ut.

Ingen menniska hvarken i Vevey eller la Tour
de Peilz hade någonsin sett honom annat än på långt
afstånd någon gång promenerande vid sjöstranden på
vägen "Entre deux Villes", mellan de båda små
städerna, eller irrande i skymningen om höstqvällarna
vid floden Veveys branta och vilda stränder. Man
visste icke om han var gammal eller ung, ful eller
vacker, klok eller galen, ehuru man nästan var mera
böjd att antaga det senare än det förra om en person,
som, enstörig och folkskygg, vandrar omkring i mörkret,
utan att sällskapa eller samspråka med någon. Man
visste endast att han var ofantligt rik, att han var
bairare och egde i sitt fädernesland stora gods, men
likväl oafbrutet i tio år bott har i sitt förfallna slott
i Schweiz, der en gammal hushållerska kokade hans
mat och en betjent bäddade hans säng och skötte
hans uppassning.

Man skulle kanske icke ens hafva vetat detta,
om baronen icke haft en syster, bosatt i Paris, som
hvarje sommar kom att bo i slottet några veckor,
och om denna syster icke haft en sjuttonårig dotter
och en kammarjungfru, för hvilken senare i synnerhet
det tycktes vara lika nödvändigt att prata och söka
sällskap, som ensligheten var nödvändig för slottets
egare.

Det tycks väl att under dylika förhållanden de
hederliga stadsboarne icke skulle behöft åtnöja sig
med dessa torftiga upplysningar, men saken var, att
ehuru markisinnan de Sarassin visserligen bodde i
slottet, man knappt kunde säga att hon vistades hos
sin bror, ty denne hade sina rum i öfre våningen
och lät mycket sällan se sig, i högsta grad generad
som han var af Parisdamernas ankomst, och
ignorerade dem efter den första helsningen så mycket
som möjligt. Den glada, pratsamma
kammarjungfrun fick derför mycket litet eller nästan alls
ingenting att berätta.

Markisinnan var nu en dam om fyratio år; hon
var enka och hade varit gift med en fransman, markis
de Sarassin, en af dessa olyckliga emigranter, som i
hennes ungdom irrade verlden omkring, öfverallt
väckande qvinnornas intresse, medlidande och ömhet.

Ehuru hon allt för väl visste hur de årliga
visiterna i det gamla slottet ansågos af hennes bror,
hufvudmannen för hennes gamla friherrliga familj,
instälde hon dem likväl aldrig, dels af ekonomiska
orsaker, då hon endast egde ett mycket måttligt
årligt underhåll, dels af det hemliga och ännu mycket
vigtigare skälet att hafva ett vakande öga på denne
besynnerlige och sjuklige bror, hvars förmögenhet
skulle öfvergå till henne, om han dog ogift.

Han var endast ett par år yngre än markisinnan
och det fans icke den ringaste anledning att frukta
någon ändring i hans beslut att lefva och dö i
enslighet; men hon ansåg emellertid säkrast, att hvarje
sommar förvissa sig om tillståndet i sin brors tysta
och ensliga hem.

Midt under stormens och regnets dån samma
afton, som de resande begifvit sig ut på sjön ifrån
savoyiska stranden, sutto, i en af de små runda
kamrarne af det vestra tornet till detta gamla slott,
tvenne personer, så lifligt upptagna af en ifrig dispyt
eller rättare diskussion, att de hvarken märkte den
mörknande himlen eller de brusande vågornas buller.

De hade en flaska Yvorne och tvenne
gammalmodiga slipade glas på en liten silfverbricka framför
sig; ett schackbräde, hvars pjeser ännu voro orörda,
stod på ett högt och klumpigt ekbord bredvid, och
första anledningen till dispyten, Schopenhauers då
nyss utkomna filosofiska verk: "Die Welt als Wille
und Vorstellung" låg uppslaget mellan dem.

Den ene af dessa personer, en liten liflig gubbe
om sextio år, med grått hår och intelligenta drag,
är en katolsk prest, pastor Zwinger, bairare till
börden, men bosatt i Geneve såsom lärare vid
universitetet och förut tillhörande det kloster, der
baronen blifvit uppfostrad; den andre är hans värd och
forne elev, slottets egare baron Josef Rosenhein.

Denne var en man om tretiosju eller tretioåtta
år, lång och mycket mager, med insjunket bröst, högt
uppskjutna smala axlar, lång hals och temligen stort
hufvud, hvars breda, framskjutande panna syntes
ännu större genom det långa, tunna och mjuka, bakåt
strukna håret, som icke gaf någon skugga deråt.
Den gula, sjukliga hyn, den hektiska rodnaden på de
insjunkna, skägglösa kinderna, de svarta, förstörda
tänderna och bleka läpparne skulle, som det tyckes,
ha gjort honom föga behaglig; men omkring dessa
läppar låg ömsom ett så mildt, ömsom ett så lifligt
och ironiskt leende, i hans djupa, mörka ögon fans
så mycken intelligens och eld, och öfver hans svarta
ögonbryn hvilade ett drag af så djup melankoli och
undertryckt lidande, att man fann honom snarare
vacker än ful.

Han egde hvarken ungdomens liffullhet, friskhet
eller kraft, men han egde själfullhetens behag i
högsta grad.

Det var emellertid en själfullhet som icke egde
någon praktisk betydelse, hvilken gjorde honom
fullkomligt oduglig till all handling och lät honom, så
att säga, beständigt känna sig generad af sin egen
kropp.

Bibehållen vid lif, som genom ett underverk, vid
de upprepade utbrotten af krampanfall och slag, hade
han allt ifrån sin födelse till sitt tionde år fört ett
sjukligt och tynande lif, men visat ett ovanligt
förstånd.

Som hans, några år äldre, vackre och raske
bror, såsom familjens hufvudman, skulle ärfva en
gammal tant, hvilken då innehade familjens gods och
rikedomar, blef Josef bestämd för det andliga ståndet
och insatt i en klosterpension, der hans grand-onkel
var prior.

Han var då ett stackars blekt och spensligt barn,
med långa fingrar och tår, stora hemska ögon och
ett sorgligt utseende. Ifrån sitt tionde till sitt
tjugoandra år stannade han här bland de "vördiga fäderne",
och lyckligtvis voro dessa, i synnerhet de af dem,
som hade hans egentliga undervisning om hand,
verkligt upplysta, kunniga och toleranta män, det vill
säga så mycket som med deras religion och stånd lät
förena sig.

Vid denna tid dog baron Josefs bror, han sjelf
blef i familjens ögon förvandlad, ifrån en föga
intressant sjukling och besynnerlig läsvurm, till den vigtiga
representanten för dess gamla anseende och rang,
och man kunde icke nog lyckönska sig öfver den
förut klandrade obeslutsamhet, som afhållit honom
ifrån att aflägga något klosterlöfte eller låta viga sig
till prest.

På baron Josef sjelf verkade emellertid denna
händelse högst obetydligt; han lemnade visserligen
klostret och gjorde, på sin mors och systers enträgna
böner, några försök att lefva enligt sitt stånd och
likt andra unga karlar blanda sig i verldshvimlet,
men dessa försök misslyckades komplett.

Förvirrad och förskräckt flydde han först till
ett af sina gods i Baiern, men då detta med sina
vidsträckta egor, affärer, förpaktare, inspektörer,
underlydande och arbetare syntes honom ännu allt för
oroligt och bullersamt, valde han till vistelseort det
gamla slottet vid Genèvesjön, hvars hela område
inskränkte sig till borggården och hvars personal
bestod af en hushållerska, en dräng och en piga.

Som läkarne dessutom förklarat, att ett
giftermål skulle för honom vara detsamma som ett
sjelfmord, så lemnade man honom ändtligen att lefva
hur han ville, tröstande sig med att det negativa
tillstånd, hvari familjen, genom denna föga lysande
och presentabla representant, måste stanna ibland
landets adel, icke kunde blifva af lång varaktighet.

Baron Josef lefde alltså här, visserligen utan att
ha aflagt något löfte, men i sjelfva verket strängt
och måttligt som en klosterbroder, och den enslighet,
hvartill hans smak och hans fysiska svaghet dömt
honom, öfverensstämde äfven fullkomligt med hans
forna klosterlif.

Redan i sin barndom hade han fattat en
synnerlig förkärlek för astronomiska studier, lärde sig
konstellationernas lägen och namn med utomordentlig
lätthet och kunde hela långa timmar sitta orörlig,
stirrande på det stjernströdda himlahvalfvet; senare
förälskade han sig i studiet af filosofien, och
jemförelsen mellan öster- och vesterlandets gamla filosofer
förde honom helt naturligt till en verldsåskådning;
som snart helt och hållet frigjorde honom från den
religiösa dogmatism, hvari man uppfostrat honom.

Man hade då ännu icke hvarken någon
Humboldt, Cuvier, Büchner eller Darwin,
naturvetenskaperna hade icke hunnit den ståndpunkt som nu, men
materialismen fans i sinnena i alla fall; Voltaire,
Rousseau och alla dessa franska filosofer, som verkat
så stora omstörtningar i politiskt afseende, voro endast
ett slags profeter, som politiken lika väl som
religionen, konsten och industrien eger; dunkla,
sväfvande och förvirrade förebud och hägringar för
kommande upptäckter och sanningar, hvilka, i början
missförstådda och förvrängda, verka ondt i stället
för godt.

Josef hade i sin själ, under tystnad, enslighet
och begrundande, inrymt alla dessa mer eller mindre
obestämda och dunkla religiösa och filosofiska idéer,
som under årtusenden sysselsatt andra ensliga tänkare,
långt högre begåfvade, ofta rörda och inspirerade af
en gudomlig anda, men i alla händelser menniskor
liksom han, och han hade slutligen förlorat all vanans
och uppfostrans individualitet, han hade glömt sina
första tycken och förhållanden och stod nu kall och
blodlös, som alpspetsarne omkring honom, och såg de
skilda molnflockarne af filosofiska systemer höja och
sänka sig, skingras, förena sig, smälta samman eller
nyanseras i färg och form vid sina fötter; han såg
dem alla genomträngda af samma sol, färgade af
samma eld, lysande af samma strålar; eller mörkna
och tjockna till fantastiska vidunderliga skuggor af
samma tillfälliga tidsförhållanden, och han slutade
med att vända blicken bort ifrån dem alla, för att i
sitt eget hjertas, på en gång oändliga och begränsade
verld anställa en spektralanalys, i hvars prisma han
återfann något af dem alla.

Han hade tyckt sig hos de så illa anskrifna
Baals' prester finna begreppet om den högste guden
mer vackert och naturligt än hos de prisade
israeliterne; i egyptiernes likvördnad och naturkult samma
hemliga mening som i grekernes färgrika poetiska
tempeltjenst, och hos indiernes rena och heliga Buddha
en så djup och mystisk vishet, att dess profetiska
eller instinktlika sanning förskräckte honom.

Då historiens studium lades härtill — detta på
samma gång sorgliga och intressanta studium af
menniskornas brott och lidanden, detta bedröfliga sänklod
i ett haf af tårar och blod — uppstod i hans själ
den sällsamma förening af djup nedslagenhet och
sublim kärlek, som skapar religionsstiftare och
reformatorer.

Allt för blygsam att tänka på någon verklig
frukt af sina idéer, grubblade han likväl, såsom tusende
före honom gjort, på ett sätt att skapa detta
"tusen åriga rike", hvarom bibeln talar, och gifva den
oroliga och lidande jorden den frid och lycka, som Indiens
filosofi med fruktansvärd inspiration först skådar i
Nirvâna.

Han var den tiden icke ensam i en dylik fantasi.
Den politiska heliga alliansen hvilade ursprungligen
på en dylik, och den svärmiska qvinna, som påstås
hafva hos kejsar Alexander väckt tanken på denna
och varit upphof dertill, hade samma föreställningar
och afsigter, hvilkas skönhet icke minskades deraf att
de, likt alla dylika, travesterades och missbrukades
till rent af motsatta ändamål.

Med allt detta var det naturligt att baron Josef,
ständigt fördjupad i sina böcker eller sina egna tankar,
var den mest opraktiska menniska i verlden, och
hans beständiga distraktioner öfvergingo stundom till
det komiska; det var icke ovanligt att han trodde
sig äta frukost, då han superade, och att någonsin,
annat än händelsevis, finna rätt på sina tofflor, var
honom lika omöjligt som att finna de vises sten.

Hans kammartjenare hade derför blifvit en despot,
hvars mening och omdöme i alla husliga förhållanden
öfvergått till en lag, mot hvilken baron Josef aldrig
opponerade sig.

Lyckligtvis var Siebert Wenzlav en hederlig
karl, af ett godmodigt och flegmatiskt lynne, och sin
herre verkligt tillgifven, men som han var något lat,
blef baronens uppassning icke särdeles noggrann, och
till besparing af tid och möda hände det icke sällan,
att duken låg qvar på bordet i matsalen ifrån
morgonen till qvällen, med kringströdda saltkorn och
brödsmulor, att baronens säng icke alltid blef så
sorgfälligt bäddad och att hans hår fick växa som på
Absalon.

Hvad sängen angick, ursäktade sig Wenzlav
inför sig sjelf — ty någon annan auktoritet fans icke
— dermed, att baron Josef ganska ofta sof på en
soffa i salongen eller i ett kabinett, fullt öfvertygad
att han låg i sin sängkammare, och förundrade sig
endast vid dessa tillfällen öfver att han icke varit i
stånd att finna sängen.

Denna qväll hade emellertid hans enslighet
blifvit afbruten genom besöket af hans ende vän och
förtrogne, pastor Zwinger, stadd på en resa till
Neufchâtel, och det var nu i försvaret af sina olika
meningar angående ett manuskript, som baronen för
någon tid sedan skickat att bedömas af sin teologiske
vän, som de båda herrarne i synnerhet blifvit lifvade.

"Ja," sade pastorn till svar på någon
anmärkning af baronen, "du har i din bok för mycken
personlighet, att jag så må säga, för mycken
individualitet och ensidighet; den är skrifven för dig sjelf och
icke för andra."

"Kanhända har du rätt," svarade baron Josef
tankfullt. "Jag har glömt att de tankar och känslor,
de idéer, som lifvat mig och för mig äro gamla och
förtroliga, icke äfven äro det för andra; att de
möjligen kunna synas bizarra, dunkla och orimliga ...
Jag har kanhända icke motiverat dem tillräckligt ...
det är ett fel ..."

"Ja, ty du har ofta uttalat resultatet af en
lång och invecklad tankegång helt tvärt i några korta
uttryck; allt hvad som ligger der bakom har du
förutsatt, att man redan känner, och du blir derigenom
obegriplig ... menniskorna vilja i allmänhet icke göra
sig mödan att tänka sjelfva, eller åtminstone icke
gissa gator, och fördöma alltid hvad de icke genast
begripa."

"Se der också möjligen ett skäl, hvarför du
sjelf misskänner Schopenhauer här," inföll baron Josef
småleende och lade handen på den uppslagna boken,
som låg framför honom.

"Mycket riktigt; men här vid lag är jag dock
ursäktad, ty den der förvirrade filosofen erkänner ju
sjelf med beundransvärd uppriktighet och naivitet,
att icke ens ibland hans egna anhängare och
lärjungar fins mer än en enda som förstår honom, och
"att denne förstår honom mycket illa," svarade pastorn
skrattande.

"Ja, Schopenhauer har vetat och erkänt detta,
men kanske är förhållandet nära nog detsamma med
hvarje författare."

"Nej, min vän, du misstar dig; i det fallet skulle
ju ingen litterär framgång finnas. Det är icke nog
att hafva idéer, man måste också kunna meddela dem
på ett sätt, som uppfattas och väcker sympati."

"Och det är detta du tror att jag icke gjort ...
du tror att min bok icke skall lyckas?"

"Ja, åtminstone icke i det skick, hvari den nu
är; och det var detta jag ville säga dig muntligen."

"Den är likväl frukten af flere års studier,
tankar och drömmar!" mumlade baron Josef
smärtsamt vid domen öfver hans första litterära försök
och strök med sin magra hand öfver den blekgula
pannan, liksom för att undertrycka den djupa
nedslagenhet, den tomhet och förtviflan, som en stackars
författare alltid känner, då hela hans lifs intresse och
förhoppningar, dess idéer och verksamhet tyckas
upplösa sig i ett sorgligt och förödmjukande misstag.

"Jag hade hoppats," fortfor den stackars
enslingen helt lågt för sig sjelf, "att dessa tankar, väckta
och mognade inom mig under sömnlösa nätter, under
långa enformiga dagar och mörka stunder af lidande,
att de skulle kunna, utspridda i verlden, här och
der kasta någon ljusglimt af hopp och tröst i ett
annat sinne, väcka någon god föreställning, rätta
något smärtsamt misstag, gifva upphof och anledning
till högre ljus och klarare sanning, eller åtminstone
lemna den ögonblickliga tillfredsställelsen af
likstämmighet och sympati; och att mitt eget hjertas afsigt
och värme skulle strö guldsand öfver den möjligen
dunkla skriften, upplysa den och göra den klar för
läsaren ..."

"Visserligen, visserligen," återtog presten, under
det han i sitt glas hälde vin och blandade det med
vatten; "min mening var nu också endast att varna
dig för att lemna din bok ut i verlden, innan du
sjelf närmare granskat den. Då jag återkommer,
skola vi tillsammans gå igenom några ställen, som
jag anmärkt, och jag skall då, enligt din önskan,
uttala mitt slutliga omdöme derom."

Josef svarade ingenting; hvad skall väl en
kritiserad skriftställare säga? Han gick fram till det smala
tornfönstret och såg ut öfver den upprörda sjön der
nedanför och de jagande molnen, som tycktes vilja
intränga i bergens afgrunder. Det var dessa vilda,
för honom bekanta och förtroliga naturscener, som
gifvit färg och form åt hans fantasi; huru skulle de
lugna, praktiska, sjelfbelåtna menniskorna väl kunna
finna behag och sanning deri?

"Har jag sårat dig, Josef?" sade pastorn efter
några minuters tystnad och lade handen med faderlig
förtrolighet på sin forne elevs axel.

"Nej, icke mig," svarade denne mildt och vände
sig om, "jag har icke den minsta författarfåfänga;
jag sjelf, Josef Rosenhein, den sjuklige drömmaren,
har ingenting med det der manuskriptet att göra;
den varelse, som tänkt och skrifvit det der, är icke
jag; det är en hemlighetsfull ande, en särskild
uppenbarelse af lif inom mig, det är endast dess röst jag
vill ha hörd, dess auktoritet jag sätter högt, och för
hvars myndighet och erkännande jag ville gifva mitt
lif ..." fortfor Josef, med svärmisk blick och en röst,
der <i>mannens</i> rörande ödmjukhet och <i>författarens</i>
sjelfkänsla och ärelystnad på ett egendomligt sätt
förenades.

Pastor Zwinger betraktade honom med samma
vänliga och medlidsamma uttryck, som en far
betraktar ett sjukt barn i feberyrsel, räckte honom sin
hand och sade rörd:

"Jag förstår dig icke rätt, min son; men jag anat
att det här i lifvet finnas martyrer af många slag ...

Idéernas, inbillningens och tankens äro kanske icke
de minst beklagansvärda ..."

"Ah, se sa, nu är ovädret öfver," tillade han i
en annan ton, i det han blickade ut genom fönstret.
"Farväl, min vän! Om en halftimme afgår postvagnen,
jag måste lemna dig."

"Nej, stanna; dröj tills i morgon ... ensamheten
kännes tung, då du varit hos mig ... Det förefaller
mig stundom, att om jag egde bredvid mig en
lefvande varelse att älska, så skulle jag kunna glömma
kärleken till mina böcker och mina litterära fantasier."

"Tro icke det, min vän," inföll pastorn
skrattande, i det han upptog sin bredskyggiga hatt ifrån
golfvet. "Jag har hört att ingen kärlek i verlden
lär vara mera oförgänglig än denna, ty den är endast
omklädnaden för en förtärande ärelystnad."

Pastorn reste en halftimme derefter till
Neufchâtel, som han bestämt. Om han uppfylt sin väns
önskan och stannat qvar i det gamla slottet denna
natt, skulle kanhända baron Josefs historia blifvit en
helt annan än den nu blef.

*

</chapter>
<chapter name="3.">

<h1>3.</h1>

Morgonen efter den qväll, då orkanen farit fram
öfver Genèvesjön, låg denna sjö så klar och lugn
som en källa; icke ett löf rörde sig i de stora
kastanjernas och valnötsträdens grenar, hvarigenom knappt
en solstråle kunde smyga sig in, för att belysa den
smala instängda terrassen, omgifven af den höga
ringmuren. Denna terrass ligger i jemnhöjd med slottets
första våning och är, genom det förfallna östra tornet,
delad i tvenne delar, hvaraf den, som ligger framför
slottets façad och vestra sida, är jemförelsevis väl
underhållen. Den liknar i enslighet och tystnad en
klostergård, och hämplingen och bofinken sjunga der
ostörda dagen om för att, då qvällen kommer, aflösas
af näktergalen, som, gömd i vinrankornas och
rosenhäckarnes sväfvande guirlander, slår sina melodiska
drömlika slag.

Klockan är ännu icke nio på morgonen och i
detta ögonblick står baron Josefs niece, den
sjuttonåriga fröken Roxane de Sarassin, helt ensam lutad
öfver murens kant och blickar tankfull ned i det
glittrande vattnet, hvars jemna himmelsblå yta endast
då och då uppröres af någon lekfull abborre eller
karp, som hoppar i solskenet, visande ett ögonblick
sina våta silverglänsande fjäll, för att genast åter
gömma dem midt i den cirkel han bildat på vattnet.

Aldrig har väl en plats på jorden varit mera
egnad att väcka och underhålla dessa ungdomens
fantastiska drömmar, som vi kanske alla mer och
mindre lifligt känt, och dess oskyldiga obestämda
längtan efter okända namnlösa fröjder och orimliga
äfventyr; och lika mycket som den tycktes skapad
för den vackra Roxane, lika litet behagade den hennes
mor, som troligen egde starka bevekelsegrunder, för
att under några veckor underkasta sig en enslighet,
som var henne odräglig.

Just nu öppnas glasdörrarne ifrån ett kabinett,
som är den enda utgången till terrassen, och fru
Sarassin kommer ut.

Hon stannade ett ögonblick på den låga
stentrappan, hvars steg redan då voro fallna något
åtskils och mellan hvars stora springor gräset ostördt
växte, och, vändande sig tillbaka inåt rummet, sade
hon halfhögt:


"Har intet bref kommit i dag heller? ... Och intet
bud? ... Har ingen sökt mig ... ingen främmande
varit här?"

"Nej, madame, ingen menniska," svarades inifrån
af kammarjungfrun, som var sysselsatt med att städa
rummen.

"Det ar obegripligt!" mumlade markisinnan, som
var ett litet och välväxt fruntimmer, med mörk hy
och lifliga ögon, och som i detta ögonblick såg sig
omkring med en min af missnöje och dåligt lynne,
hvilket äfven röjdes i hennes ton, då hon ropade:
"Roxane!"

Den unga flickan, som varit skymd af
kastanjernas grenar, hvilka hängde ända ned öfver muren,
aftog sin halmhatt och böjde sig ned för att kunna
krypa under dem och framkom nu småleende vid
moderns rop.

"Ah! är du der ... min Gud, hvad dessa gamla
träd äro odrägliga, man ser ingenting, snart kunna vi
väl icke ens öppna dörren, för att komma ut," sade
markisinnan vresigt och satte sig ned på en af de
stolar, som stodo vid trappan.

"Åh, mamma, förtala icke mina älskade träd;
känn hur friskt löfven dofta efter regnet i går
qväll ..."

"Regnet! säg skyfallet; hvilket förfärligt oväder!"

"Ja, men också så härligt ... Åh! det var som
om en lavin hade rasat ned ifrån bergen och upplöst
sig i hvirflar af moln och dimmor, som kämpade och
rusade om hvarandra öfver vågorna dernere i sjön."

"Mycket härligt, min sann! Troligen har någon
oförvägen fiskarpojke varit ute och tillsatt lifvet igen."

"Ja, madame, man säger att en båt ifrån
savoyiska stranden med sex personer gått förlorad," inföll
kammerjungfrun, som, klädd i morgoutoilett, med hvitt
förkläde och bara armar, i det samma utkom bärande
en bricka, som hon nedsatte på ett litet stenbord
framför sin matmor.

"De förtjena då egentligen sitt öde, ty jag
begriper icke hvad nöje de finna på den infama sjön."

"Man säger att dessa vindkast komma så hastigt,"
sade tjenstflickan ursäktande — "man hinner stundom
icke komma till land."

"Nå väl, vet man om alla drunknat?"

"Man säger att det varit en resande familj;
att ingen utom båtkarlen och en af de andra blifvit
räddad, emedan de voro de enda, som kunde simma,
och äfven de skulle likväl hafva omkommit, om icke
tvänne personer ifrån Meillerie med stor lifsfara
kommit till deras hjelp."

"Ja så," svarade fru Sarassin, hvars alla tankar
tycktes vara koncentrerade omkring någonting helt
annat än qvällens oväder och den timade olyckan,
och som helt tankspridd vände sig om och fortfor:

"Se så, Roxane, låt oss nu dricka vårt
chokolad, innan det kallnar. Jag har bref att skrifva ...
Jag är förfärligt orolig för din onkel; han ser i år
svagare ut än någonsin."

"Ja, jag ser att du tänker på något ledsamt,
mamma ... men det var likväl förskräckligt med de
stackars resande!" inföll Roxane, som nu äfven satte
sig ned för att servera sin mor.

Denna skulle just föra sin kopp till munnen, då
kammarjungfrun åter syntes i dörren; hon räckte sin
matmor ett visitkort på en liten silfvertallrik och
berättade att en främmande väntade på borggården.

"Och hvarför förde du honom icke till salongen?"
sade markisinnan, som ännu icke kastat ögonen på
kortet.

"Ack, madame; han tycktes icke höra dit!"
svarade flickan småleende.

Fru Sarassin blickade härvid på papperslappen,
som hon ännu icke upptagit, rodnade af någon häftig
sinnesrörelse, steg hastigt upp och sade halfhögt:

"Marion, för in den främmande genast i mitt
kabinett."

Kammarjungfrun gick och hennes matmor följde
strax efter, utan att gifva sig tid att dricka sitt
chokolad.

Roxane såg helt förvånad ut, och då Marion ett
par minuter derefter återkom, sade hon lifligt:

"Men Marion, hvem var den främmande?"

"Gud vet, mademoiselle, han såg helt simpel ut
och var till på köpet ännu våt och smutsig af
sjövattnet."

"Af sjövattnet?"

"Ja, han hade varit med de olyckliga resande,
som drunknade i går qväll under stormen."

"Ah, hur vet du det?"

Han berättade det sjelf för att ursäkta sitt
utseende. Han hade blifvit af vågorna, som lågo häråt,
uppkastad på stranden vid Vevey, strax efter det
båten hade kullstjelpts af orkanen; kanhända han kom
för att begära någon hjelp af madame, han såg
verkligen ut att behöfva det."

"Men mamma tycktes igenkänna hans namn på
kortet."

"Han var likväl icke ifrån Paris, ty han talade
franska som en schweizare."

Marion gick tillbaka in för att återtaga sin
damviska och Roxane blef ensam.

Aldrig har man varit mera poetisk och
romantisk än vid den tid då Roxane de Sarassin kom till
verlden; det vill säga vid början af detta, nu så
prosaiska och praktiska århundrade. Det var då, som madame
Staël, madame Cottin, Genlis, Schiller, Göthe, Byron
och Lafontaine hänryckte och rörde damernas hjertan,
och Roxane hade fått sitt namn efter hjeltinnan i
Jean Racines skådespel "Bajazet", som förtjust hennes
mor, hvilken, under det hon deklamerade den
klassiske författarens verser, sjelf funnit ett tillfälle att
förtjusa i Parisersalongena, der hon då som nygift gjorde
sitt inträde.

Roxane var egentligen ingen skönhet, men hon
var af ett den tiden mycket "modernt" utseende —
ty hvarje tid har äfven sin skönhetstyp — och "une
femme brune et mignonne" var i Paris på 1820-talet
det manliga könets förtjusning. Hon var mjuk och
smidig som en kattunge, egde sin mors svarta hår, mörka
hy och ögon, men då markisinnans voro små och
uttryckte qvickhet och slughet, voro den unga flickans
deremot stora, öppna och af ett undrande, fromt och
oskuldsfullt uttryck, som påminte om en hinds eller
ett rådjurs. Uppfostrad midt i Paris, egde Roxane
en landtflickas hela barnsliga naivitet och naturfriska
lynne och var, liksom en sådan, på samma gång skygg
och modig.

Som hon nu i detta ögonblick sitter, lekande med
den långa fina guldkedjan omkring sin hals, skulle
man af det barnsliga i hennes ställning och rörelser
tagit henne för att knappt vara femton år.

Emellertid fins ingenting svårare att bedöma an
en ung flickas ansigte, ty ingenting annat i verlden
eger förmågan att framställa så många skiftande
intryck och växlande känslor; och dessa stora, något
enfaldiga ögon, som nu tyckas tillhöra ett tanklöst
barn, äro i nästa minut förvandlade til] en ung,
älskande, saknande, häftig och passionerad qvinnas.

Hvad är det då, som verkar denna hastiga
förändring, som lagt denna skiftning i de svarta
pupillerna och gifvit detta drag af vemod åt de högröda
läpparne? Det tycks vara någonting, som Roxane,
efter att först med skygghet hafva sett sig omkring,
framdrar under det breda skärpet, som omsluter
hennes lif.

Det ar en liten grön marokinsportfölj, hvilken
hon öppnar och på hvars första blad hon länge, med
den mest ifriga och otillfredsstälda nyfikenhet, stirrar,
utan att kunna förstå ett enda ord af hvad der står
skrifvet, ty detta i hennes tycke barbariska språk är
svenska, och till och med det namn, som står öfverst,
kan hon icke uttala.

Nu lägger hon ihop boken, för den hastigt,
tvekande och rädd, till sina läppar och gömmer den åter
omsorgsfullt.

Så snart denna talisman försvunnit, är Roxane
åter det på en gång blyga och frimodiga barnet, som
icke tycks tänka på annat än fåglarne, som qvittra
mellan löfven, eller fjärilen, som fladdrar omkring
henne.

Hon af tar sin hatt, stryker undan hårlockarne
med båda händerna, och fattande en bok, som ligger
på bordet, bläddrar hon långsamt och tankspridt deri;
då hon funnit det ställe hon söker, läser hon först
helt högt upp en sida derur, lägger sedan sin lilla
smala hand deröfver, vänder sina stora ögon mot
molnen och försöker att ur minnet upprepa hvad hon
läst, ty det är ingenting annat an en geografi, hvari
hon har en lexa.

Det lyckas henne första gången mycket bra, men
då hon för all säkerhet vill förnya denna öfning, hafva
hennes tankar flytt derifrån, hon stammar, gäspar,
försöker fåfängt om igen och kastar slutligen boken ifrån
sig, lemnande alla dessa främmande namn åt
glömskan med samma naiva likgiltighet, som hennes
landsmaninnor göra ännu i dag.

Hon hade kommit att fästa sina ögon på muren,
till venster om henne, och det är denna, som nu tycks
hafva distraherat henne.

Denna mur, som ifrån hörnet af slottets façad
afstängde terrassen omkring det östra tornet, slutade
sjelf i ett litet torn, alldeles utmed ringmuren, fordom
troligen ett vakttorn, hvars tak nu var nedfallet och
mellan hvars yttersta rundning och muren fans en
knappast fotsbred öppning in till den östra delen af
terrassen. Denna plats — uppfyld af nedrasadt grus
och stenar, öfverväxt med nässlor, aklejor och
svärdsliljor och öfverskuggad af stora fläderbuskar, uppväxta
på sjelfva muren och kring det gamla tornet, som stod
midt deri — var absolut förbjuden för alla och
reserverad för slottets egare.

Detta förbud tycktes emellertid fullkomligt
öfverflödigt, då stället icke erbjöd det minsta behag och
endast omslöt det gamla tornet, hvarigenom dess enda
egentliga ingång fans, ty den smala öppningen mellan
vaktkuren och ringmuren var helt och hållet omöjlig
att begagna för en person med vanliga proportioner.

För Roxane hade emellertid denna sida af
terrassen just genom detta förbud fått ett visst intresse,
och uppväckt en nyfikenhet, som alls icke kunde
stillas förr än hon — med fara att blifva fastsittande
— lyckats tränga sig så långt fram, att hon till en
del kunnat öfverskåda den lilla fuktiga, med sniglar
och snäckor uppfylda skräpvrån, hvilken, hon måste
medgifva det, icke syntes afundsvärd.

Om hon emellertid kunnat se hvad det gamla
vakttornets rundning bortskymde för hennes blickar,
nämligen att i ringmuren fans en liten klumpig och
fyrkantig lucka eller port utåt sjön, hvars vågor
plaskade ända upp till dess, med grus och torkad vass
öfverhöljda tröskel, så skulle troligen den lilla hamnen
synts henne mera intressant, efter som det var den
enda gemenskap med vattnet man ifrån slottet egde
och just var orsaken till baron Josefs förbud.

Efter den första rekognosceringen hade Roxane
icke mera brytt sig om det förbjudna området, men i
dag kände hon sig förmodligen mer barnslig, odygdig
och sysslolös än vanligt, och det föll henne derför
in att ännu en gång titta in genom öppningen
mellan muren och tornet. Emellertid hade det starka
regnet qvällen förut gjort gräset mycket vått, och för
att icke väta de små sidentofflor, hvari hon ännu var
klädd, gick hon på de flata, sluttande stenar, som lågo
invid slottsväggen, och kom på detta satt längst bort
vid terrassens hörn i vinkeln af slottsmuren rakt
under ett öppet fönster, helt och hållet skymdt af
valnötsträdens grenar, som sträckte sig framför.

Just som hon varsamt upplyfte sin klädning, för
att följa muren fram till tornet, der gräset icke längre
kunde undvikas, hörde hon uppöfver sitt hufvud en
helt och hållet obekant röst, som lågt, men tydligt
sade på tyska:

"Det är omöjligt, madame; en petrificerad
skalbagge står icke att finna ..."

"Då är också allt förloradt! ... Och likväl har
man sökt den i tio år och ständigt låtit mig hoppas!"
svarade en annan röst på samma språk med så mycken
harm och förtviflan, att Roxane, som igenkänt sin
mors uttal, icke visste hvilket som föreföll henne
mest besynnerligt, den absurda betydelsen af den
främmandes ord eller markisinnans häftiga bedröfvelse
deröfver.

Hon uppfattade ingenting mera och var nära att
utbrista i skratt vid det sällsamma fragment af
samtalet som hon hört.

Att i tio år söka efter en petrificerad skalbagge,
kunde ju icke vara annat än ett barockt skämt. Hur
kunde hennes mor taga den saken så allvarsamt? Hon
måste fråga henne derom.

*

Ännu småleende åt hvad hon hört, lutade Roxane
sig framåt och sträckte sig på tåspetsarne, för att
kunna upptäcka, om möjligtvis hennes onkel
promenerade derinne på andra sidan tornet.

Den grannlagenhet och rättskänsla, som skulle
hafva förbjudit en väl uppfostrad flicka i våra dagar
att trotsa ett förbud eller en anhållan af den, hvars
gäst hon var, föll aldrig ett ögonblick Roxane in. Hon
var likväl hvarken dum eller elak, hon var helt
enkelt mycket försummad och hade aldrig kommit att
tänka på lumpenheten och vådan af dessa tusen
småfel, hvilkas tillvaro och vidrighet rent af undgå så
många menniskor och derför göra sammanlefnaden med
dem odräglig.

Hvar och en, som hört berättelsen om, eller
kanhända sjelf mins, huru barn uppfostrades i forna
dagar, skall utan tvifvel bekräfta sanningen deraf, att
man då nästan satte en ära uti att försumma och
vanvårda dem både till kropp och själ och att, om
man i vara dagar gör för mycket i detta fall — som
många påstå — man då gjorde allt för litet.

Man stängde in dem som kalfvar eller lam,
afstraffade dem regelmessigt efter en viss veckoordning
och ansåg att höjden af föräldrakärleken bestod uti
att dölja och qväfva densamma så mycket som möjligt.

Den vaksamma ömhet och minutiösa omsorg, vi
nu egna våra dyrbaraste skatter på jorden, skulle då
hafva ansetts som ett rent vansinne, förande till
förderf, och den uppfinningsrika kärlek, hvarmed en mor
nu söker höja och förädla sin dotters smak, sinne och
karakter, var då lika okänd, som konsten att låta
solens strålar föreviga dragen af hennes ungdom och
skönhet.

Roxane hade fått det vackraste namn hennes
mor kände, hon hade blifvit satt i en berömd
pension, men hon kunde egentligen ingenting, och minst
af allt kunde hon reda sina egna intryck och tankar.

Det ansågs då hvarken nödvändigt eller ens
älskvärdt, att en ung flicka hade några synnerliga
kunskaper, ty till och med den snillrikaste qvinna på den
tiden talade med förakt och ogillande om "en lärd i
stubb", och alla, både herrar och damer, sade <i>ja</i> och
<i>amen</i> dertill.

Markisinnan egde således icke den ringaste aning om,
att hon i sjelfva verket hade gjort rakt ingenting för
sin dotters uppfostran; och likväl vakna sällan de ädla
instinkterna, det högre omdömet af sig sjelfva, då
deremot de dåliga böjelserna äro snabba att visa sig och
växa fort, om icke en mors vaksamma öga igenkänner
och fördömer dem i tid.

Den unga flickan hann denna gång icke att
tillfredsställa sin nyfikenhet, ty moderns röst kallade
henne i det samma tillbaka, och det låg något i denna
röst, som kom Roxane att genast lyda.

Markisinnan hade ganska väl märkt hennes
afsigt, men i stället att klandra hennes barnsliga
tanklöshet och brist på grannlagenhet, sade hon ifrigt och
oroligt:

"Kunde du icke upptäcka någonting derinne?
Jag dör af otålighet och oro att veta hvad som
föregår ... någonting har händt din onkel denna
morgon, och hans kammartjenare, den odräglige Wenzlav,
nekar likväl dertill."

"Men, mamma, hvarför tror du att någonting
har händt onkel?" sade Roxane, förundrad och
glömmande helt och hållet den fråga, som nyss sväfvat
på hennes läppar om det hemlighetsfulla besöket och
samtalet med hennes mor.

"Först derför, att jag sedan mycket tidigt i morgse
hört ett besynnerligt buller, såsom af hackor och
spadar och kringkastadt grus och stenar derinne kring
det gamla tornet, och sedan derför att Wenzlav
hemtat hit läkaren från Vevey, och du vet att din onkel
aldrig velat medgifva, att han är sjuk eller
någonsin rådfråga någon doktor," återtog markisinnan,
fläktande med näsduken sitt upphettade ansigte.

"Har han då nu medgifvit detta?"

"Nej, långt derifrån."

"Men Wenslav då?"

"Icke han häller. Han berättade mig att hans
herre aldrig mått bättre och visade mig, då jag icke
ville tro honom, din onkel, som just i detsamma
öppnade fönstret der uppe i tornet, der han har sitt
arbetsrum."

"Men hvad skulle då läkaren göra här?"

"Ja, derom är jag alldeles okunnig, och detta
oroar mig i hög grad."

"Då onkel verkligen är frisk, så är ju ingen
anledning till oro."

"Han är kanhända frisk till kroppen, men jag
fruktar att hans hypokondri öfvergått till en
farligare sinnessjukdom; jag kan icke få träffa honom;
och detta ökar min oro ... Det är bra hårdt för en
syster att ofta först efter flere dagars väntan få helsa
på en bror, som hon rest så långt för att råka, och
sedan, efter detta enda möte, icke mera få se eller
tala med honom, ehuru man vistas under samma
tak ..."

"Så har det ju alltid varit, mamma; onkel har
knappt ett par gånger, medan vi varit här, kommit
ned i vår våning; hans lynne har ständigt varit
sådant."

"Nej, icke fullkomligt; då jag anhållit om ett
samtal, har han åtminstone beviljat mig det."

"Ja, efter flere dagars väntan", sade Roxane
skrattande.

Fru Sarassin steg upp och gick oroligt fram och
åter på terrassen, mumlande för sig sjelf:

"Man döljer något för mig; jag är säker derom.
"Wenzlav var generad och syntes undvika min blick,
då jag talte till honom."

"Men har onkel allt ifrån sin barndom varit en
sådan här tvärvigg?" återtog den unga flickan, som
egentligen syntes mera intresserad af rosorna, som
hon afbröt i häcken bredvid än af onkelns
helsotillstånd.

"Ja, han har alltid varit besynnerlig, aldrig
älskat någonting annat än sina böcker, och ingenting
kunde vara olämpligare än att han, som icke brydde
sig det minsta derom, skulle mottaga den stora
Rosenheimska förmögenheten, då vår tant för tio år
sedan dog i Kronach."

"Det är ju också fullkomligt orättvist, att då
familjen utom oss äfven består af flere andra
personer, onkel ensam skall ega alla dessa rikedomar,
hvarom du talt."

"Visserligen, men ättens anseende skulle minskas
eller gå förloradt, om förmögenheten skingrades och
fördelades mellan flere; familjens medlemmar äro
femton eller tjugo, och det vore alls icke angenämt att
en gång dela med alla dessa."

"Nej, i synnerhet som det är du ensam, mamma,
som ärfver allt det der, när onkel dör," inföll Roxane
med samma min, som om saken angått en karamell
eller ett äpple.

"Ja, om din onkel icke gifter sig."

"Onkel Josef gifta sig! Har skulle det kunna
gå till?" utropade den unga flickan skrattande.

"Det skulle helt lätt kunna gå för sig; han är
ännu icke trettioåtta ar."

"Men då han aldrig ens går ut ur sina rum,
så skulle det endast kunna bli hans gamla
hushållerska fru Ditt, som blef hans gemål," återtog den
unga flickan i samma skämtsamma ton, under det hon
fästade en törnros i sin hatt och höll denna på afstånd
ifrån sig, för att se hur den tog sig ut.

"Nå ja, det är också icke detta, som nu
bekymrar mig," inföll fru Sarassin suckande.

"Hvad är det då?"

"Låt oss icke mera tala derom, det är saker,
som du icke förstår; ledsamma underrättelser ..."

"Du menar kanske, att man icke kan finna en
petrificerad skalbagge?" sade Roxane skrattande.

"Hvad säger du!" utropade hennes mor med
förfäradt utseende och blef lika gråblek i ansigtet, som
muren bakom henne.

"Jag upprepar endast dina egna ord helt nyss,"
svarade den unga flickan, förvånad öfver verkan af
hennes oskyldiga och skämtsamma infall.

"Hör på, mitt barn!" återtog markisinnan, som
behöft ett par minuter för att hemta sig och nu,
i det hon reste sig upp, lade handen med ovanlig
högtidlighet på dotterns hufvud, "efter du
olyckligtvis hört mig uttala dessa ord, så lofva mig att du
aldrig upprepar dem."

"Det lofvar jag visst, efter du fäster så mycken
vigt vid detta löjliga uttryck."

"Det är tyvärr ingenting mindre än löjligt ..."

"Men säg mig då betydelsen deraf."

"Nej, min vän, icke nu åtminstone. Det är nog
att du vet det: ett oförsigtigt yttrande af dig om
hvad du hört skulle göra mig olycklig ... Du skall
således icke glömma ditt löfte, Roxane."

"Nej, nej, min mor," sade den unga flickan och
kysste sin mors hand, helt rörd och förvånad, lika
mycket öfver denna besynnerliga hemlighet som öfver
markisinnans moderliga ömhet, hvilken mycket sällan
visade sig.

"Tyst! jag tyckte mig höra gångjernen i den
gamla förstuporten knarra! Gå in, Roxane, och se
efter hvem det är, och om det skulle vara doktorn,
som går sin väg, så bed honom genast komma in till
mig ... Af honom skall jag väl åtminstone få en
sanningsenlig uppgift om Josefs verkliga tillstånd," sade
markisinnan en stund derefter i sin vanliga ton.

Hennes dotter kastade hatten och törnroserna,
som hon ännu höll i handen, ifrån sig på gräset och
sprang in genom glasdörren, under det markisinnan,
skakande på hufvudet, mumlade:

"Min Gud, om någonting skulle hända Josef
innan, innan ... den der Wachereau har ingen drift
och förmåga, det är likväl Désor, som rekommenderat
honom ..."

I det samma hördes någon inkomma i salongen
och fru Sarassin steg upp, afbrytande sin orediga
monolog, för att mottaga den väntade läkaren.

Det var också mycket rikligt Veveys och la
Tours ende läkare, doktor Pingler, som inträdt; han
var en stor och tjock, fryntlig och välvillig gubbe;
klädd i en blågrå frack med breda skört, kortbyxor
och stöflar med gula kragar, en hatt, hvars kulle
ofvantill var nära två gånger så stor som hans
hufvud, och hvit halsduk knuten i en yfvig rosett,
ehuru denna drägt, till och med här i de små
städerna, redan längesedan, var aflagd.

"Mitt namn är Pingler, stadsläkare i Vevey;
hvarmed kan jag vara er till tjenst, madame?" sade
doktorn bugande, stälde sitt spanska rör i en vrå
och hängde hatten deröfver.

"Jag tackar er att ni ville offra mig en stund
af er dyrbara tid," svarade fru Sarassin med ett 
satiriskt smålöje, hvilket helt och hållet gick förloradt
för den hederlige doktorn, hvilken bugande försäkrade
henne, att han ansåg för sin pligt att, så vidt det
var honom möjligt, infinna sig hos hvem som hälst,
der han kunde behöfvas.

"Med dessa aktningsvärda och samvetsgranna
åsigter är jag öfvertygad, att ni erfarit behofvet af
edra råd och er närvaro, äfven för andra sjukdomar
än kroppens," återtog markisinnan i samma ton.

"Utan tvifvel ... utan tvifvel, ers nåd ... och
om jag ..."

"Saken är," fortfor hon afbrytande och lade sin
vackra hand på doktorns arm, "att jag är mycket
orolig för min bror, baron Rosenhein."

"Baron Rosenhein? Men, madame, hvad
anledning har ni att oroa er för honom?"

"Hans fysik är mycket ömtålig, hans helsa har
alltid varit ytterst vacklande och ... förmodligen har
han sjelf i dag rådfrågat er?"

"För sin egen del? Nej, visst icke ... var lugn,
madame, baron mår fullkomligt väl."

"Ack, herr doktor! vill kanske äfven ni
bedraga mig?"

"Parole d'honneur! madame, er bror har icke
nämnt ett ord om någon opasslighet."

"Men hvarför har man då kallat er hit?"

Doktorn syntes brydd, han hostade förlägen och
sade slutligen, i det han hastigt fattade sin käpp
och hatt:

"Det var icke för baron Rosenhein; ni kan vara
fullkomligt trygg med afseende på hans helsa, deri
har icke undergått någon förändring..."

"Hvad menar ni dermed, skulle Josef kanhända
redan länge varit sjuk?"

"Nej, nej, madame, jag upprepar det, jag blef
icke kallad för hans skull ..."

"Men min Gud! doktor, för hvem var det då?
Slottets tjenstepersonal är icke talrik, ingen af dem
är sjuk; om ni verkligen vill att jag skall lugna mig
och tro er, så måste ni säga mig anledningen till
ert besök."

"Omöjligt, madame! En läkare har sina patienters
förtroende, han kan icke missbruka det ..."

"Ni tillstår således likväl att ni har en patient
i slottet?"

"Nej, madame, men ..."

"Eller har ni kanhända kommit hit af någon
annan orsak?"

"Ack, madame! det är farligt att komma i er
närhet och vilja behålla sin sjelfständighet," sade
doktorn småleende och förvirrad, under det han,
alltjemt svängande med hatten till afsked, fortfor att
närma sig till dörren.

"Nej, doktor, jag släpper er icke så lätt, och ni
skall förlåta min enträgenhet, då jag tillstår för er,
att jag fruktar för min brors förstånd ..."

"Åh, madame! Ni misstar er ... ni misstar er
fullkomligt; låt mig öfvertyga er derom ..."

"En falsk skonsamhet kanhända eller ett lika
falskt hopp, som ..."

"Se så, madame! Upphör att plåga er sjelf med
denna orimlighet; baron Rosenhein har kanhända mer
förstånd, än den lilla staden la Tours alla invånare
tillsammantagna."

"Nå väl! Ni vill då icke meddela mig orsaken
till er ankomst?"

"Nej, jag ber er förlåta mig, madame ... Jag
har gifvit mitt löfte ... Tillåt mig att säga er
farväl," sade doktorn allvarsamt och skyndade med det
samma ur rummet, för att undkomma fru Sarassins
farliga nyfikenhet.

Den förtretade frun kastade efter honom en
vredgad blick och försjönk derefter i så djupa tankar,
att hon icke en gång märkte att Roxane kom in och
satte sig att spela och sjunga vid det lilla klaveret i
salongen.

*

</chapter>

<chapter name="4.">
<h1>4.</h1>

Hvad var emellertid anledningen till den gamle
doktorns hemlighetsfulla besök i slottet, der han aldrig
förr varit? Hvad hade händt denna morgon och
hvilken var den hemlighet, som slottets egare hoppades
kunna bevara för fru Sarassins, hennes dotters och
kammarjungfrus, således trenne qvinnors, förenade
nyfikenhet?

Endast en så orimlig och sangvinisk
föreställning vore tillräcklig att karakterisera denne egares
oerfarna och opraktiska sinne och natur.

Fyra hela timmar innan fruntimren i slottets
första våning ännu vaknat, det vill säga redan klockan
fyra denna samma morgon, stod baron Josef vid sitt
öppna sängkammarfönster, och ingen, som i detta
ögonblick sett honom sjelf och hans omgifning
återgifna på en tafla, skulle tviflat att konstnärn sökt
framställa en bild ur sin egen fantasi, föreställande
ett af dessa sagolika helgon, hvars förmenta ben man
förvarar i silfverskrin, hvars fantastiska och
tvifvelaktiga historia man gifvit namn af "legend", och
hvars minne man tillber.

Det lilla trånga, halfrunda tornrummet inrymmer
endast en torftig och hård bädd; en simpel
tvättställning af brons eller koppar, som ser ut att hafva
varit en dopfunt i någon gammal kyrka, en af
nötning blankpolerad bänk af ek, under det smala bågiga
fönstret och en enda trästol vid sängen.

Ingen matta betäcker tegelstensgolfvet och ingen
gardin fins för fönstret; det är icke en sängkammare
för Baierns rikaste adelsman, det är en klostercell,
ingenting annat; och den bleke mannen derinne, i
detta ögonblick insvept i en grof brun yllemantel,
som kanske skall föreställa en nattrock, fulländar
intrycket deraf.

Han har utbytt klosterlifvets forna tvång emot
tvånget af sin egen vilja eller sin smak, som här
håller honom fången år efter år, sysselsatt att läsa,
tänka och drömma och att någon gång spela biljard
med sin kammartjenare, i brist af annat sällskap.

Den liflighet och spänstighet i hans lynne, som
pastor Zwingers besök qvällen förut hade framkallat,
är nu flydd, han har återfallit i sina stumma och
dunkla grubblerier, i detta stilla och monotona
svårmod, som kroppens svaghet och själens öfverretning
hafva åstadkommit och som är hans vanliga
sinnesstämning; man skulle kunna säga att hela hans lif
är en oafbruten dröm, hvilken ligger kring hans
panna som en mångfärgad vallmokrans.

Hans matta blickar sväfva nu öfver den lugna
sjön, om hvars uppror qvällen förut ingenting
påminner; dess djupblå yta utbreder sig under honom
nedanför slottets murar, och alpernas spetsar på andra
sidan lysa som silfver och guld och rodna som rosor
i skenet af den sol, som ännu icke hunnit upp öfver
Mont de Chardonne i öster, hvars topp högt öfver
molnen synes mörk och hotande helt nära, ehuru det
är fyra timmars väg att hinna dit; än dröjer hans
öga vid <i>Dent du Midis</i> femuddiga spets, som liknar
en ofantlig guldkrona, vid <i>le Vélan</i>, som reser sin
snöiga hjessa från S:t Bernhardsbergen, och slutligen
ser han de båda små, tysta och ännu sofvande
städerna nedanför, deras hvita hus och blomsterhäckar
utmed stranden till höger, och strax under sig de
gamla valnötträdens täta löfverk på terrassen, der
fåglarne redan börja qvittra, väckta af rosendoften
och morgonens friska vind ifrån sjön.

All denna skönhet, utbredd framför honom,
tränger ifrån ögat till hjertat och inom hans hopsjunkna
och klena bröst smyger en smärtsam undran, ett
tvifvel om väl det lif, han här för i gagnlöst grubbel
och ensamhet, kan vara honom ålagdt af den, som
skapat verlden så skön och så full af verksamhet
och glädje.

En suck framtränger öfver hans läppar och en
längtan i hans hjerta att äfven en gång få sin del
af det lif, som rörs omkring honom och hvaraf han
eger nästan ingen erfarenhet.

Han sveper nattrocken omkring sig, öppnar
dörren till ett likadant rum, som utgör den andra hälften
af tornets omkrets, och inträder der. Här fins ett
bord fullt af papper, färgkoppar, ritpennor och penslar,
och bland de många ofullbordade utkasten utväljer
han ett, som han länge granskar; det är emellertid
ännu icke tillräckligt ljust för att kunna bedöma
detsamma, och läggande det afsides, går han i stället
fram till ett toilettbord af porslin, hvilket står under
fönstret och med sin klumpiga, halfrunda form tycks
vara lämpadt efter rummet.

Han fattar en stor silfverkam och ämnar släta sitt
långa, ännu oordnade hår, då rummets enda lyxartikel,
en vas full af blommor, i detsamma fängslar hela hans
uppmärksamhet. Han låter kammen falla till golfvet och
skyndar med en brådska, som om den ropat på hjelp,
att rycka derifrån en törnros, som förefaller honom
illa placerad, och ditsätter i stället en hvit lilja,
samlar en mängd gröna blad, för effekten i ett annat
parti som har för liten skugga, jemkar några fina
spiræor fram till en purpurröd vallmo, och rättar
några mörkbruna blad, som skymma en jasmin,
alltsammans med en sjuklig ifver och ett intresse, som
låter honom glömma att han sjelf ännu är oklädd,
och att den fula bruna plaid, som han svept omkring
sig, halkat ned och fallit på golfvet.

Just i detsamma lyser den första solstrålen in
genom tornrummets små gröna fönsterrutor, och som
baron Josef, likt indierne, anser för sin första pligt
att bada i soluppgången, upptar han plaiden, skyndar
tillbaka in i sängkammaren, påtänder vaxljuset i den
silfverstake, som står i en nisch i muren, öppnar en
liten dörr bredvid sängen och stiger utför en trappa,
så mörk, smal och lodrät, att den snarare liknar en
stege i en grufva.

Denna väg, som, förande djupt under alla slottets
våningar genom källarhvalfven, förenade de båda
tornen med hvarandra, skulle af hvar och en annan
ansetts för både besvärlig och onödig, då ingenting
varit lättare än att undanskaffa gruset, som stängde
dörren till en trappa, ledande från andra våningens
korridor ned till den instängda terrassen, hvilken
väckt Roxanes nyfikenhet, och vid hvars strand,
utanför muren, fanns en nästan instängd vik, der
baronen brukade bada.

Öfver den fina hvita sandbottnen rullade
böljorna här endast helt sakta, hejdade på ena sidan
genom den naturliga vågbrytaren af en ofantlig
gammal pil, hvars grenar beskuggade vattnet och
hvars rötter som kolossala, svarta boaormar sträckte
sig långt ut i sjön, och på den andra sidan af ett
utsprång från den låga klippgrund, hvarpå slottet
var bygdt.

Det var en enslig, vacker plats, otillgänglig ifrån
alla sidor och som visade, att baron Josef hade mera
smak i valet af sitt badställe, än af sin sängkammare.

Tio minuter efter sedan han nedstigit utför den
långa, mörka trappan, sköts dörren upp inifrån vid
foten af det östra tornet, och Josef, med det ännu
brinnande ljuset, kom ut.

Han stod nu på den instängda terrassen, under
fläderbuskarne, och släckande ljuset, som han ställde
vid muren, gick han att öppna den lilla porten utåt
sjön. Det stora, rostiga låset hade ingen nyckel och
tycktes icke hafva varit stängdt sedan Peters af
Savoyen tid, och de lika rostiga gångjernen gingo
alltid mycket trögt, men i dag voro de rent af
omöjliga, och han insåg snart att någonting utanför måste
hindra porten att öppnas.

En kraftigare stöt deremot öfvervann emellertid
detta hinder tillräckligt för att låta honom komma
ut, men han hörde dervid en suck eller en klagan,
som föreföll honom så mycket mer oförklarlig, som
endast strandviporna eller fiskmåsarne brukade besöka
detta ställe, dit ingen båt kunde komma för
klippgrundet.

Slumpen arrangerar stundom sällsamma scener,
osedda och i tysthet, hvilka skulle vara bra
intressanta att kunna observera, och den, som nu här,
belyst af den uppgående solens strålar, vid den
ensliga stranden i detta ögonblick uppfördes, var just
en af dessa.

Baron Josef såg genast ett föremål liggande till
hälften i vattenbrynet, till hälften emot den
halföppna dörren, men han urskilde icke, eller uppfattade
icke straxt, hvad det var.

Han närmar sig förundrad, ett svagt ofrivilligt
utrop af bestörtning undslipper hans läppar, han
vexlar färg och tycks vilja fly, men blickar åter dit
med skygghet, nästan med förfäran, och stannar
villrådig, orörlig och liksom fastnaglad på stället.

Hvilket vidunder hade han då framför sig?
Hvad hade väl den trolska sjön under qvällens oväder
uppkastat till honom?

Detta förrädiska element, som fordom skapade
<i>Venus</i> till männens sällhet och förderf, tycktes denna
natt för den folkskygge, blyge och instängde enslingen
hafva förnyat sitt vådliga experiment, ty det var
ingenting annat än en qvinna, döende eller
afsvimmad, som låg vid hans fötter; och denna qvinna var
så ung och så skön, att man väl kunnat tro henne
ditförd af svanor i en char af perlemo, täflande med
sagans besjungna gudinna.

Lyckligtvis var hon emellertid icke i samma
toilett som denna. Hennes tunna och genomvåta kläder
smögo sig likväl så tätt efter hennes fina och mjuka
former, att den stackars häpne baronen egde godt
tillfälle att beundra deras fullkomlighet.

Han hade icke sett många qvinnor, men äfven
om hans erfarenhet i detta fall varit aldrig så rik,
hade han måst erkänna, att han aldrig sett
någonting mera tjusande, och föreställningen om
kärleksgudinnans födelse syntes här naturlig.

De slutna ögonens långa och tjocka fransar
beskuggade en kind af samma skära finhet som insidan
af en snäcka, och de halföppnade läpparne egde
snäckans bleka rosenfärg, liksom rundningen af den
mjuka hakan, de små öronen, näsborrarne och de
öfver bröstet sammanlagda händerna, på hvilka
dyrbara ringar glittrade i solen, som då och då smög
en stråle in mellan pilgrenarne omkring henne.

Hela hennes lilla varelse, som knappt var fem
fot lång, syntes så luftig, så späd och ömtålig, att
han fruktade att se den bortförd af vattnet, liksom
en flock af det lätta hvita skummet, hvilket vågorna
samlat på safven omkring henne.

Darrande, rodnande som en flicka vid de nya
och sällsamma känslor af förtjusning, som väcktes i
den arme klosterbroderns hjerta, stod han allt jemt
orörlig, och troligen har Adams förvåning och
bryderi icke varit större vid Evas skapelse, än baron
Josefs vid åsynen af detta strandfynd, denna dyrbara
perla, kommen ifrån Genèvesjöns mystiska botten
eller sänd på orkanens vingar ifrån trollen på Dent
d'Oches snöspets.

Återhållande andedrägten, böjde Josef sig ned
och tog i sin hand en lock af hennes långa,
silkesmjuka hår af samma ljusa gröngrå färg som det
oblekta linet eller aspens bark. Han tänkte icke
längre på att det var en qvinna, en lefvande varelse,
han beundrade henne blott, såsom han nyss
beundrade blommorna, himlen, bergen och vattnet, och då
hon i detsamma öppnade ögonen, blef han lika bestört,
som om det gamla pilträdet uppöfver honom hade
börjat att tala.

Emellertid, om han hade haft någon den minsta
erfarenhet, någon skarpsinnighet och
iakttagelseförmåga i praktiska saker, så skulle han hafva insett
att en drunknad, en skeppsbruten i dödsdvala, den
må för öfrigt vara hur skön som helst, icke ser ut
på detta sätt.

Hennes kläder voro visserligen genomvåta, hennes
små fötter voro öfverhöljda med sand och vass, som
vågorna uppkastat, men hennes ställning och hennes
ansigtsfärg voro icke en döendes, och man skulle
snarare kunnat anse henne för den förrädiska
sofvande hafsfrun, än för en stackars förolyckad och
nödstäld qvinna.

Hon reste sig nu till hälften upp, men sjönk
genast matt tillbaka på sanden igen, och Josef — nu
för första gången i sitt lif besinnade hur han sjelf
möjligen i detta ögonblick kunde taga sig ut,
draperad i den bruna manteln, som en fiskare vid
Genezarets sjö, eller lik den helige Johannes omgjordad
med kamelhår, och med utseende af att hafva left
af gräshoppor i en öken — tog tvekande och
generad ett steg baklänges och ämnade fly tillbaka in i
sitt torn, der han left så länge instängd.

Den vackra qvinnans ögon, som voro af samma
obestämda färg som hennes hår, hade vid hennes
första uppvaknande haft ett vildt och förvirradt
uttryck, hon såg sig omkring och hviskade på något
bruten franska: "Hvar är jag?"

Det kritiska i den stackars Josefs belägenhet
hade nu stigit till sin höjd. Hvad skulle han
företaga? Hur kunna i sin besynnerliga kostym
framträda och presentera sig såsom slottets egare och
tillbjuda henne sin hjelp, och hur våga lemna det
dyrbara fynd, som han hvarje ögonblick med
klappande hjerta fruktade att vinden, att vågorna och
sjelfva solstrålarne skulle bortföra och som han med
nyväckta krafter kände sig vilja behålla och försvara
med sitt lif.

Denna öfverläggning blef emellertid icke lång,
han hade dragit sig undan bakom den halföppna
porten i muren och såg derifrån huru den stackars
lilla varelsen förde händerna till pannan — der han
nu först märkte att några bloddroppar framsipprade
vid hårfästet — gjorde ännu ett svagt försök att
resa sig upp och, återföll med en suck i en ny
svimning.

Knappt hade Josef öfvertygat sig om hennes
känslolöshet, än han med ett enda språng åter var
bredvid henne, och blixtsnabbt, som en fiskmåse skulle
i sina klor ha bortfört en karp, tog han henne i sina,
nu icke längre svaga, armar, och försvann med sin
vackra börda inom dörren till det gamla tornet på
terrassen.

*

Nederst här inne fans ett tomt rum, fullt af dam
och spindelväf; men det hade likväl både väggar och
tak, och det gamla tornet, som utanpå såg ut som
en ruin, egde invändigt likväl en del af sina trappor
och rum i behåll, ehuru det var lifsfarligt att
beträda de öfre af dem.

Baron Josef nedlade den okända på golfvet; det
var icke möjligt att medföra henne utför de långa
och smala trappor, på hvilka han sjelf uppkommit.
Om han ville införa henne i slottet, måste en annan
ingång dit användas.

Ifrån andra våningen, som han sjelf bebodde,
fans den egentliga nedgången till denna terrass; men
ehuru trappan var fri, hade dörren der nere sedan
länge blifvit obrukbar genom sten och grus, nedrasade
ifrån tornet, eller genom qvarlefvor af forna
reparationer, och den hade aldrig varit öppnad i
mannaminne.

Nu måste den likväl begagnas och, påtändande
ljuset, som han nyss medfört, ilade han med
bevingade steg utför den mörka gången, för att väcka
Wenzlav, hans barndoms vårdare och pålitlige vän.

Det var åt den gamle tjenaren, han ville
öfverlemna att söka återväcka den vackra okända till lif
och sans, att lugna och trösta henne öfver den föga
behagliga vistelseort, hvari hon befann sig, och att
provisoriskt göra denna så dräglig som möjligt.

Bestört och misstrogen, hade Wenzlav åhört sin
herres brådskande och besynnerliga berättelse och
fruktade nästan, af färgen på hans kind och elden i
hans ögon, att han var rof för någon feberfantasi.

Emellertid följde han honom naturligtvis, och
fann vid inträdet i det skräpiga tornrummet den
främmande ännu utan tecken till lif och med den
hvita pannan fläckad af blod. Alla hans kanske
något tafatta bemödanden att bringa henne till sans
voro emellertid fåfänga, och villrådig, förskräckt och
under inflytandet af helt besynnerliga och nya
känslor, bestämde sig baron Josef ändtligen att låta kalla
doktorn i Vevey.

Att skicka efter denne var emellertid en
småsak, men att föra honom till den sjuka var svårare,
och doktor Pingler, förd den besynnerliga vägen ifrån
barons egendomliga sängkammare utför de mörka
trapporna till det förfallna tornet, tyckte sig nästan
till någon del få bekräftade alla de besynnerliga
historier och gissningar han ofta hört om den enslige
och osynlige egaren af slottet i la Tour.

Josef egde emellertid en förmåga, som icke är
sällsynt hos annars blyga och enstöriga menniskor,
den att, tvingad af nödvändigheten, kunna för några
minuter eller timmar frångå sin natur och liksom
trotsa sig sjelf. Han berättade nu doktorn helt
enkelt morgonens händelse, men då denne, åtföljd af
Wenzlav, kommit ned till den sjuka, fann han henne
redan återvaknad till sans, sittande på golfvet
sysselsatt att hoplinda sitt långa hår.

Af ringarne på hennes händer och sidentyget i
hennes klädning antogo både kammartjenaren och
doktorn, att hon var en dam af stånd, och den enda
och mycket sannolika förklaringen öfver alltsammans
var, att hon förolyckats på sjön under qvällens
oväder, en förklaring, som sedermera — vid
underrättelsen längre fram på dagen om de resande ifrån
Savoyen — blef ännu mera naturlig, och lät henne i
den hederlige doktorns ögon gå och gälla för den
stackars drunknade bankirens feta och flegmatiska fru.

Emellertid hade den okända knappt blifvit
Wenzlav och doktorn varse, förr än hon ifrigt, ehuru med
svag röst, upprepade den fråga hon kanske
omedvetet gjort sig sjelf vid stranden: hvar hon befann sig.

Kammartjenaren förklarade hur man funnit henne
afsvimmad vid stranden, men han fann sig mera
generad vid svårigheten att förklara, hvarför man
icke kunnat lemna henne en lämpligare fristad, och
han stammade och besinnade sig på den minst
förödmjukande bekännelsen om, att slottet icke var i skick
att mottaga en dylik gäst, då hon hastigt fattade
hans hand och, seende ömsom på honom och ömsom
på doktorn med sina besynnerliga ögon, hvilka nu
voro fulla af tårar, sade med en oemotståndligt
bedjande och ångestfull röst:

"När himlen fört mig till er, så kan jag icke
tro att ni vill förråda mig ... Lofva mig, jag ber er
derom, vid allt hvad som är er kärt på jorden, att
icke för någon berätta att ni funnit mig, eller att
jag vistas här ... gif mig det torftigaste bröd, den
simplaste boning, men lemna mig en fristad för någon
tid ... Ni säger att ingen mer än egaren till detta
hus har sett mig, gå då, gå genast, innan det kanske
är för sent och upprepa min bön för honom ... Gå,
jag besvär er derom!"

Doktorn sökte lugna henne, under det han
badade hennes hufvud, som troligen blifvit skadadt
emot klipporna vid stranden, och kammartjenaren
stod helt villrådig vid hennes bedjande blickar.
Wenzlav var nära femtio år, mycket maklig och
af ett flegmatiskt temperament; han hade ingen god
tanke om qvinnorna, ty den enda han egentligen
kände var fru Ditt, baronens hushållerska, och hon
var ingenting mindre än älskvärd, men oaktadt allt
detta blef han vunnen af denna ljufva, rörande
stämma och denna skönhet, som han alls icke
egentligen uppfattade, men hvars makt han likväl kände

och, mumlande någonting obegripligt mellan tänderna,
gick han att till sin herre framföra ett budskap,
som just var det mest välkomna, denne kunde
föreställa sig.

Baron Josef hade, genom en hemlig instinkt, ett
slags misstroende till sin syster; han kände henne
visserligen föga, då de icke blifvit uppfostrade
tillsammans, men han hade i sitt lynne intet
gemensamt med henne, och mellan dem fans egentligen
ingen annan beröringspunkt, än detta olyckliga arf,
som han gerna skulle afsagt sig, och hvarefter han
visste att systern längtade med hela sin själ.

Den naturliga tanken att genast för sina
qvinliga anförvandter berätta morgonens händelse och
ställa den okända unga damen under fru Sarassins
beskydd hade han derför icke ett ögonblick inrymt,
och hoppet att helt ensam och i hemlighet få
tillegna sig sin skyddslings tacksamhet ingaf honom nu
en känsla af sällhet, som den stackars tungsinte
enslingen aldrig förr känt.

En halftimme derefter var det som markisinnan
väcktes af bullret ifrån terrassen, hvilket spadarne
åstadkommo emot stenarne och murbruket, ehuru
tyst man bemödade sig att fullborda företaget att
bortskaffa jordhögen utanför dörren och öppna en väg
för den hemlighetsfulla varelse, som onda eller goda
makter tycktes hafva sändt att intaga och beherska
det gamla fästet, hvilket trotsat tiden, kriget och
förödelsen och dess egare, som hittills trotsat ungdomen
och naturen.

Solen hade ännu icke hunnit högt öfver Mont
de Chardonne, när den vackra okända, med det
naturliga och öfverlåtande behaget hos ett barn, lät bära
sig på Wenzlavs starka armar uppför den uppröjda
trappan och intog de rum, som han, och hans herre
i hast sökt göra så beqväma som möjligt genom att
utplundra och sammanleta nästan allt, som fans af
möbler och lyxartiklar i hela den öfriga våningen.

Då en ung qvinna, döende, genomvåt och
halfklädd, kommer till en boning sådan som det gamla
slottet i la Tour, hvars enda synliga och tillgängliga
invånare äro två män, af hvilka den ene öfverträffar
den andre i okunnighet och oerfarenhet om allt, hvad
ett fruntimmer kan behöfva och önska, så är saken
kinkig; och allt hvad den välmenande kammartjenaren
kunde åstadkomma i toilettväg, då han var strängt
förbjuden att anlita någon af fruntimren i huset — voro
tvänne gamla dyrbara indiska sjalar, en mässhake eller
korkåpa af purpursammet med guldfransar och ett
stycke hvitt musslin, allt sammans funnet i ett skåp
bland andra bortglömda och besynnerliga gamla saker.

För den sköna okända var detta emellertid i
första ögonblicket tillräckligt; och då baron Josef ett
par timmar derefter — sjelf omskapad ifrån en
Johannes i öknen till en visserligen anspråkslös, men
ganska presentabel man — kom för att höra hur hans
gäst befann sig, fann han framför sig, i stället för
den känslolösa varelse han sett vid stranden, med
slutna ögon och utspridt hår, öfverhöljd af sjögräs
och sand, en smäktande odalisk i sammet och guld.

Hon hade lindat in sig i det mjuka musslinet,
som en skönhet i ett harem och fäst korkåpan som
en tunik deröfver, medan den mångfärgade sjalen låg
omkring hennes hvita axlar, och hela denna bisarra
kostym föreföll så naturlig och förtjusande, att man
skulle kunnat tro, det den tjenstaktige Wenzlavs
funna skatter just enkom varit förvarade sedan
tjugutal af år, för att i detta ögonblick framträda såsom
den sköna qvinnans bundsförvandter och bidraga att
fullkomligt fängsla slottets egare. Då baron Josef
inträdde, stannade han också stum och förbländad,
ty aldrig hade hvarken i hans drömmar eller hans
fantasi en dylik bild framstått.

"Jag kan icke, som jag borde, gå emot er, min
baron, för att tacka er för all den godhet ni visat
en stackars skeppsbruten främling," sade hon på ganska
god franska, men med tydlig engelsk brytning och
reste sig upp ifrån soffan, der hon låg.

Baronen bugade sig, framstammade några ord
om den lyckliga händelse, som fört henne till slottets
strand och låtit honom finna henne; och som ryktet
om den resande familjens förolyckande under stormen
nu äfven hunnit hans öron, uttalade han sin
förhoppning att möjligen äfven hennes reskamrater
blifvit räddade.

"Jag hade ingen med mig ... Jag var helt ensam,"
svarade hon tvekande och med ett uttryck af
förlägenhet, som Josef likväl icke märkte, då han helt
förvånad utbrast:

"Ensam! Ni skulle hafva varit ensam på sjön i
ett dylikt väder? Det är icke möjligt."

"Jo, ensam med — min roddare ..."

"Och hvem, och hvarifrån var då denne roddare?"

Den unga qvinnan blickade dyster och tankspridd
framför sig utan att svara; kring hennes läppar irrade
ett smålöje, under det hennes mörka ögonbryn strax
derefter sammandrogos, liksom af smärta eller vrede;
hon lekte obeslutsam med guldfransarne i sin
improviserade tunik och tycktes öfverlägga om svaret på
frågan.

Då hon nu satt så der i sin besynnerliga drägt,
med det lilla fina ansigtet nedlutadt, föreföll sjelfva
detta ansigtes uttryck lika besynnerligt, och de kalla,
klara, liksom genomskinliga ögonen påminde om
Genèvesjöns vågor och syntes lika djupa och opålitliga
som dessa.

Slutligen kastade hon på sin värd en skygg och
hastig sidoblick under de långa ögonhåren, reste upp
hufvudet, räckte honom sin lilla hand, som liknade
ett barns, och sade med ansträngning:

"Fråga mig ingenting ... Jag är en stackars
vingskjuten fågel, drifven af stormen i land hos er ...
Ni har redan beviljat min bön att icke för någon
nämna min härvaro; öka nu er godhet genom att
icke bry er om hvem jag egentligen är."

"Men säg mig då åtminstone, hvad jag får kalla
er?" sade Josef, förundrad öfver sin skyddslings
hemlighetsfullhet.

"Kalla mig Mylitta, eller mrs Thurn, hvilket
ni vill."

"Ah! ni ar gift?"

"Jag är enka sedan ett år."

"Det är nog, madame; var försäkrad att ni här
skall finna ett skydd, som ingen skall kunna beröfva
er, så länge ni vill begagna er af den torftiga
gästfrihet, som jag kan visa er; skälet till er förtegenhet
må vara hvilket som helst."

"Ni misstror mig väl icke?"

"För hvad skulle jag kunna misstro er?" sade
Josef, för hvars redliga och oerfarna sinne hennes
fråga syntes nästan löjlig och sårande, och hvars
hjerta redan var den tystlåtna mrs Thurns säkraste
bundsförvandt.

"Men skall jag icke genera er allt för mycket,
om jag begagnar mig af er godhet och, tvingad af
nödvändigheten, stannar här några dagar?"

"Madame, jag är en stackars ensling, en bokmal,
en svärmare kanhända, hvars tungsinthet ända
hittills har fyllt detta gamla slott med en blygrå dimma;
er ankomst hit har, likt en stjerna, genombrutit den ...
Jag skall endast finna den ännu mera mörk och tung,
sedan ni lemnat mig," svarade Josef med ett vemod
och en uppriktighet, som undföll honom nästan mot
hans vilja.

Mrs Thurn log med ett förtjusande behag,
skakade sitt lilla hufvud med en misstrogen blick och
sade förebrående:

"Men männens vanliga förrädiska artighet har
ni likväl i ensligheten icke glömt."

"Ni irrar er, madame; jag var kanske endast
allt för uppriktig."

"Nå väl, jag tror er; jag tackar er ännu en
gång och skall icke allt för länge missbruka den
gästfrihet, hvars hela värde ni icke anar."

Hon såg åter framför sig med samma dystra,
obestämda blick som nyss, strök undan den massa af
små krusiga, glänsande lockar, hvari det ännu fuktiga
håret fallit omkring hennes panna och kinder, och
lutade sig matt tillbaka mot kuddarne bakom henne.

Baron Josef bugade sig och drog sig efter ett
par ögonblick tillbaka. Denna första visit hos hans
opåräknade gäst kunde icke förlängas, och ett par
minuter derefter sitter han, som vanligt vid denna
tid på dagen, i sitt gamla torn, fördjupad i läsningen
af Manu's lagbok, men denna gång fåfängt sökande
att samla sina tankar och finna intresse i studiet af
de mångtusenåriga budorden; denna sällsamma vishet,
hvars ömsom bisarra, vördnadsvärda och
förkrossande filosofi liknar det svarta framtågande åskmolnet,
som korsas af blixten.

För den stackars Josef lyste icke längre blixten,
han såg endast molnet, hvari han ingenting
uppfattade, ty den elektriska blåbleka elden i mrs Thurns
ögon hade förblindat honom.

*

</chapter>
<chapter name="5.">

<h1>5.</h1>

I en pjes, der endast tvänne spelande finnas,
måste intrigen alltid utveckla sig mycket hastigt; der
finnas inga bipersoner, som afleda uppmärksamheten,
inga konflikter af skilda intressen; och solen hade
icke trenne gånger gått upp öfver Jurtens berg, innan
baron Josef tillstått för sig sjelf, att han älskade
denna främmande qvinna, som kommit, himlen vete
hvarifrån, som stannade hos honom, utan att han
kunde begripa hvarför, och om hvars karakter, lynne,
slägt och verkliga namn han var mer okunnig och
osäker än om den uråldriga indiska lagstiftarens, hvars
lära han studerade.

Emellertid är det nu icke för sig sjelf han ordnar
de blommor, som Wenzlav hvarje morgon bär in till
honom, det är icke på sina böcker han tänker, och
det är icke mera fråga om att göra lärda och
djupsinniga jemförelser mellan de gamla filosoferne; han
är i stället sysselsatt med jemförelsen mellan sitt
forna enformiga, dystra och tomma lif och den
sällsamma fröjd, den oro och den längtan han nu känner
vid att se visaren på den gamla bordstudsaren af
mässing skrida fram och peka på den timme, då han
anständigtvis kan gå för att knacka på dörren till
det rum, som innesluter föremålet för alla hans tankar.

För hvarje dag förlängas dessa visiter allt mera;
snart är baron Josefs blyghet helt och hållet
försvunnen, han öfverlemnar sig utan tvekan åt behaget
att älska och beundra den första unga qvinna, som
han egentligen sett på nära håll och kommit i
beröring med; han märker icke hur obildad, okunnig
och andefattig denna qvinna i sjelfva verket är, han
märker ingenting annat, än hennes originella utseende
och hennes glädtiga och ofta pikanta konversation,
ty skönheten besticker vårt omdöme och förblindar
på samma gång som den förtjusar oss.

Lifvad af den helt och hållet nya förströelsen
att samtala med någon och ega ett sällskap,
hänföres han af sina egna idéer och tankar och tror sig
vara förstådd, då han knappt är hörd.

Hur mången, som älskat med passion, har icke
begått samma misstag! De gifva sina egna känslor,
tycken och egenheter åt det älskade föremålet; de
tro sig hafva funnit en hänryckande själsfrändskap
och jubla öfver en märkvärdig och lycklig sympati,
då de helt enkelt lefva i sina egna illusioner, berusas
af den rökelse, de sjelfva antända, och prisa en
likstämmighet, hvaraf i sjelfva verket icke finnes en skymt.

Det der är likväl en otur, för hvilken de icke
kunna anklaga någon, icke ens sig sjelfva, ty värmen
och fullheten af deras eget hjerta och fantasi hafva
varit tillräckliga för två, och då de ändtligen
upptäcka, att de sjungit ett soloparti i stället för en
duett, att de helt ensamma, så att säga, både talat
och svarat, både tänkt och känt, så finna de likväl
kanhända, efter den första nedslagenheten och
förödmjukelsen, att de i alla händelser i inbillningen
njutit en sällhet, som icke var mindre ljuf derför, att
den försvunnit.

Hur mången hederlig karl har icke kommit i
bryderi för ett förhastadt löfte; och aldrig har väl
ett dylikt varit mer oförsigtigt än det, som baron
Josef gifvit sin vackra gäst om hemlighållandet af
hennes vistelse i slottet.

Att gömma en qvinna är troligen lika omöjligt,
som att gömma en solstråle, och att trotsa fyra
qvinnors förenade nyfikenhet är långt värre, än att trotsa
de fyra elementerna.

Både baronen och hans gamle tjenare voro
åtminstone allt för enfaldiga dertill, och redan fjerde
morgonen efter mrs Thurns ankomst stod Wenzlav
med bekymradt ansigte i sin herres torftiga
sängkammare under hans morgontoilett.

Kammartjenarens min var så bedröflig och hans
ängslan så tydlig, att Josef, ehuru helt tankspridd,
frågade efter orsaken dertill.

"Åh, herr baron, jag fruktar att fru Ditt förstör
mig. Jag kan icke undkomma hennes envisa frågor.
Hon förföljer mig som en broms, och hennes prat
och gissningar surra i mina öron som en bisvärm."

"Hvad har det då kommit åt henne?"

"Saken är," återtog Wenzlav något generad, "att
då jag på barons befallning varit i Vevey, för att
hemta alla de der sakerna för den främmande damens
räkning, råkade jag att, då jag kom hem, ett
ögonblick lägga paketerna ifrån mig i nedra förstugan,
och då jag kom för att hemta dem, fann jag att fru
Ditt och Marion öppnat omslaget och tittat deri."

"Nå väl?"

"Åh, min Gud, baron kan väl förstå, att alla
dessa fruntimmerskläder väckte deras nyfikenhet, och
nu får jag ingen ro för deras undran och frågor;
om fru Ditt surrar och sticker som ett bi, så likna
Marions listiga anmärkningar en silkeshärfva, hvari
jag insnärjes allt mer och mer."

"Det är din egen oförsigtighet skull till."

"Ja visst; det förstås, det ... Men hvad skall
jag nu säga dem?"

"Du skall alls ingenting säga dem."

"Men då fruktar jag att de rent af öfverfalla
mig ... deras nyfikenhet beröfvar dem förståndet."

"Då måste du fly men tiga," svarade baron
Josef skrattande och vände sig bort."

Wenzlav mumlade någonting om omöjligheten
att fly den, som egde hela familjens hushållning och
ekonomi om hand, med hvilken han i hvarje
ögonblick måste komma i beröring och till hvilken han
just nu måste begifva sig, för att hemta sin herres
och den vackra främlingens frukost, under äfventyr
att värre än någonsin blifva ansatt för baronens
sällsamma aptit, hvilken sedan ett par dagar icke
kunde tillfredsställas med mindre än dubbla portioner
af allting.

Emellertid egde ett liknande, men ännu lifligare
uppträde rum i slottets första våning, der fru
Sarassin, ännu icke halfklädd, sitter i sin sängkammare
vid ett litet toilettbord, åt hvars spegel hon vänder
ryggen. Hon bär en hvit garnerad nattrock omkring
sig och papiljotterna äro urtagna på ena sidan af
hufvudet, medan de ännu qvarsitta på den andra;
bredvid står kammarjungfrun, hållande en ofantligt
hög, genombruten sköldpaddkam, hvaromkring hon
ämnat uppfästa sin matmors ännu rika hår, och på
en taburett vid fönstret sitter Roxane, nyss
uppstigen och halfklädd liksom hennes mor.

Alla fruntimmerna äro i högsta grad lifvade af
det ämne, som afhandlas. Roxanes morgonklädning
är icke ens tillknuten, hennes präktiga svarta hår
hänger helt fritt utåt ryggen, och hennes stora svarta
ögon hänga vid kammarjungfruns vältaliga läppar,
med uttrycket af den mest barnsliga och ohejdade
nyfikenhet.

"Det här är ju rent af obegripligt!" utropade
fru Sarassin häftigt och satte ned på bordet en
porslinsask full med knappnålar så oförsigtigt, att de alle
sammans kringströddes på mattan framför henne.

"Låt dem ligga, Marion!" fortfor hon, då
kammarjungfrun lutade sig ned för att hopsamla dem.
"Och berätta oss ännu en gång hvad du såg ...
fruntimmerskragar, sade du? ... Men det är ju icke
rimligt!"

"Jo, madame! så sant jag här står och håller
er kam i händerna. Det var fruntimmerskragar och
fina linnen med broderier och dyrbara spetsar,
strumpor och skor af siden, skärp, handskar, allt med ett
ord, som är nödvändigt för ett elegant fruntimmers
toilett."

"Och det var Wenzlav som hemtat allt det der?"

"Ja, på sin herres reqvisition naturligtvis."

"Men dylika saker finnas icke i Vevey."

"Nej, det låg en räkning ifrån Genève, sänd till
barons kommissionär i Vevey, och summan var på
900 francs. Fru Ditt såg den lika väl som jag."

"Mamma! Tänk om onkel ämnar göra dig eller
mig en present af alla de der vackra sakerna!"
utropade Roxane och sprang upp i förtjusningen så
häftigt, att hennes små tofflor icke hunno följa med,
utan foro af på egen hand under bordet."

"Det skulle då varit första gången en dylik
artighet fallit honom in," sade markisinnan misstroget.

"I annat fall måste derinne i de östra rummen
finnas en förtrollad prinsessa eller en fé, som jag
sagt, ty jag hörde fullkomligt tydligt i går qväll
genom det öppna fönstret tvänne personer samtala
deruppe."

"Det var din onkel och Wenzlaw naturligtvis."

"Ja, det var onkel, men den som svarade
honom var icke Wenzlav; och ännu mer, mamma, tänk
på den lilla gula hopskrynklade handsken, som Marion
hittat nedanför samma fönster."

"Och doktorns besök; och bullret på morgonen
i dagningen ... Man skulle trott att det gräfdes en
graf derinne på terrassen ..."

"Och maten, som Wenzlav oupphörligt behöfver
åt sin herre. Baron har blifvit en riktig gurmand
ifrån att lefva vid vatten och grönsaker, som ett
helgon," inföll kammarjungfrun lifligt.

"Det är helt enkelt en orimlighet, allt det der,"
afbröt fru Sarassin, med blossande ansigte.
"Hvarifrån skulle väl ett fruntimmer komma, utan att
någon vet derom; hon har väl icke växt upp, likt en
svamp, der inne i det gamla, fuktiga och mörka
tornet ... Josef har alltid haft en naturlig motvilja för
fruntimmer, han känner icke ens sina egna
slägtingar och skulle aldrig hafva mottagit en främmande."

"Himlen vet, madame, om baron mottagit henne ...
Om hon verkligen finnes der, så tror jag snarare att
hon fallit ifrån skyarne eller att Wenzlav har gräft
upp henne ur jorden," återtog Marion skrattande.

"Mins du icke mamma, att gamla fru Ditt och
hennes piga talat om en stor skatt, som man påstår
ligga begrafven, sedan många hundra år, under det
gamla tornet derinne ... tänk om det varit den
förtrollade prinsessan i stället, som vistats der och som
onkel funnit," tillade Roxane i samma ton.

"Tyst! den här saken är alls icke passande för
skämt," inföll hennes mor med tankfull och mulen
uppsyn.

"Hvem vet, madame, om icke fröken Roxane
har rätt, åtminstone såg fru Ditt i går qväll
någonting bra besynnerligt."

"Fru Ditt! Hvad såg hon då?" utropade de båda
fruntimmerna med en mun.

"Det låter helt otroligt, men ..."

"Berätta utan alla afbrott; du vet att jag icke
tycker om långa omvägar," inföll markisinnan otåligt

"Jag mins icke riktigt vid hvad tid det var, om
det ännu var vid midnatt eller ej ..."

"Det gör också det samma; till saken blott,
säger jag ju ..."

"Ack! madame, förlåt, men jag blir helt
förvirrad, om jag icke får berätta så, som hushållerskan
berättade för mig i morgse."

"Nå väl, nå väl, min vän?"

"Fru Ditt hade varit på besök hos en bekant i
Vevey i går qväll," började kammarjungfrun helt
högtidligt och lade kammen ifrån sig. Hon kom att
dröja der temligen länge och gick hem helt sent.
Det var mycket klart och vackert väder, och då hon
var halfvägs på Entre deux villes, råkade hon
händelsevis kasta ögonen uppåt slottets vestra torn ..."

En knackning på dörren till kabinettet, som låg
utanför sängkammaren, afbröt i det samma
kammarjungfruns berättelse och kom alla de tre intresserade
qvinnorna att spritta till af öfverraskning.

Fru Sarassin gjorde ett tecken åt Marion att gå
och öppna, och Roxane, som icke lika väl kunde
beherska sin otålighet, ryckte på axlarne, missnöjd öfver
afbrottet.

"Det är fru Ditt, madame; kanhända att hon
får komma in och sjelf berätta sin historia?" sade
kammarjungfrun, som hastigt återkom.

"Förträffligt! Låt henne genast komma,"
utropade markisinnan och gjorde sedan ett tecken åt
Marion att fullborda hennes hårklädsel, för att icke
genom papiljotterna riskera sitt anseende inför en
främmande domestik.

Hushållerskan, som kommit så apropos, var en
lång och ful qvinna om femtio år, hvars lilla
klumpiga och uppåtsträfvande näsa liknade en tunntapp,
och hvars snörpiga mun och små gulbruna ögon
täflade att, hvar för sig och förenade, uttrycka ett
vresigt förakt för hela verlden och en djup känsla af
hennes eget förbisedda värde; en liten tunn
korkskruflik hårlock prydde hvardera af hennes höga,
eldröda och blanka kindknoter, en stor så kallad
"krokkam" stod rätt upp som en trumpet i hennes hufvud,
fasthållen på ett mystiskt sätt af en mycket liten
hårknut, som i sin ordning, helt lös och oberoende
hvilade på tvänne krokiga, rätt utstående hårnålar,
och öfver hennes bröst, i omfång och fullhet liknande
en ullsäck, lågo de korslagda snibbarna af en
gräsgrön madras-sjal.

"Jag kom för att fråga Marion efter Wenzlav,"
sade fru Ditt ursäktande, i det samma hon kom in
och gjorde en knapphändig helsning. "Han har
tillsagt om frukost åt baron till klockan nio, och nu
låter han maten stå och kallna och torka."

"Min bästa fru Ditt, ni kommer just apropos",
inföll fru Sarassin med ett nedlåtande smålöje och
gjorde en graciös rörelse med handen, för att bedja
hushållerskan sitta ned. "Vi talte just om er, och
jag önskade höra er tanke om den tokan Marions
föreställningar ... Hon tror sig hafva märkt, att här
föregå besynnerliga saker i slottet," tillade
markisinnan, antagande en skämtsam ton för att dölja sin
lifliga oro och nyfikenhet.

"Åh, hvad detta angår, så är väl hennes nåd
bättre underrättad än jag," svarade hushållerskan i
sin vanliga bittra och vresiga ton.

"Nej, jag vet om ingenting annat, än att jag
här om dagen blef mycket orolig öfver barons
tillstånd, då jag såg att doktorn var här."

"Ja, man kan väl bli orolig öfver allting här,
der ingen menniska säger ett ord och man lefver som
i ett trappistkloster."

"Men hvarför hade man hitkallat doktorn, om
icke baron var sjuk?"

"Ja, derom kan väl Wenzlav gifva besked; jag
förstår den saken icke bättre, än jag begriper barons
hastigt påkomna glupskhet och smak för
fruntimmerskläder," sade fru Ditt, som besegrad af ämnets
intresse, något mildrade sin ättiksura ton och satte sig
ned vid dörren.

"Är det verkligen sant, hvad Marion berättat,
att ni händelsevis fått se de paket, som Wenzlav
i går hemförde, och att deras innehåll varit tyger,
sjalar och dylikt?"

"Ja, jag förmodar att baron omtalat för hennes
nåd, åt hvem han ämnat dem; de tycktes kunna passa
åt en prinsessa", svarade hushållerskan, som aldrig
försummade tillfället att såra eller säga en
obehaglighet åt hvem som helst.

"I det fallet skulle jag icke fråga er ... jag har
dessutom icke träffat min bror på flera dagar ..."

"Sist i går afton vid elfvatiden såg jag likväl
herrskapet tillsammans," inföll fru Ditt med en
sarkastisk min.

"Hvad menar ni, min vän? Ni hör ju hvad
jag säger."

"Det hör jag mycket väl och har alls icke
anspråk på hennes nåds uppriktighet ..."

"Men min Gud! min bästa fru Ditt,
hvarför skulle jag icke tillstå, i fall jag verkligen hade
råkat baron i går," återtog fru Sarassin, som qväfde
sin vrede öfver hushållerskans retsamma sätt ock
språk, inseende att ingenting annat än den yttersta
artighet möjligen kunde besegra hennes vresiga och
elaka lynne. "Jag är just derför, att jag icke sett
honom på flere dagar, orolig för hans helsa ... Ni
inser att allt, som rör honom, intresserar mig, och
då Marion just nu i sammanhang härmed berättade
mig att ni, hans gamla och bepröfvade trotjenarinna,
i går afton erfarit någonting ovanligt, så lär ni icke
förundra er, om jag ber er berätta hvad ni sett
eller hört."

"Det är högst besynnerligt, och jag får väl lof
att tro hennes nåd, men jag skulle annars velat gå
ed på, att herrskapet tillsammans betraktade
stjernorna i går qväll der uppe i tornet hos baron."

"Jag, i tornet! Hvad tänker ni på, fru Ditt ...
Jag har aldrig ens varit i denna del af slottet."

"Men, madame ..."

"Berätta mig allt. Det här låter verkligen
besynnerligt ... Tala, fru Ditt, jag ber er derom!"
utropade markisinnan, som icke längre kunde beherska
sin otålighet.

Hushållerskan, som egentligen icke begärde något
bättre och till och med endast kommit, för att få
utgjuta sitt hjerta, ville likväl nu göra sig så vigtig
som möjligt, knep i hop läpparne och såg
begrundande ut, medan hennes tre nyfikna åhörarinnor
växlade blickar af intresse och undertryckt harm öfver
hennes tillgjorda långsamhet.

"Jag hade i går afton varit hos min systerdotter
i Vevey," började hon ändtligen, "och kom hem helt
sent; och då jag kommit utom staden, till stranden
här vid la Tour de Peilz, kom jag att se upp åt
slottet, som låg framför mig; och som det var
månljust och klart, såg jag mycket tydligt, allt
närmare jag kom, att baronen var uppe på tornets
platform, som han ofta brukar vara i stjernklara nätter,
men bredvid honom syntes något hvitt, som jag först
icke tydligt kunde urskilja, men som jag slutligen
fann vara ett fruntimmer och som jag tog för afgjordt
var madame."

"Men hvarför trodde ni att det var jag?" inföll
markisinnan förvånad.

"Derför att det var en person, som var mindre
än fröken Roxane eller Marion, och hvem skulle
det dessutom annars kunna vara?"

"Ett fruntimmer i tornet hos min onkel! en fé,
nedfallen från stjernorna!" utropade Roxane
skrattande och klappande i sina händer med barnslig
ysterhet.

"En qvinna i slottet!" mumlade markisinnan helt
blek och förvirrad. Det är icke möjligt! Skulle det
icke kunnat vara Wenzlav?"

"Nej, den der figuren var liten som ett barn,
nästan mindre än madame, och dessutom mötte mig
Wenzlav vid porten till borggården, och vi sågo båda
de tvenne gestalterna på tornets balkong."

"Nåväl, hvad sade då Wenzlav?"

"Hm, han sade ... han trodde ..."

"Hvad? Hvad? ropade både markisinnan och
Roxane i höjden af sin otålighet.

"Han sade först att han ingenting såg, att baron
var alldeles ensam, att den hvita figuren var
ingenting annat än barons sänglakan, upphängdt för att
fånga flädermöss, och slutligen att det kanske var
madame, som ville se på stjernorna."

"Jag skulle klättra upp för alla dessa bristfälliga
trappor, för att beundra stjernorna?" sade fru
Sarassin med ett förakt, som skulle kunnat utplåna
äfven den envisaste misstanke om hennes delaktighet
i en dylik dumhet.

"Wenzlav är en gammal slipad skälm, och här
är någon intrig å bane emot hans herres lugn och
kanske hans lif ... Fru Ditt, är ni fullkomligt säker,
att ingen främmande kunnat smyga sig in här, utan
barons vetskap och vilja?"

"Smyga sig in öfver en tio eller tolf alnar hög
mur eller genom en port, som trotsat kulor och
bardisaner, efter hvad man sagt mig, och bredvid hvilken
jag sjelf dessutom har mitt rum. Nej, madame, det
är omöjligt."

"Då fins här också ingen qvinna utom oss,
hvarken liten eller stor, hvit eller svart, och hvad
kläderna angå, som ni sågo, så voro de troligen
ämnade åt mig," återtog markisinnan med afgörande
ton, men hemlig tvekan, i det hon med en gest
afskedade hushållerskan och gick ut i salongen, sedan
Marion fullbordat hennes klädsel.

*

</chapter>

<chapter name="6.">

<h1>6.</h1>

Det var emellertid fullkomligt sant, att qvällen
förut på det vestra tornets platform funnits tvänne
personer i stället för den ensamme drömmare, som
man der varit van att se.

Den vackra mrs Turn hade superat tillsammans
med sin värd, och derunder åhört hans poetiska
beskrifningar och utgjutelser om stjernhimlens majestät
och de gamla astrologernes sällsamma kombinationer,
med en så älskvärd uppmärksamhet, att baron Josef
föreslog henne att besöka hans observatorium och
genom ett teleskop betrakta den partiella
månförmörkelse, som denna natt skulle ega rum.

Mrs Turn for med näsduken öfver ansigtet, som
om hon dermed velat dölja eller bortfläkta den
hänförelse, hennes ögon nyss uttryckt, men egentligen
för att dölja en grundlig gäspning, och sade
småleende:

"Jag har ju berättat er att jag är amerikanska,
och qinnorna i Amerika hafva icke namn om sig att
vara poetiska och sentimentala; jag erkänner derför
att stjernorna aldrig förekommit mig annat än som
misslyckade försök att skingra nattens obehagliga
mörker, alldeles som om man hvarje qväll upprepade
det dumma företaget att vilja upplysa en salong med
hornlyktor. Ni har nu emellertid lofprisat dem med
så mycken värme, att jag alldeles emot min vilja
fattat intresse för dem, eller rättare kanske för ert
observatorium deruppe.

Hon uttalade ordet <i>ert</i> med ett obeskrifligt
uttryck, och blicken, som åtföljde det, föll sjelf som en
stjerna i Josefs hjerta.

"Ni följer mig då?"  sade han förvirrad?

"Jag har stält mig under ert beskydd och jag
inser icke, hvarför vi icke skulle kunna midt i
natten betrakta månen genom ett teleskop, lika väl som
vi helt ensamma supera tillsammans ett par timmar
förut."

"Det var icke derom jag tviflade," inföll Joseph
oskyldigt.

"Och om hvad då? Ser ni, jag är en stackars
vildinna, som sjelfva mitt indianska namn antyder,
uppfödd i ett nybygge i Delaware; jag har aldrig
varit i den fina civilicerade verldens sällskapslif och
känner icke dess fordringar och vilkor för en dam
af stånd; ni inser det nog."

"Jag inser ingenting annat, än att ni inger mig
en vördnad, liknande den jag i min barndom kände
för helgonen; dessutom är jag lika okunnig om
verldens bruk och seder som ni; i fall ni är en vildinna,
så är jag en eremit; vi stå båda utom det vanliga
lifvets fordringar och åsigter."

"Nå, väl, jag vill likväl säga er, att ehuru jag
hittills ignorerat stjernorna, så har jag alltid haft en
viss räddsla för månen; min indianska amma har
ingifvit mig den. Hon trodde att den var en farlig
trollkarl, ett hemlighetsfullt vidunder, som med sitt
stora, stirrande öga bevakade menniskorna för att en
vacker dag uppsluka dem allemammans, och hon
försummade aldrig att hänga en sjal eller en gammal
matta öfver fönstret, när månen sken."

"Men hade ni då icke en mor, som skingrade
denna vidskepelse?"

"Nej ... min mor var död."

"Och ni växte upp under den indianska
qvinnans vård?"

"Ja. Jag och min bror, djupt in i
vildmarkerna ... Min fosterfar var en "sqvatter", ständigt
på jagt; jag såg honom sällan."

"Stackars barn! Ni har då kanske liksom jag
aldrig haft någon som älskat er?"

"Åhjo," sade mrs Thurn, med ett eget leende.

"Men ni sade sjelf en gång att ni hade fiender?"

"Det är just då man är mycket älskad, som man
får fiender ibland ... kärleken och hatet äro sällan
långt åtskilda."

"Jag förstår er icke. Om ni är älskad, om ni
är lycklig, hvarför döljer ni er då och och dröjer
här i mitt torftiga och ensliga slott?"

"Derför att det just är der, och endast der, som
jag är båda delarne."

"Mylitta!" utropade Josef, öfverraskad och
förtjust. "Du skulle dela min kärlek? Du skulle kunna
älska den stackars enslingen, som, sedan han en gång
fått se dig, icke mera kan lefva annat än i din
närhet."

Mylitta vände sig bort och betäckte sitt ansigte
med sina händer, liksom ett barn öfverraskadt vid
någon öfverilning eller tanklöshet.

Josef slöt henne i sina armar. Hans öde var
afgjordt. Hans rena och ädla hjerta hade aldrig
inrymt hoppet om en sällhet, som ödet tycktes redan
ifrån hans barndom hafva fråndömt honom, och han
älskade nu så mycket mera hängifvet och ömt, som
han ansåg kärleken som en oförmodad lycka, på
hvilken han aldrig haft anspråk, och som likt det stora
arfvet tillfallit honom, utan att han väntat eller
sökt den.

Den smala och branta trappan upp till tornets
platform syntes honom såsom en Jakobsstege till
himlen, då han en timme derefter halft ledde och halft
bar sin trolofvade uppför den samma. Mjuk som en
kattunge och lätt som ett barn, hängde Mylitta vid
hans arm, och då hon ändtligen stod deruppe vid
hans sida syntes hon honom ännu luftigare och
spädare, ännu mera skär och snöhvit i månskenet, än
han första gången sett henne bland skummet på
stranden.

"Ack, Mylitta! min älskade!" sade han rörd och
höll hennes lilla hand mellan sina. "Ser du dessa
stumma hemlighetsfulla verldar, som genom rymden
sända oss sitt bleka skimmer; dessa hieroglyfer af
eld, på hvilkas uttydning vi fåfängt stafva, men
hvilkas alla glittrande strålar förena sig till den
högstes lof ... Aldrig ha de synts mig skönare än i denna
qväll, då jag i din kärlek funnit jordens högsta
lycka ..."

Mylitta svarade endast med en blick och en
handtryckning; hon lutade sitt hufvud mot hans bröst
och smög sig tillitsfullt intill honom, under det han i
samma ton af hänförelse fortfor:

"Ser du, ända hittills har jag ansett lifvet som
en fruktansvärd fångenskap; jag har ansett mig sjelf
som ett beklagansvärdt offer för dessa, på en gång
så hårda och så kärleksfulla lagar, hvilka gifva den
ena menniskan lycka och sällhet, den andra mörker,
lidande och undergång; och min enda tröst under
denna ensliga glädjefattiga tid har varit känslan af
<i>dens</i> heliga och sublima kärlek, som, till motvigt mot
de oundvikliga öden han skapat, gifvit oss vissheten
om hans fadershjerta ... Nu gläder sig detta hjerta
— att jag så må uttrycka mig — öfver den lycka,
det kunnat förunna mig, öfver att mörkret, som
omgifvit mitt lif, har flytt ... Kanhända finner du
mig barnslig, min älskade? Kanhända har du sjelf
icke erfarit denna ljufva vexelverkan mellan ditt eget
hjerta och det oändliga, hvarifrån lifvet i strömmar
af ljus, flödar ut öfver skapelsen, denna onämnbara
hänryckning, som på skriftens språk kallas att "ha
sin umgängelse i himlen"; och som jag skulle vilja
kalla vår andes Nirvâna ... Säg, Mylitta, förstår
du mig?"

"Jag förstår åtminstone att dina vackra
svärmerier skulle taga sig mycket bra ut på ett meeting i
Amerika," sade Mylitta, som icke tycktes särdeles
hafva gifvit akt på hans ord, men med så mycket
större uppmärksamhet blickat ned öfver sjöns mörka
och lugna yta, hvilken utbredde sig nedanför.

Josef drog ett djupt andetag, liksom han fått
sjöns kalla vatten midt i ansigtet; han släppte den
vackra qvinnans hand och sade i förändrad ton:

"Förlåt mig, jag talar till dig liksom vi voro
gamla bekanta, som om du kände min själs hela
historia."

"Och jag svarar dig som en rå och grof vildinna,
hvilket jag nyss tillstått att jag verkligen är."

"Du, som liknar en seraf!" inföll Josef med
förlåtlig beundran för den späda, ömtåliga och fina
varelsen bredvid sig.

"Du skall emellertid uppfostra mig," återtog hon
smekande. "Du skall lära mig att blifva dig mera
värdig och glömma det vilda, hårda lif, de grofva
ord och tankar, hvarvid man låtit mig växa upp."

Ja, Mylitta! min ljufva engel ... din själ måste
vara lika ljus och ren och skär som dess förtjusande
omhölje!" utropade Josef hänryckt.

"Det är kallt här uppe! Kommer icke
månförmörkelsen snart?" återtog Mylitta efter några
ögonblick och svepte sjalen tätare omkring sig.

Josef såg på sin klocka och försäkrade att det
icke skulle dröja mer än några minuter, under det
han gick att ordna och rikta teleskopet, som stod
midt på golfvet.

Mylitta närmade sig emellertid balustraden
utanför, lutade sig deröfver och lät sina blickar ihärdigt
och noggrant följa den motsatta stranden, der ett
vandt och skarpt öga skulle kunnat upptäcka en liten
mörk punkt, som sakta skred framåt och närmade sig.

Nu lyste ett blekt skimmer derifrån — ett litet
ljus, eller bloss, upptändt kanhända af någon fiskare
— det närmade sig allt mera, och kommet midt i
den ljusstrimma, som månen spred öfver vattnet kunde
man se att det var en båt, som förde det samma.

Mylitta löste hastigt af sig det breda hvita
sidenskärp, som hon likt en gördel bar omkring lifvet,
och då nattvinden nu ett ögon blick förde det utbredt
öfver gallret, lyste det som silfver i månskenet och
liknade en flagga på tornet.

"Det börjar blåsa," sade hon likgiltigt och knöt
strax derefter skärpet omkring hufvudet öfver sina
blonda lockar, just då Josef reste sig upp för att
kalla henne till sig.

Det lilla ljuset der ute på sjön hade nu
slocknat och båten försvunnit i mörkret.

Mylitta närmade sig teleskopet, Josef lade sin
arm kring hennes lif, och båda stodo tysta, sida vid
sida, och hörde hvarandras hjertan slå, under det
dessa hjertan i sjelfva verket voro längre skilda åt än
månen och jorden och liksom dessa aldrig kunde
förenas genom annat, än att den enas kalla skugga
förmörkade den andra.

"Ser du nu, hur kanten af vår jord, likt ett
svart monster, kryper in allt längre och längre på
månens ljusa skifva. För hvarje linie, som skuggan
växer, ila vi framåt i den omätliga rymden tusentals
mil," sade Josef, men Mylitta svarade ingenting, hon
tycktes vara helt och hållet upptagen af den
högtidliga och egendomliga scen, som framstälde sig för
henne; hon andades häftigt och kort och stirrade med
vidgade ögon i teleskopets glas.

Ett par sekunder förgingo under dödstystnad;
hastigt utstötte hon ett svagt ångestrop, lade båda
händerna för ögonen, slet sig lös ifrån Josefs arm
och ilade bort till andra ändan af platformen, der
hon kastade sig ned på golfvet, alltjemt med händerna
för ögonen, och kröp i hop som en skrämd råtta, i
det hon mumlade med otydlig röst:

"Hu! Hu då! Jag vill ingenting se! ... Det
är förfärligt! ... Det förkrossar och qväfver mig ...
Låt oss gå härifrån. Jag kan icke tåla himlen med
dess hemska och förfärande storheter ... Jag vill
gömma mig ..."

"Gömma dig! arma lilla vildinna; ty nu först
ser jag att du verkligen är en sådan," sade Josef,
som var allt för mycket intresserad af att observera
förmörkelsen, hvilken nu hunnit sin kulmination, för
att genast följa sin älskarinna, men hvars afbrutna
och förskrämda ord likväl hunnit hans öra. "Arma
lilla skrämda fågel! För hvem vill du gömma dig?"
tillade han leende och reste henne upp.

"Det är förfärligt!" upprepade Mylitta ännu med
slutna ögon och tryckande sig ångestfullt fast vid
jerngallret bredvid henne.

"Mylitta! min älskade sansa dig; hvarför denna
barnsliga förskräckelse? Känner du icke, att i det
samma vi ana dessa storheter, som förfära oss, i det
samma vi tycka oss se en flik lyft af den omätliga
stjernmanteln, hvari den evige klädt sig, känna vi
oss sjelfva så mycket säkrare skyddade och inneslutna
i ett veck deraf; och vi inse att hvar hälst vi än
befunne oss, vore vi just der <i>han</i> stält oss, och der
vi borde vara ..."

Den unga qvinnan svarade icke, hon darrade så
våldsamt, att hennes tänder hördes slå emot
hvarandra, hennes små händer voro iskalla och hon höll
ögonen allt jemt slutna med samma krampaktiga
envishet som ett barn, hvilket fruktar att få se ett
spöke bredvid sin säng, och först då hon kände
Josefs armar omkring sig, hviskade hon knappt hörbart:

"Jag vill härifrån ... Jag vill gå ned i mina
rum!"

"Men se då först hur mildt och klart månen
strålar, jorden och vi sjelfva med den ha nu rullat
bort, långt hän i rymden, och solen kastar åter sitt
fulla sken öfver månens utbrända, skrofliga och
liflösa yta ..."

"Tyst! Tala icke om allt detta! Jag begriper
ingenting deraf; och jag vill ingenting begripa ...
blodet isas i mina ådror; jag tycker att dessa fasliga
himmelstecken komma öfver mig som ofantliga
bergmassor, under det jorden vid mina fötter blir en
bottenlös afgrund ... jag har inte fäste, inte säkerhet
och skydd någonstans ... Ah! jag vill icke veta af
något annat än väggarne omkring mig i min
kammare, endast der har jag lugn och frid."

"Stackars min lilla hvita dufva! Ditt
föreställningssätt är lika inskränkt som ditt bo ... Du har
ännu icke rätt tänkt dig, att den samme som ordnat
stjernornas gång, bevakar äfven dig i detta lilla
stängda bo och tappar icke bort din andes gnista mer
än solens hela brinnande klot ..."

"Se så, min älskade, stöd dig nu mot mig, så
återvända vi till våra rum; men vi skola hädanefter
ofta samtala om dessa ämnen, och du skall snart
känna dig hänförd af samma, på en gång stolta och
ödmjuka beundran som jag: stoltheten att i
skapelsens oändliga kedja af utvecklade intelligenser
åtminstone hafva hunnit så långt, att jag fattar min
betydenhet såsom en länk deri, och i denna uppfattning
ser beviset på min gudomliga härkomst och min
ansvarighet."

Mylitta hade tyst låtit föra sig utför trappan,
och då hon nu åter kom in i den tarfliga, men
beqväma och upplysta salongen, syntes ändtligen färgen
återkomma till hennes kinder och läppar, och hon
sade skrattande i sin vanliga ton:

"Hvilket otäckt äfventyr! Jag kommer bestämdt
att drömma om det der oformliga skuggspelet ... Hela
den der obehagliga och trolska kikaren måste du slå
sönder; det är en vedervärdig inrättning."

"Slå sönder mitt dyrbara teleskop, som skänkt
mig så mycket nöje! ... Åh, min älskade, då vill jag
förr rasera hela detta gamla slott," svarade Josef
småleende och satte sig ned i soffan bredvid Mylitta,
hvilken kastade af sig sjalen och det långa skärpet,
som hon haft öfver hufvudet, och lät de nu oordnade
lockarne fritt falla ned öfver panna och hals.

"Nå ja, det skulle äfven med slottet icke vara
stor skada," inföll hon, "jag vet icke hur man i
åratal kan vilja gömma sig i en dylik stenhög."

"Men om man i denna stenhög har sitt hem och
sin bästa vän, sin make?" sade Josef ömt och
frågande.

"Då ... Då ..."

"Då stannar man der för hela sitt lif? Är det
icke så?"

"Kanhända, men man förändrar och förskönar
det ifrån ett Ugglebo, ett astronomiskt observatorium
till ett vackert palats, ett hem för ungdomen och
glädjen."

"Kanhända, säger jag i min ordning; och nu
godnatt, min ljufva lilla fjäril, min trolofvade! ... I
morgon presenterar jag dig för min syster."

"Nej! Nej, icke ännu; lofva mig ännu tystnad;
jag fruktar så mycket din förnäma syster; vänta tills
hon är rest och meddela henne då skriftligen vår
förbindelse. Du vet ju dessutom icke ännu hvem din
trolofvade egentligen är?"

"För mig, Mylitta är du en perla, funnen på
Genèvesjöns strand. Du har lemnat det förflutna åt
glömskan och egnat ditt kommande lif åt mig; jag
vill ingenting annat veta, än att du älskar mig och
är fri att bli min maka."

"Det vet du redan ... Men kan det väl passa
för baron Rosenhein att taga fosterdottern till en
fattig nybyggare i Amerikas vildmarker till maka, en
stackars qvinna, ensam och värnlös, som drifvits till
din strand likt ett värdelöst flarn ..."

"Eller en präktig lösryckt vattenlilja, som jag
fäster vid min barm, och som slår rot på stranden,
och hvars skott och blad och blommor hädanefter
allt jämt skola försköna La Tours gamla slott, och
kasta sitt silfverskimmer öfver den ensliga och dystra
egarens bleka panna ... i döden om icke i lifvet,"
tillade Josef vemodigt.

"I döden?"

"Ja, ser du, min älskade, baron Rosenhein är
redan, ifrån sin tidiga ungdom, dömd ifrån kärleken
eller lifvet ... Jag trotsar emellertid dessa
medicinska profetior och visar att kärleken och lyckan äro
lifvet och icke döden ... Hvem skulle bredvid dig
tveka i valet; om också blott mellan några timmars
sällhet, eller ett lif i enslighet och försakelse."

Han kysste med brinnande kind och fuktiga ögon
hennes panna och lemnade rummet.


Den så hastigt förvärfvade fästmön besvarade
emellertid icke hans eldiga blick, hon stod qvar
orörlig i flera minuter på samma ställe, med nedslagna
ögon och tankfullt utseende.

*

</chapter>
<chapter name="7.">

<h1>7.</h1>

Några dagar förgingo och fru Sarassin blef allt
mera öfvertygad att någonting hemlighetsfullt tilldrog
sig i hennes brors våning.

Hon hade fåfängt anhållit om ett besök af
honom eller om tillåtelse att få träffa honom i hans
egna rum; baronen hade artigt, men bestämdt
afslagit hennes begäran, under förevändning att han just
nu var sysselsatt med korrigerandet af ett vidlyftigt
litterärt arbete, som upptog hela hans tid och
uppmärksamhet.

Och det låg äfven en viss sanning i denna
ursäkt, ty lifvad af kärlekens lycka och hoppet om
framtiden, hade Josef med dubbel ifver och entusiasm
företagit sig den granskning af sitt manuskript, som
pastor Zwinger anbefalt honom.

Den, som en gång fattat pennan, för att
nedskrifva sina idéer, sina fantastiska drömmar eller
resultatet af sina studier och forskningar, med ett
ord, den som tagit ett enda steg på författarens
törniga och knaggliga väg, "denna väg, der ens fötter
ständigt såras och halka emot alla möjliga
vedervärdigheter, men ens öra tjusas af fortrollande ljud, och
ens öga njuter af sällsamma och fängslande scener,
hvilka låta en tro att man sväfvar i himlens moln,
då man endast sträfvar i jordens simpla och
förvillande dam," den som erfarit detta vet, att man måste
likt Jerusalems olycklige skomakare ständigt gå, gå
framåt utan att kunna vända tillbaka.

Det är ett obevekligt öde en sällsam naturdrift,
som ofta låter de stackars författarne, likt lemlarne
på Norges fjell, trotsa alla hinder för att slutligen
störta sig i hafvet.

En svärmande menniskokärlek, en ädel
förhoppning att kunna gagna sina bröder hade kanske allra
först satt pennan i baron Josefs hand, men då
kärleken intagit hans hjerta, öfvergingo dessa känslor
till en brinnande ärelystnad.

Han egde icke skönhet och ungdom att lägga
för den älskades fötter, men han ville vinna rykte
och ära, han ville att verlden skulle upprepa och
prisa hans namn, då detta namn skulle bäras af
Mylitta; och granskningen af hans manuskript blef
egentligen endast inflätandet af en slags hemlig
dedikation, en gömd hänsyftning på hans eget hjertas
känslor. Hvarje tanke, hvarje idé fick i hans egna
ögon en pregel af hemligt förstånd; bakom hvarje
djupsinnigt yttrande låg en fördold afsigt, att
särskildt tillämpa den på henne, som han älskade, och
som nu för honom representerade hela
menniskoslägtet.

Ärelystnadens eld hade kanhända redan glimmat
i djupet af hans själ, men den hade nu fått ett
altare, hvarpå den brann med höga och flammande
lågor.

Det var honom derför dubbelt välkommet, då
Wenzlav en eftermiddag anmälde pastor Zwinger,
som, uppfyllande sitt löfte, kom att på återresan ifrån
Neuchâtel besöka sin forne elev.

Josef hade som vanligt tillbragt ett par timmar
efter middagen till sammans med sin trolofvade, hvars
sällsamma okunnighet, men snabba uppfattning och
originela sätt och språk, hvarje dag fängslade och
förvånade honom.

Han ville nu, i känslan af sin lycka och
förtjusning, för sin gamle vän visa den skatt, som ödet
sändt honom, och bad Mylitta om tillstånd att införa
pastorn till henne.

"Nej, min vän," svarade hon skrattande. "Den
lärde och andlige herrn skulle säkert helt och hållet
fördöma din smak; jag har icke mod att så här
förevisas likt en apa eller en antilop ifrån min hembygd ...
Gå och mottag din lärare, den katolske presten, och
återkom till mig sedan han rest; du skall älska mig
mera, då du saknat mig några timmar."

Josef gick och lemnade sin obevekliga fästmö,
som tycktes hafva bestämdt sig för den djupaste
inkognito, ända tills hon kunde framträda såsom slottets
officiella och lagliga herskarinna.

Stora snillen, verkliga konstnärer, utmärkta
vetenskapsmän och ensliga tänkare bibehålla nästan alltid
i hela sitt lif ett egendomligt <i>barnsligt</i> tycke, och ofta
ett slags qvinlighet i smak och sätt, som skarpt
skiljer dem ifrån verldens vanliga praktiska routinerade
män, och som ofta låter dessa med ett sjelf kärt och
nedlåtande medlidande blicka ned på de förres
förmenta enfald.

Denna egendomliga enfald tillät icke Josef ett
enda ögonblicks förställning inför sin gamle vän, och
pastorn fann derför genast, att någonting vigtigt
tilldragit sig under den korta tiden sedan han sist
lemnade la Tour. På hans fråga berättade också Josef
sin hastiga trolofning, med alla dess egendomliga
detaljer och tillade slutligen hänförd:

"Ack, min vän! Om någonsin en qvinna kunnat
i ren och fullkomlig skönhet, i barnslig oskuld och
sublim okunnighet framställa bilden af den första
sagolika Eva, omedelbart utgången ur skaparens hand,
så är det Mylitta ..."

"Mylitta!" sade presten afbrytande, "det namnet
har åtminstone ingen helig klang ... det påminner
om den afskyvärda indiska föreställningen, om ..."

"Mylitta har fått sitt namn af sin indianska
amma," inföll Josef. "Hela hennes själ är lika ren
och fläckfri som ett oskrifvet blad, hon har icke ens
några religiösa begrepp; man har låtit henne vexa
upp som en blomma i den tysta jungfruliga skogen,
hon vet knappast mera än den vilda gazellen på
prairierna i hennes hemland, och det skall bli mitt lifs
sällhet och förtjusning, att i hennes hjerta väcka och
utveckla de höga och religiösa känslor och begrepp
som jag anser tillräckliga att förädla och lyckliggöra
menniskorna."

"Du menar att hon skall blifva den första
adepten i den religiösa tro, du här framställer?" sade
pastorn, läggande handen på Josefs manuskript, hvars
kringströdda blad betäckte bordet.

"Ja, och jag föreställer mig att himlen skickat
henne hit till mig, just för att jag skulle kunna
tilllämpa mina idéer ..."

"Pastorn skakade misstroget och med en orolig
min på hufvudet och sade afbrytande:

"Låt oss lemna den unga qvinnan, hvilken jag i
sanning skulle vara mera böjd att anse skickad
ifrån sin hedniska namne, än ifrån himlen, och låt
oss tala om det ämne, för hvilket jag kommit hit.
Hyser du ännu samma förhoppningar och afsigter med
ditt litterära verk?"

"Ja, nu mer än någonsin. Jag har redan
meddelat mig med en boktryckare i Genève?"

"Men, min vän, din bok framställer en utopi,
som icke ens låter sig <i>tänkas</i>, så länge menniskorna
äro menniskor ... Det är drömmar, min vän,
drömmar, som icke skola förskaffa dig annat än <i>verop</i> och
fiender eller hån och persifflage — på ena sidan de
ortodoxe, de okunnige och tanklöse, på andra sidan
materialisterne, fritänkare och voltairianer; ingen skall
sympatisera med dig ingen skall finna hvarken
sanning eller möjlighet i din idealism, dina poetiska
villfarelser."

"Du tror det," sade Josef med ovilkorlig
nedslagenhet vid vännens förkastelsedom öfver hans
älskade bok och kände, med författares vanliga
lättrördhet, sina nyss så sangviniska förhoppningar med
ens skingrade.

"Du bör icke våga försöket att låta trycka detta,"
återtog pastorn, "ty du skulle icke kunna bära, jag
säger icke den kritik, som jag förutser, utan det
bittra hatfulla tadel, det skulle ådraga dig ... Det
katolska klerisiet är en farlig fiende, det veta vi;
jag tillhör det sjelf och jag skulle anse mig förpligtad
att rangera mig bland dina motståndare ... Du har
måhända rätt i dina åsigter, men så länge du icke
kan tillämpa och icke bevisa dem i verlden, så passa
de icke der."

"Hur vet du att de icke passa? Bland den
publik du nyss uppräknade, glömde du att det fins
en klass af menniskor, en ganska talrik klass efter
hvad jag tror, och det är för denna jag skrifvit."

"Och hvilken r denna klass — hur ser den ut?"

"Jag skall strax porträttera den för dig ..."

"Du! ... Enslingen, som icke känner verlden,"
inföll pastorn med ett drag af godmodig ironi.

"Nu är du orättvis, Zwinger, i ditt misstroende
till min menniskokännedom. Du glömmer, att om
jag icke lefvat med andra menniskor, så har jag med
så mycket större uppmärksamhet lefvat med mig sjelf,
och ehuru jag aldrig varit försatt i större delen af
deras förhållanden, eger jag likväl inom mig fröet till
alla de känslor och passioner, som hos dem kommit
till utbrott, men jag eger dertill i hög grad
utvecklad den egenskap, som kallas fantasi. Nåväl, min
vän, det är med tillhjelp, eller i följd af denna
egenskap som man fullkomligt sant och träffande kan
beskrifva hvad man i verkligheten aldrig sett eller känt.

"Om du icke har läst så har du säkert
åtminstone hört talas om Lafontaine, en romanförfattare,
som just nu gör mycken lycka. Man beundrade hans
talang, man igenkände sig sjelf och alla för handen
varande förhållanden, man skrattade åt hans satiriska
och qvicka beskrifningar öfver aristokratiens seder
och lefnadssätt och de små tyska hofvens intriger och
etikett; man förvånades öfver hans målningar af
tiggarens eller tjufvens tänkesätt, laster och usla hem;
med ett ord, man fann honom öfverallt, i de mest
skilda förhållanden, träffande och sann, och anade en
vetenskapsman, en psykolog, en aristokrat, en hof-
eller statsman, åtminstone en ofantligt verldserfaren
person, såsom författare. En dag upptäckte man
emellertid, att det var en fattig landtprest, som aldrig
varit utom sin by och icke ens sett dammet omkring
de förnämas vagnshjul, och den beundran man hyst,
som egentligen borde ha stegrats vid denna upptäckt,
vände sig nästan i harm; man ansåg sig i första
öfverraskningen narrad, ty hur kunde väl en dylik person
veta någonting, och menniskorna behöfva ständigt en
auktoritet, för att bestämma sitt omdöme. Nu har
man sansat sig och gör rättvisa åt hans talang,
likväl först sedan man glömt den obetydlige presten,
emedan man sällan kan lära sig skilja <i>sak</i> och <i>person</i>."

"Ah, min van!" inföll pastorn skrattande, "du
straffar nästan allt för hårdt mitt tanklösa leende."

"Vill du då se det porträtt, jag skall måla för
dig; kanhända skall du igenkänna något original
dertill."

"Nåväl, hvem är det då, som skall läsa din bok
och sympatisera med dig, som skall anse dina idéer
värda någon uppmärksamhet och deri ana uppslaget
till en kommande renare och enklare teologi?"

"Det är sådana, som till själ och sinne äro <i>kristne</i>,
men icke längre tro på Kristus, derför att man kallat
honom Gud, som icke längre tro på Gud, derför att
man omgifvit honom med så mycket teologiskt skräp
och krångel, att de finna honom obegriplig och
omöjlig; med ett ord, alla de, som känna sina religiösa
känslor revolterade emot prestläran och längta efter
en tillfredsställande och enkel tro, begriplig och
naturlig för alla, men som sjelfva icke hafva mod och
kraft att urskilja och uppfatta den."

"Du vill då verkligen bli en af dessa fantastiska
narrar eller bedragare, dessa sektpredikanter, hvaraf
verlden redan förut hvimlar?"

"Nej, tvärt om, jag vill bannlysa alla sekter;
jag vill göra religionen så ren och enkel, att dess
enda bud blir: "Älska Gud öfver allt och dina bröder
som dig sjelf". Dessa ord medgifva ingen mystisk och
tvetydig tolkning, men innehålla med ens summan af
våra pligter; lägg härtill hvad Kristus sagt oss om
kärleksfullt hopp och tröst, och du har den kristna
religionen sådan den ursprungligen var, sådan den
borde vara och sådan det lilla barnet lär den af sin
enfaldiga och fromma mors mun. Detta barn växer
upp i hemmet, lyckligt och tillfreds med den himmel,
som modren visat det; det lär sig bedja till en
kärleksrik fader, en förbarmande Gud, som är skönhetens
och harmoniens urbild; det lär sig att hvarje
afvikande ifrån det rätta är afvikandet ifrån honom, lär
sig lyssna till den gudomliga väktaren inom sig och
lär sig att <i>lyckan</i> och <i>dygden</i> aldrig kunna skiljas åt;
det lär sig älska, välsigna och vörda den rene och
vise broder, som, inspirerad af Guds anda, blef <i>Guds
son</i> framför andra genom sin kärlek och sin lydnad;
och barnet finner, hvad mannen äfven skulle finna,
i detta <i>allt</i> hvad det behöfver för sin jordiska lycka
och sitt himmelska hopp.

I allt detta ligger ingenting, hvaremot dess
förnuft gör uppror, ingenting som icke dess hjerta och
omdöme gilla och bekräfta.

Men gossen blir äldre och måste ut i verlden.
I skolan allra först. Teologi och kyrkohistoria sättas
i hans händer, symbolik, exegetik och hela den
presterliga mysticismen bredas ut för hans förfärade
blickar. En dogmatik, hvarom han aldrig haft någon
aning, och hvilken äfven hans djerfvaste fantasi icke
kunnat skapa, anbefalles honom att tro vid straff af
evig pina och fördömelse. Treenighetens, arfsyndens,
transsubstantiationens, frälsningens, och andra
vidunderliga mysterier, olika för skilda kyrkor, men alla
lika våldförande för hans sunda förnuft, revoltera
hans känsla och ställa sig som spöken mellan honom
och hans klara barndoms himmel.

Förvirrad, skrämd och försagd, söker han fåfängt
inrymma i sin öfvertygelse denna konstfulla
dogmatiska byggnad, hvars tyngd och oformlighet
sammanpressa hans hjerta; och då hans förnuft är omutligt
och vägrar att kapitulera, återstår honom icke annat,
än att vänta det hemlighetsfulla underverk, som kallas
"väckelse", för att ändtligen erhålla den nödvändiga
<i>tro</i>, som ensamt kan frälsa hans själ.

Om han är lycklig nog att verkligen blifva
delaktig af detta underverk, så är allt godt och väl.
Jag vill gerna antaga att detta tillstånd är en
synnerlig himlens nåd, men den träffar i verkligheten endast
ett fåtal af utvalde, medan en oändlig mängd i lågt
och krasst hyckleri, okunnighet och dumhet, tillräknar
sig utan all både möda och förtjenst dess utmärkelse.

Största delen af dessa ynglingar blifva, efter de
fruktlösa försöken att tillegna sig den krångliga "<i>läran
om Gud</i>", helt likgiltiga derför och lemna alltsammans
derhän, obekymrade om hvad man i detta afseende
säger dem.

De hafva tvingats att svara ja till hvad de
hvarken begrepo eller trodde, och för att glömma och
tysta den protest, som deras samvete och förnuft
högljudt uttala vid den lögn, som blef deras första
offentliga handling i lifvet, förjaga de alla naturliga
religiösa känslor och blifva, med eller utan sin
vetskap och vilja, materialister utan all religion.

Man har grumlat och förvirrat deras första, enkla
barndomstro, och man har icke kunnat gifva dem
någon annan.

Jag tror, att det just vid universitetet i Genève
finnes många originaler till detta porträtt; och att
det är dessa, som möjligen blifva min publik, som
skola läsa min bok och sympatisera dermed.

"Vill du tillåta mig en anmärkning?" sade pastorn,
då Josef tystnade och strök med handen öfver sin
fuktiga panna.

"Nej, icke ännu min vän, behåll din invändning
i minnet och låt mig tillägga, att jag finner denna
så kallade teologi, denna obegripliga mysticism, som
de upplyste och förnuftige i tysthet ignorera, efter
de hvarken kunna fatta eller tillegna sig den, som
de okunnige travestera på det orimligaste sätt, som
gifver anledning till bedrägerier, hycklerier och
vidskepelser och som icke kan tillämpas på ett
tillfredsställande sätt, hvarken af den ene eller andre, värd
att utdömas eller åtminstone reserveras endast för
svärmande prester och munkar.

Hvilken nytta, hvilken höghet och vigt ligger i
dessa orimliga hypoteser, som det ena kyrkomötet
antagit och det andra förkastat? Hvad är det, som
borde göra den ena skriften apokryfisk och den andra
autentisk, annat än dess öfverensstämmelse med eller
strid mot moral och sundt förnuft?

Himlens Gud! är det då af fruktan, att komma
dig allt för nära, som man för dina arma, enfaldiga
barn sammanhopat alla dessa oformliga töckenbilder,
dessa moln, hvarur man framkallar åska och blixt,
för att skrämma dem?" utropade Josef, med en rörelse
af harm och entusiasm, som lät hans ögon låga och
målade en bjert och onaturlig ros på hvardera af
hans bleka kinder.

"Men, min vän, hvarthän vill du väl komma?"
sade pastorn ändtligen. "Vill du återgå till de tolf
apostlarnes tid och förkasta alla de lärda mäns
djupsinniga uppfattning af den högstes olika naturer,
verkningar och uppenbarelser, hvartill fordrats åratals
tänkande och ansträngningar; vill du lättsinnigt
förkasta detta, hvad återstode då för vår kyrka?"

"Kanhända icke mycket för <i>kyrkan</i>, men
tillräckligt mycket för vårt hjerta ... Påminn dig Platos
gudomliga föreställningar och Sokrates' rena och
upphöjda teori om dygden och gudarne och lägg i denna
antika, kalla, men snöhvita marmor lifvet och
kärleken, som Kristus predikar, och du har en troslära,
som hvarje af dess bekännare kan fatta och förstå,
och som skulle förena alla i en enkel och sublim lära.

"Låt mig nu höra den anmärkning, du nyss ville
göra; jag önskar lifligt, att den må vara dräpande,"
tillade Josef efter ett par minuters tystnad och
steg upp.

"Det är densamma, jag gjorde i början af vårt
samtal. Du förutsätter allt jemt ett tillstånd, som
icke existerar i verlden, en grad af omdöme och dygd,
som är långt ifrån allmän. Om alla menniskor 
åtminstone kommit så långt i tankens omfattning och
viljans förädling, som du sjelf eller jag, om okunnighet, 
inskränkthet och onda böjelser icke vore det 
förherskande i verlden, då, min vän, skulle kanske dina
religiösa idéer vara passande, men nu, så länge 
menniskorna äro barn och vilja af andlig oförmåga eller
tröghet förblifva det, då fordras för att upprätthålla
den borgerliga och religiösa ordningen just kyrkans
oeftergifliga bestämmelser, dess despotism, dess ofelbarhet, 
dess mystiska dogmer, dess prester och absoluta 
helighet; allt detta är visserligen religionens skal,
men kärnan skulle man det förutan hvarken fatta
eller värdera.

Säg den bayerske eller italienske bonden, att 
dygden är så skön, att den bör älskas och utöfvas
för dess egen skull, utan afseende på straff eller 
belöning; försök att gifva honom del af din egen 
uppfattning, din egen dyrkan af det gudomliga, och han
skall icke förstå dig, icke känna en fläkt af religiös
rörelse, men ställ framför honom en träbild, målad
med granna färger och krönt med en gloria af förgyld 
mässing, och han skall nedfalla på sina knän,
för att bedja med verklig andakt. Och det är bönen
och den sanna känslan, oberoende af anledningen
dertill, som är det vigtiga.

"Du ingår ju i de mest orimliga och osammanhängande 
filosofiska funderingar; du följer deras ofta
sällsamma och förrädiska logik, och du låter den mer
eller mindre inverka på din föreställning; ofruktsamma, 
mörka, förvirrade läror, sådana, som du finner
dem här i Schopenhauers bok, betraktar du likväl

med en viss aktningsfull tvekan, då du deremot
förkastar den teologiska symbolik, hvari du uppfostrats,
kanske af det enda skäl, att den icke är ny, att dess
namn lånats icke af en spetsfundig och sjelfkär filosof,
icke af en indisk prins, såsom Buddha, utan af en
fattig och okänd man, hvars sublima vishet icke var
annat än gudomlig inspiration ..."

"Det är just ett skäl, hvarför jag förkastar denna
symbolik, att man missbrukat denne mans namn och
vishet, för att gifva helgd deråt," inföll Josef hastigt.

"Du förkastar en lära," återtog presten, utan
att bry sig om afbrottet, "hvars alla symboler och
öfvernaturliga föreställningar äro betingade af
menniskans naturliga förhållanden, som ega att
nödvändigt sammanhang med hennes själs behof och som
ensamt lemna svar och förklaring, ehuru denna
förklaring alltid måste blifva oåtkomlig för förnuftet,
blifva öfvernaturlig — på hennes hjertas frågor och
hennes samvetes fordringar. Du kan icke förena dig
med denna läras, föreställning om fall och försoning,
men du återfinner likväl utan protest denna idé,
nästan öfver allt, och till och med, efter hvad jag
vill minnas, äfven här i Schopenhauers ateistiska,
bedröfliga och kaotiska verldsuppfattning."

"Tror du icke, att jag sagt mig sjelf allt det der?"
inföll Josef vemodigt.

"Och hvad har du då svarat dig sjelf?"

"Det skall jag strax säga dig."

"Jag skall emellertid meddela dig min tanke
derom, helt och hållet oberoende af mitt presterliga
kall och min officiella ortodoxi. Jag tänker först,
att filosofien, som säger sig vara en kunskap om
sanningen, kanske just är dess farligaste fiende, ty den
inleder förnuftet i de sällsammaste labyrinter af
skenbara bevis för sorgliga villfarelser ..."

"Du kommer då åtminstone icke med något nytt,"
inföll Josef småleende; "denna fras skapades utan
tvifvel på samma gång som den förste presten och
borde sättas ibland teologernes trosartiklar."

"Den förtjenar att sättas ibland alla menniskors
trosartiklar, ty den bekräftas af hvars och ens egen
erfarenhet, och kanske allra mest af filosofernes egen.
Men låt mig nu fullfölja min egen tanke — att, då
lugnet och lyckan till slut äro menniskans högsta
mål och sträfvan, intet af alla de filosofiska system
jag känner och ingen religiös föreställning, som
någonsin väckts i menniskors sinnen, bättre och
fullständigare för till detta mål, än det jag lärde dig redan
för tjugufem år sedan; att då klokheten och den
enklaste slutkomst bjuda oss att af allt och i alla
afseenden välja det mest ändamålsenliga, vi, om också
endast derför, böra stanna vid ett system, hvars etik
är den fullkomligaste och hvars dogmatik åtminstone,
om du så vill, är den minst orimliga af alla. Lemna
derför våra teologiska mysterier i ro, min vän."

"Nåväl, må de stanna i sitt värde, men tag
derifrån den diktatoriska befallningen — som ofta
verkar motsatsen — att <i>ovilkorligt tro</i> derpå; lägg icke
vilkoret för vårt hopp och vår gemenskap med himlen
i den orimliga fordran att mörda vårt förnuft och
vår rättskänsla — såsom i försoningsdogmen — låt
allt sammans vara hvad det är: en sinrik och
invecklad hypotes, och du afväpnar dess motståndare
och förjagar icke friden ur oskyldiga och religiösa
hjertan genom att bringa dem till hyckleri, förtviflan
eller indifferentism. Se här det svar, jag nyss ville
gifva dig: Om det teologiska systemet liksom de
filosofiska lemnades att frivilligt antagas eller förkastas,
så skulle jag icke hafva tänkt på att skrifva den bok,
hvilken du nu förespår ett så afgjordt nederlag; det
är <i>tvånget</i>, det olycksbringande tvånget i detta fall,
hvaremot jag ifrar, och hvem vet, om jag icke skall
finna liktänkande, äfven inom ditt stånd."

"Det är en orimlighet! Hur kan du begära att
kyrkan ..."

Pastor Zwinger han icke längre i sin
vederläggning, han tystnade helt bestört, ty i detta ögonblick
slogs dörren, hastigt upp till det lilla tornrummet,
der de båda herrarne sutto, och fru Sarassin syntes
utanför på tröskeln.

Den stackars markisinnan, drifven till det
yttersta af sin oro och sin nyfikenhet, hade besegrat den
egendomliga respekt, hon verkligen kände för sin bror,
och, trotsande hans uttryckliga begäran att aldrig
utan hans lof och samtycke besöka hans enskilda
våning, nu smugit sig dit upp.

Hon hade funnit alla rum tomma och ingenting
annat, som möjligen bekräftade hennes väckta
misstankar om ett främmande fruntimmers härvaro, än
att de östra rummen voro stängda.

Som hon derför icke kunde fortsätta sin spaning
åt detta håll, gick hon tyst och varsamt genom dem,
som lågo åt andra sidan, och hvilka hennes bror
egentligen begagnade, och då hon äfven här icke fann
någon menniska, vågade hon sig slutligen uppför
trappan till tornet, der hon visste att Josef hade sitt
arbetsrum.

De högljudda rösterna innanför förmådde henne
att stanna och lyssna, Samtalet, som här fördes
och hvaraf hon hörde nästan hvarje ord, föreföll
henne emellertid som den mest lugnande försäkran,
att ingenting stört den vanliga ordningen och
ensligheten i baron Josefs rum och hjerta, ty det kunde
aldrig falla henne in, att en dylik torr och
afskräckande diskussion kunde upptaga tiden för en man,
som egde fruntimmerssällskap att förströ sig med,
och nästan helt och hållet lugnad, ville den
beslutsamma qvinnan endast kasta en blick genom
nyckelhålet innan hon aflägsnade sig, då hon olyckligtvis, i
detsamma hon lutade sig framåt, kom att trampa på
sin klädning, snafvade och stötte hastigt emot dörren,
som sprang upp.

Baron Josef rodnade af harm och bestörtning
vid hennes åsyn och reste sig upp, under det den
stackars pastorn, som, varm af dispyten och solskenet
i det lilla rummet, hade aflagt sin långa svarta rock
och satt i skjortärmarne, nu med förvirring och
brådska sökte pådraga densamma.

"Hvad har händt! Hur kommer det till att jag
ser dig här, min syster?" sade Josef med något sträf
röst och gick emot den så olyckligt ertappade
markisinnan, om hvars afsigt och missöde han i sin
godtrogenhet likväl icke fattade någon misstanke.

Fru Sarassin hade endast behöft ett par sekunder,
för att återtaga sin vanliga själsnärvaro och sade nu,
helsande på de båda herrarne och med ett
förbindligt småleende:

"Förlat min indiskretion, bästa Josef! Jag kunde
icke ana att du hade främmande, och man hade till
den grad uppskrämt mig med en förmodan att du
var sjuk, att jag, oaktadt ditt förbud, vågade mig
hit, för att sjelf underrätta mig om förhållandet ...
Jag ser nu, Gud ske lof, att man misstagit sig."

"Låt mig icke störa er, mina herrar. Jag har
fått öfvertyga mig, att du är frisk och rask och midt
i din litterära verksamhet, min älskade bror, och jag
skyndar nu min väg lika hastigt, som jag kommit,"
tillade hon med en snabb och granskande blick
omkring hela det lilla rummet, gjorde en hastig
afskedshelsning och försvann åter genom den förrädiska
dörren, utan att hafva funnit någonting, som
besannade fru Ditts och Marions besynnerliga
föreställningar, och till och med undrande om icke möjligen
den lilla främmande gubben i de hvita skjortärmarne
kunde vara just den hemlighetsfulla gestalten på
tornets plattform, hvilken hushållerskan sett, och som
väckt så mycken nyfikenhet och förvåning.

*

</chapter>

<chapter name="8.">
<h1>8.</h1>

Fru Sarassin hade återvändt till sina egna rum,
helt lugnad och belåten med resultatet af sitt djerfva
företag att trotsa sin brors förbud och missnöje, för
att sjelf undersöka hvad man förehade der upp i den
öfre våningen.

Hon hade visserligen icke inkommit i de rum,
som lågo till venster om den stora matsalen, men
hon visste att dessa rum alltid varit stängda och
obebodda och hade sjelf en gång för flere år sedan
öfvertygat sig att de saknade all elegans och
komfort, och kunde derför knappt föreställa sig, att de
nu inrymde någon hemlig fiende till hennes lugn och
framtidsplaner, så mycket mindre som hennes brors
lynne och karakter icke gåfvo den ringaste anledning
till en dylik orimlig förmodan.

Hvad baron Josef angick, så hade han emellertid
för sin vackra trolofvade berättat systerns
oförmodade besök och förvånades dervid öfver den häftiga
oro, med hvilken Mylitta åhörde honom.

Då han tystnat, betäckte hon ansigtet med sina
händer, vände sig bort och grät tyst.

Förskräckt öfver den verkan, hans nästan
skämtsamma berättelse om markisinnans besynnerliga
uppträdande och pastor Zwingers öfverraskning gjorde
på hans älskarinna, kastade han sig ned för hennes
fötter, fattade båda hennes händer, och tvingande
henne att vända sitt ansigte åt honom, utropade han
vid åsynen af hennes tårar:

"Mylitta! I himlens namn, hvarför gråter du?
Hvarför vänder du dig ifrån mig så der. Säg, har
jag sårat, har jag bedröfvat dig?"

"Nej, åh nej, det är ingenting ..." sade hon,
med ett försök att småle, ännu med tårarne i ögonen,
som gjorde hennes ansigte förtjusande och som var
nära att äfven bringa tårar i Josefs ärliga ögon, ty
han tyckte sig aldrig hafva sett något mera
oskuldsfullt och rörande, än denna min af undertryckt oro
och sorg.

"O! Mylitta, min älskade! hvad är det som smärtat
dig? Vet du icke att jag hellre ville gjuta mitt blod,
droppe för droppe, än framkalla en tår af lidande i
ditt öga," återtog han, resande sig upp; och tagande
henne i sina armar som ett barn, satte han henne i
sitt knä med något af en fars milda och tröstande
ömhet.

"Du skrämde mig med din berättelse; det var
allt," svarade hon, borttorkande tårarne och läggande
sitt hufvud emot hans bröst.

"Skrämde dig? Hvad vill det säga?"

"Jag är rädd för din syster ... Hon skulle säkert
vilja jaga mig härifrån och skilja oss åt."

"Var lugn, min älskade; hon vet ju icke ens att
du fins här."

"Men hon skall snart få veta det ... Om hon
gör ännu en sådan der oförmodad visit, så kan hon
ju få se mig."

"Tror du väl, att då du skänkt mig din kärlek,
jag icke skulle ega kraft att försvara den, att
genomföra min vilja och skydda dig för obehag, äfven om
min syster skulle upptäcka vår förbindelse."

Mylitta teg, och Josef strök smekande hennes
mjuka, blonda hår så lätt och varsamt, som om det
varit en fjärils vinge, hvars sammetslika fjun han
fruktat att förstöra, under det hans ömma och
kärleksfulla blickar, bedjande om ett svar, ihärdigt fästes
på henne.

Om en qvinna vill blifva oegennyttigt och
hängifvet älskad, så bör hon utvälja en man, som
hvarken är ung eller vacker; och är han sjuklig, lytt
eller af ett skyggt och melankoliskt lynne, då kan
hon vara så mycket säkrare att vinna sitt mål. Likaså
lär oss fysiken, att man vinner i kraft hvad man
förlorar i tid, ty det gifves ingen vinst, som icke
uppkommit genom en motsvarande förlust.
Olyckligtvis föredraga emellertid både män och qvinnor
vanligen att låta förlusten stanna på hjertats område.

Baron Josef skulle för den lilla täcka varelse,
som han höll i sin famn och hvars moraliska värde
han på fri hand utmålat för sig sjelf, i förtjusande
öfverensstämmelse med hennes fina och veka skönhet,
hafva offrat, icke endast sitt lif — hvilket möjligen
kan ske i ett enda heroiskt ögonblick — utan, hvad
långt mera är, sin hela lycka; han skulle med
tålamod, under försakelser och lidanden kunnat arbeta
för henne; fördragit hennes möjliga fel och nycker
och undergifvet, fromt och kärleksfullt, som en qvinna,
känt sig belönad och lycklig endast genom att få
lefva och vistas bredvid henne.

Ändtligen reste Mylitta upp det sänkta hufvudet,
och leendet på hennes läppar återkom slutligen vid
Josefs ömma böner och försäkringar, men hon
lugnades likväl icke fullkomligt förr, än han ännu en
gång lofvat henne att icke för någon upptäcka hennes
vistande hos honom eller deras förbindelse, innan
hon var friherrinna von Rosenhein.

Denna dag var också icke långt aflägsen, ty
baron Josefs otålighet att ega den qvinna, hvari han
sent omsider råkat att förälska sig, var så mycket
häftigare, som han redan tyckte sig allt för länge
hafva försakat ungdomens och kärlekens lycka, och
då hans syster denna sommar syntes vilja förlänga
sitt besök i slottet till obestämd tid, och han sjelf
kanhända lika mycket som hans fästmö fruktade
markisinnans bestörtning, anmärkningar och vrede öfver
en för henne så oväntad och så förfärlig
missräkning som den, hvilken förestod henne vid
underrättelsen om brödrens giftermål, fattade han, för att
undvika allt detta, hastigt ett beslut, som genast
verkstäldes.

Knappt tvenne veckor efter den natt, då fru
Ditt sett sin husbonde på torntaket tillsammans med
ett hemlighetsfullt väsende, om hvars beskaffenhet
hon fått mycket besynnerliga föreställningar, befann
sig den värda frun åter i markisinnans kabinett.

Hon hade emellertid denna gång icke kommit
händelsevis och var sjelf allt för mycket upprörd och
i behof att utgjuta sitt hjerta, för att göra några
omvägar med sitt förtroende, hvarför hennes berättelse
också verkade en ännu större uppståndelse och
bestörtning än då.

Den stackars qvinnan hade satt sig ned på en
stol innanför dörren, hon såg helt förskrämd ut,
hennes höga kam satt alldeles på sned i hufvudet
och gaf henne likhet med en enhörning, madrassjalen
hängde som en mantel öfver hennes axlar, och hon
hade för övrigt icke hunnit längre i sin toalett
än till stubben, ty klockan var ännu icke åtta på
morgonen.

Fru Sarassin, yrvaken och ännu knappt
återkommen ifrån sömnens rike, satt upprätt i sin säng,
och hennes kammarjungfru, som höll på att rulla
upp gardinen för fönstret, gjorde detta med så mycken
brådska och tanklöshet, att snöret trasslade ihop sig,
rycktes ur ringarne och lät det tjocka tyget åter
falla ned och bringa mörker i rummet.

"Hvad är det du säger?" sade hennes matmor
häftigt. "Jag begriper icke ett ord ... Jag hör buller
af vagnshjul och tror mig nästan vara i Paris; jag
ringer, och både du och fru Ditt komma in, för att
göra mig helt och hållet konfys med edra
osammanhängande utrop och beskärmelser ... Hvad har då
händt! Har hela slottet rullat ned, som fordom det
gamla Lausanne, och befinna vi oss nu kanhända på
botten af Genèvesjön?"

"Nej, madame, det är icke vi, utan baron, som
rullat sin väg," svarade kammarjungfrun, som
ändtligen fått gardinen i ordning.

"Ja, han har rest tillsammans med spöket ..."
inföll hushållerskan, med upprörd och jämrande röst.

"Hvad är det ni säger, fru Ditt? Kanhända att
ni vill vara god och lemna allt skämt, då ni talar
vid mig."

"Jag skämtar icke, madame; jag har minsann
ingen lust dertill," svarade hushållerskan, tvärt och
med trumpen min.

"Så förklara er och tala så, att man begriper
er ... tag hit min nattrock, Marion! Se så, hvad har
händt, hvad är det, som så helt och hållet har
förvirrat er båda?"

"Ack, madame," började kammarjungfrun i sin
ordning, "jag vaknar vid att flere personer hastigt
gå utför trapporna; jag hör buller af vagnshjul och
strax derefter klappar någon på min dörr; jag öppnar
och finner fru Ditt, som helt blek och flämtande
släpar sig in och faller ned på en stol ... Åh, madame,
det är alldeles obegripligt hvad som skett, man
skulle ..."

"Men, hvad är det då, som skett?"

"Jag skall berätta er alltsammans; jag hade
redan förut omtalat för Marion ..." inföll
hushållerskan.

"Ja, det är redan ett par dagar sen som ..."

"Tyst, Marion! Låt fru Ditt tala; fortfar, jag
ber, så att vi en gång komma till saken ..."

"Jo, madame, det är så, att här har i slottet
passerat något mycket besynnerligt; jag hade redan
förut allt sedan den natten, då månförmörkelsen var,
haft en känsla, som om jag varit gastkramad; tänk
er, madame, att jag flere gånger, än här och än der
i slottet, sedan det blifvit mörkt, sett en hvit gestalt
skymta förbi fönstren; och en gång, då jag helt sent
gick upp med linne åt baron, sprang den efter mig
uppför hela trappan och försvann slutligen genom
den gamla tillbommade dörren, som går ned till
terrassen och som aldrig kan öppnas, ty trappan är
full af murbruk och sten; nå, jag bryr mig ändå icke
om att så mycket tänka derpå, men i går qväll helt
sent, då jag slutat mina göromål och kommer in i
mitt rum, sätter jag mig att ordna mina saker en
smula i en kista, som jag har. På ena sidan i locket
är en liten lönlåda, der jag förvarar mina dyrbara
saker, och deribland en ask, svarfvad af päronträ
och med en madonnabild målad på locket; der hade
jag en börs med en louisd'or och tjugo francs. Men
tänk er, madame, min bestörtning, då jag icke kan
finna asken.

Kistan hade varit låst och nyckeln hängde på
ett band i nyckelskåpet, bland alla andra nycklar,
som jag har om hand.

Jag letar öfverallt och vänder upp och ned på
allt hvad som fans i kistan. Jag hade ställt ljuset
på bordet och lutade mig ned och tänkte icke på
annat, än att återfinna min vackra, blanka louisd'or,
som baron gifvit mig för några dagar sedan på min
namnsdag. Gud vet, hur länge jag hållit på härmed,
för jag blef allt mera ifrig och tyckte mig ständigt
bland halsdukar, band, strumpor och andra saker se
asken eller börsen, men alltid misstog jag mig, tills
jag afbröts midt i mitt sökande genom ett högt skratt
bakom mig.

Det liknade icke alls Wenzlavs, som dessutom
sällan skrattar, och som jag visste, att ingen
främmande kunde komma in, ty dörren var stängd, lika
så väl som borgporten, så blef jag alldeles stel af
förskräckelse och vågade knappt resa upp hufvudet.

När jag ändtligen vänder mig om och tittar upp,
ser jag en dörr i min kammare öppen, hvilken dörr
går ut till några obegagnade rum och en liten
korridor, dit aldrig någon brukar gå, och midt på golfvet
bakom mig står den hvita gestalten, som jag nu
mycket väl kunde se och som liknade liket af en
ung flicka, ty den var alldeles blåblek och hade ett
långt, utslaget hår, som såg ut att hafva varit
begrafvet, ty det hade en färg, som om det varit
öfverdraget med mögel och spindelväf, och hennes ögon
voro klara och grönaktiga, som lysmaskens sken. Hon
var inlindad i en hvit svepning och skrattade allt
jemt med munnen, men icke med ögonen, på ett så
hemskt och besynnerligt sätt, att jag kände mig
färdig att förlora sansen och falla baklänges i kistan
bakom mig.

Men det allra besynnerligaste var, att i detsamma
faller börsen, som jag sökt, ned i ansigtet på mig;
den hade en kedja och en liten hake och denna hade
fastnat i min mössa, under det att börsen hängde ned
midt för min näsa.

I detsamma skyndade det hvita spöket ut genom
dörren, och då jag reste mig upp för att stänga den
och slå den i lås, vinkade hon åt mig med handen
och sade helt klart och tydligt: "Gå icke ur ditt
rum! ... Gå icke ur ditt rum på tjugofyra timmar! ..."

"Min kära fru Ditt," inföll markisinnan otåligt.
"Det är ju rent af tokerier ni pratar; någon har
velat gyckla med er enfald; det är alltsammans."

"Ack madame! Tro icke det, hvem skulle väl
våga gyckla med mig, hör mig blott till slut ..."

"Ja, vänta endast en minut, madame," afbröt
Marion ifrigt. "Och se på den stackars fru Ditt,
som icke kan röra sig."

"Kan icke fru Ditt röra sig? Hur har hon då
kommit hit?"

"Jag har släpat henne med mig, och ..."

"Det är så, madame, att jag icke kan stödja på
min högra fot. Men hör mig nu; hvar slutade jag ...
Jo, jag slog igen dörren och sköt bordet framför.
Jag hade aldrig kommit att tänka på, att den der
dörren kunde öppnas utifrån, ty der står ett skåp
framför, så att den icke syns. Nå, emellertid finner
jag, då jag skulle flytta bordet, att jag sjelf hållet
träasken i handen, hvari börsen legat ..."

"Sannerligen, fru Ditt, tycks man icke haft rätt
att skratta åt er," afbröt markisinnan ännu en gång
leende, "ni hade troligen i er ifver icke märkt, att
börsen fastnat i edra mössband då ni lutade er ned."

"Det kan väl hända, men hör nu på ... I min
förskräckelse kunde jag sedan icke somna på länge
och föresatte mig att tala om för baron alltsammans,
ty det anade mig att äfven han sett den
besynnerliga varelsen, som likt en varulf eller vampyr kommit
in i slottet. Slutligen somnar jag, men väckes af
någon, som knackar på mitt fönster. Jag ser att
solen redan är uppe och att Wenzlav står utanför
på borggården, hvars port är öppen.

Då jag tittar ut och frågar hvad som står på,
räcker han mig ett bref och säger att baron reser
bort och att jag skall helsa till madame och lemna
henne detta, när hon vaknar.

Alldeles bestört öfver något, som aldrig förr
händt, sedan jag kom hit i slottet, frågar jag hvart
baron skall fara och när han återkommer, men
Wenzlav är redan borta och jag springer halfklädd, såsom
ni här ser mig, ut i porten, der jag märker att en
vagn håller utanför.

"Men ni kan begripa min fasa, madame, då jag
ser det bleka spöket sitta i vagnen bredvid baron.

Hon var nu klädd som en förnäm dam, men jag
igenkände henne på de hemska ögonen och ännu mer
då hon började skratta, när hon fick se mig, alldeles
som om natten förut, och höjde fingret hotande åt
mig, liksom då.

Vagnen rullade bort i detsamma, men när jag
skulle vända mig om för att gå tillbaka in igen,
slant foten under mig och jag föll till marken. Jag
hade vrickat mig och kunde icke gå, och det är den
hemska hvita hexans verk, för att jag glömde hennes
befallning och gick ut ur mitt rum, så att jag fick
se henne på morgonen bortföra min stackars
husbonde."

Fru Ditt tystnade och strök jemrande på sitt
ben, och Marion såg triumferande på sin bestörta
matmor.

"Hvar har ni då brefvet till mig?" sade denna
kort och hastigt.

Hushållerskan framdrog det ur sin kjolsäck och
Marion mottog och bar det till markisinnan, som med
feberaktig brådska slet upp det och genomögnade de
få rader det innehöll.

Dessa tilifredsstälde henne emellertid på intet
sätt, ty det var endast en helt kort underrättelse
om hennes brors afresa, utan att upplysa hvarken
om resans mål, hans återkomst eller hans ressällskap.

Markisinnan kastade brefvet ifrån sig och satt
orörlig, tyst och förkrossad.

Fru Ditts hela enfaldiga uppfattning af saken
lemnade hon utan uppmärksamhet; verkligheten och
sanningen deri var tillräcklig att förbrylla henne.
Det fans en annan qvinna, som öfverlistat henne,
som, trots det gamla slottets jernbeslagna portar,
ringmurar och enslighet och dess egares osynlighet och
skygghet, förstått att smyga sig in och nu segrande
förde sitt byte med sig derifrån.

Men hur och på hvad sätt hade väl detta skett?
Den fritänkande Pariserdamen var frestad att dela
hushållerskans tro på ett spöke eller ett troll.

Marion hjelpte den stackars fru Ditt tillbaka
till sitt rum, och blek, med hårdt sammanpressade
läppar och ögonen sänkta mot golfvet satt hennes
matmor qvar på samma ställe, då hon återkom för
att fullborda hennes klädsel.

En timme derefter, då Roxane fått del af
morgonens händelse, gingo mor och dotter uppför trappan
till baron Josefs våning, som för den senare
åtminstone var helt och hållet okänd; de tomma rummen,
ännu tarfligare än de, som de sjelfva bebodde,
lemnade ingen upplysning om hvem, som möjligen helt
nyss vistats der; Mylitta hade medfört allt, som kunde
röja hennes korta, men afgörande dervaro; och med
rynkad panna och tankfull min återvände den
uppretade och bekymrade fru Sarassin, som vid
omläsandet af baronens korta ursäktande bref icke häller
fann mera tröst och vägledning i sina gissningar, än
första gången.

På ett bord i ett af de inre rummen hade
emellertid Roxane, som fördröjt sig derinne, funnit en
tallrik med några halfätna oranger. Skalen lågo
kringströdda bredvid, och helt tanklöst upptog hon ett af
dem. Det hade tydliga märken efter de tänder, som
bitit deri; dessa voro hvassa, små och sittande nästan
i en vinkel, så att de båda främsta lågo något öfver
hvarandra.

Roxane tycktes frapperad deraf, hon stirrade
länge på detta enda, sällsamma spår efter den
försvunna hemlighetsfulla gästen, hennes i början
likgiltiga blickar fingo ett oroligt och skrämdt uttryck,
hon bleknade och kastade ögonen hastigt på sin egen
högra hand, der ett ärr, hvitare än den öfriga huden,
syntes nedanför tummen. Detta ärr liknade
fullkomligt märket i orangeskalet på bordet.

Den unga flickan smålog emellertid i nästa minut
åt den tanke, som tycktes hafva fallit henne in, och
skyndade efter sin mor, som nu ropade henne.

"Hör på, mitt barn," sade fru Sarassin en stund
derefter, då de båda fruntimren återkommit i sina
egna rum. "Jag fruktar att din stackars enfaldiga
onkel råkat ut för någon stor olycka, och om den
skall kunna afvändas, så är den största skyndsamhet
nödvändig. Jag måste söka att skaffa dig något
passande sällskap, med hvilket du kan stanna här, medan
jag reser för att uppsöka honom. Jag hoppas att
snart kunna åfervända och lemnar emellertid Marion
qvar hos dig."

"Men, mamma, hvar tror du väl att du skall
finna onkel; och hvad fruktar du?" sade Roxane
bestört.

"Jag fruktar, att han gifter sig och derigenom
beröfvar sig sjelf lifvet och mig arfvet af hela sin
förmögenhet."

"Och hur skulle du väl kunna hindra detta?"

"Genom att påminna honom om en sak, som han
troligen har glömt, emedan den för honom är af ingen
vigt, men af så mycket större betydelse för hans
blifvande hustru."

"Hvad kan det vara?"


"Någonting, som du icke förstår, min vän ...

Ah! se der återkommer Marion, som jag skickat att
utspana, åtminstone åt hvad håll din onkel rest."

Den tiden funnos hvarken jernvägar eller
telegraftrådar; man hade icke så lätt, som nu, att
undkomma, men deremot hade man långt mera hopp att
få vara i fred, i fall man önskade det, sedan man
en gång kommit i väg.

En resvagns affärd ifrån den lilla staden var
en temligen ovanlig sak. Marion fann lätt någon,
som anmärkt densamma; den hade tagit vägen norrut
åt Freybourg, och markisinnan gjorde i ögonblicket
sina anordningar, för att följa densamma, sedan hon
öfvertygat sig, att det verkligen var hennes brors
vagn, man sett.

Enligt den tidens etikett eller på en gång fria
och inskränkta begrepp om "det passande" kunde en
ung dam af stånd icke gerna bo helt ensam med
sina domestiker, ens för ett par veckor och på ett
så undangömdt ställe, som slottet i la Tour de Peilz,
och svårigheten att finna ett antagligt sällskap åt
Roxane var nu fru Sarassins största bekymmer.

Emellertid kom händelsen henne till hjelp: den
gamle doktorn i Vevey hade blifvit efterskickad för
att hjelpa fru Ditts ledvrickning, och markisinnan
nämnde för honom helt flyktigt sin tilltänkta resa
och sin villrådighet att finna något äldre, bildadt
fruntimmer såsom sällskap åt sin dotter under tiden.

"Jag tror nästan, madame, att jag skulle kunna
gifva er anvisning på en person, passande i detta
fall," sade doktorn betänksamt.

"Åh, ni skulle verkligen i hög grad förbinda
mig, om så vore," inföll fru Sarassin glad. "Kan ni
skaffa mig ett fruntimmer, som är antagligt, så har
ni till och med godtgjort er oartighet att icke vilja
upptäcka för mig, hvem som var er patient, då ni
för några veckor sedan sist var här i slottet," fortfor
hon småleende.

"Om jag icke egde den tystlåtenhet och
försigtighet ni förebrår mig, madame, så skulle jag nu icke
kunna tjena er," svarade doktorn skrattande.

"Verkligen! Nå i alla fall så är er hemlighet
nu upptäckt, och jag tror mig veta, hvem den
hemlighetsfulla patienten var."

"Det är mycket möjligt, madame, ty jag har en
hög tanke om er gissningsförmåga."

"Ni är sarkastisk; men har jag icke rätt, att det
var en ung qvinna med mögligt hår och gröna ögon?"
sade markisinnan skrattande och på skämt användande
hushållerskans absurda uttryck.

Doktorn skiftade hastigt färg och syntes
öfverraskad och generad, medan markisinnan blef helt
allvarsam och tankfull vid den oväntade verkan hennes
ord haft.

"Ni ser att jag är väl underrättad. Skulle ni
nu icke vilja ha förtroende för mig?" tillade hon
hviskande.

"Tvärtom, madame, jag ser att ni är illa
underrättad, ty ni skulle annars icke ännu en gång begära
detta förtroende."

"Se så, doktor, blif icke stött ... Jag vill
emellertid säga att er uppriktighet i detta ögonblick
möjligen skulle kunna förekomma stora olyckor i min
familj."

"Madame, jag vore otröstlig, i fall så skulle vara;
ty ett löfte är för mig i alla händelser bindande ...
Hvad den ena anser för en olycka, kan en annan
finna lyckligt; och en läkares tystnad och
grannlagenhet äro den ena hälften af hans kall."

Markisinnan bet sig i läppen och doktorn tillade,
i det han tog sin hatt:

"Är det er önskan att se det fruntimmer, hvarom
jag talte, och som möjligen skulle kunna bli fröken
Sarassins sällskap under er frånvaro?"

"Ja, jag tackar er. Ni känner henne,
förmodar jag?"

"Endast sedan några veckor; men jag tror mig
kunna ansvara för hennes karakter."

"Efter så kort bekantskap?"

"Det är omständigheterna, madame, ännu mera
än tiden, som låta oss känna menniskorna."

"Bor hon i Vevey?"

"Ja, för närvarande; hon är engelska, efter hvad
jag tror."

"Så mycket bättre. Jag har stort förtroende till
engelskorna i det fall hvarom här är fråga; berätta
mig emellertid hvad ni vet om henne."

"Det är nästan ingenting med afseende på
hennes yttre förhållanden; ni minnes kanske en
olyckshändelse på sjön under den storm, som för en månad
sedan rasade här och ..."

"Ja, jag tror väl. Det var några resande, som
omkommo; en engelsk familj, efter hvad jag hörde."

"Nej, de, som drunknade, voro tyskar; ett nygift
par ifrån Hamburg och en engelsk betjent, hvars
herre tillika med båtkarlen och en annan person blefvo
räddade. Engelsmannen fördes sanslös till Vevey,
och ehuru han undkom faran att drunkna, fruktade
jag likväl att han skulle dö i den smittsamma
nervfeber, hvari han insjuknade, som han troligen
ådragit sig genom förkylning i vattnet, och hvilken,
som ni vet, varit mycket gängse hos oss denna vår.
Jag hade mycket svårt att få någon sköterska åt honom,
ty man fruktade smittan, då miss <i>Douglietz</i> kom till mig
ock anmälde sig sjelf som sådan, efter hon var hans
landsmanninna, och det är i denna egenskap, jag lärt
känna icke endast hennes milda och saktmodiga lynne,
utan äfven hennes ovanliga bildning och oegennytta,
ty jag har måst lofva henne att icke ens för den
resande, som nu är utom all fara, nämna hennes
namn eller ett ord om hennes tålamod och
outtröttliga omsorger, så länge hans lif sväfvade i fara."

"Det är mycket vackert, allt det der," sade fru
Sarassin, som icke fästat synnerlig uppmärksamhet vid
doktorns ord och var otålig att få saken afgjord. "Ni
gör mig en stor tjenst, om ni nu genast vill hafva
den godheten att skicka hit det der gamla fruntimret.
Jag skulle naturligtvis önska att se och tala med
henne innan jag reser i afton."

"Hm, jaha, men hon är icke så mycket gammal.
Hon har varit guvernant, efter hvad jag tror, och
skulle önska en dylik plats."

"Ja, jag förstår, det är bra; Roxane kan rätt
väl behöfva någon öfning i språk och musik — ty
det blir ingenting af för henne på egen hand — det
passar förträffligt ... Farväl, min gode doktor; jag
hoppas att vi skiljas som vänner och att ni, såsom
min brors läkare, äfven vill egna min dotter er
tillsyn och vård, i fall den behöfs."

Markisinnan försvann inom dörren till sitt
kabinett, der kammarjungfrun redan var sysselsatt att
packa i hop hennes kappsäck, och der hon nu satte
sig ned för att skrifva ett bref af följande innehåll:

"Herr Désor!

Min bror har i dag helt oförberedt rest ifrån
slottet la Tour. Om ni vet någonting derom, så gif
mig genast på Freybourg underrättelse hvar han kan
träffas. Efter all anledning står han i begrepp att
gifta sig, och jag reser ännu i dag för att söka
förekomma denna olycka. Jag är i en förfärlig oro. Att
underrätta den förmodade bruden om hennes misstag
är lika vådligt som att låta henne begå det. Hvad
är att göra? Det ni för en månad sedan skickade
mig med en viss Maurice Wacherau, var nästan helt
och hållet misslyckadt. Det väsentligaste felades.
Gör ännu ett försök och spara hvarken penningar
eller ansträngningar.

<i>C. de S.</i>"

Hon hopvek brefvet och adresserade det till:
Herr Notarien Désor i Genève.

*

</chapter>


<chapter name="8.">

<h1>8.</h1>

"Postvagnen till Freybourg går icke förr än kl.
sex i afton, madame," sade Marion ett par timmar
derefter, då hon inkom i matsalen, der fru Sarassin
och hennes dotter sutto vid det ganska tarfliga
middagsbord, som fru Ditts kökspiga kunnat, under sin
matmors sjukdom, servera dem.

"Jag hinner således icke till Freybourg förr än
i morgon," suckade markisinnan undergifvet och utan
en aning om möjligheten att, såsom i våra dagar,
kunna tillryggalägga denna väg på mindre än tvänne
timmar.

"Derute är ett främmande fruntimmer, som
önskar tala vid er, madame," tillade flickan,

"Ah, det är doktorns protegée, förmodar jag ...
För in henne i salongen, jag kommer strax."

Fru Sarassin steg upp, kastade en blick i
spegeln och jemkade de stora fricerade löslockarne, som
voro anlagda för resan, och som sutto i två stora
ruskor vid hennes tinningar, — alldeles så som vi se
dem på porträtt af drottning Desideria — rättade sin
krage och gick att mottaga sin dotters blifvande
guvernant och sällskapsdam.

Då markisinnan kom in i salongen, blef hon
öfverraskad att finna ett fruntimmer, som knappt
tycktes kunna vara mer an tjugosex eller tjugosju
år, oaktadt hon var klädd i en mörk klädning med
högt lif, som endast gamla gummor den tiden brukade,
en stor brun silkessjal och en hatt, som kunnat passa
åt en person, som varit tre gånger så gammal.

Detta fruntimmer, hvars lugna och anspråkslösa
hållning försonade fru Sarassin med hennes oväntade
ungdom och vackra ansigte, var det samma som för
en månad sedan i den lilla savoyiska byn på andra
stranden af Genèvesjön visat ett så lifligt intresse för
de resande, hvilka under det hotande ovädret ämnade
sig till Vevey.

Nu, liksom då, hade hennes ansigte ett uttryck
af mild melankoli; man tyckte sig se att hennes själ
och tankar voro bundna vid något fjärran föremål,
att hon nästan endast mekaniskt sysselsatte sig med
det, som fans omkring henne, och att hennes lif egde
ett uteslutande och hemligt mål och intresse, hvartill
hon hänförde allt, och för hvilket allt annat var
underordnadt.

Det var detta, som den sluga fru Sarassin med
snabb uppfattning genast anade, utan att egentligen
bedöma det rätt.

"Ni är det fruntimmer, som doktor Pingler
rekommenderat?" sade markisinnan frågande och med
ett artigt småleende, sedan hon med en hastig blick
granskat den främmande ifrån hufvud till fot.

"Ja, madame; doktorn trodde att jag möjligen
skulle kunna motsvara edra önskningar", svarade
denna; och genom sjelfva ljudet af hennes röst och
blicken i hennes Öga kände markisinnan sig
öfvertygad, att om än denna qvinna icke aflagt något
klosterlöfte, så var hon likväl lika skild från verlden
och ungdomens fåfänga, som någon nunna, och hon
återtog derför i vänligare ton:

"Ert namn, jag ber?"

"Elisa Douglietz, madame."

"Ni är enka, förmodar jag?"

"Nej, jag är ogift."

"Ah, förlåt, er drägt, ert utseende och ert
ovanliga allvar läto mig förmoda detta ... Ni har varit
lärarinna?"

"Ja, madame, men jag har som sådan inga betyg
med mig; jag har senast vistats såsom sömmerska och
medhjelparinna åt oldtfrun i ett engelskt hus."

Markisinnan rynkade ögonbrynen en smula åt
den simpla egenskap, hvari den främmande uppträdt,
men tillfällets tvång gaf henne intet val och hon
återtog:

"Ni har väl era papper med er? ... Ni förstår,
att då jag reser bort och lemnar min dotter helt
ensam i er vård, måste jag vara nogräknad med det
sällskap jag ger henne."

"Det förstår jag mycket väl, madame, och anser
derför doktor Pinglers rekommendation af långt mera
värde för er, än alla den gamla engelska oldtfruns,
mrs Banks välmenande loford," sade miss Douglietz
och räckte markisinnan ett litet konvolut.

Fru Sarassin ögnade igenom papperen deri, men
de voro skrifna på engelska, och som hon kände detta
språk temligen ofullständigt, hade hon egentligen
endast det undertecknade namnet att fästa sig vid.

"Chatarina Banks, oldtfru och hushållerska vid
Oukwoodhouse," läste markisinnan helt högt och
tillade:

"Hvem tillhör denna egendom?"

"Lord <i>Astley Hawerfield</i>, madame," svarade miss
Douglietz, med en liten skiftning af rosenfärg på sina
bleka kinder, som den annars skarpsynta fru Sarassin
lyckligtvis inte märkte, fördjupad som hon var inom
sig sjelf i en tyst och afgörande öfverläggning
angående den allt för unga och allt för vackra miss
Douglietz' antaglighet.

Ändtligen hade hon beslutit sig och sade högt:
"Allt det der är bra, men kan ni ännu i dag flytta
hit, ty jag vill ogerna lemna min dotter ensam, när
jag reser om ett par timmar."

"I afton, madame, skall jag vara i ordning, om
ni så vill ... Men kanhända att ni är så god och
presenterar mig för er dotter, innan vi anse saken
för afgjord."

"Ni har mycket rätt." Markisinnan drog på en
klocksträng och tillade: "Roxane är nyss fylda sjutton
år, hon är nästan ett barn, och jag blir er förbunden,
om ni vill anse er lika mycket för hennes guvernant
som sällskap; hon kom ur pensionen först denna vår,
och hennes kunskaper äro icke stora ... Marion,"
fortfor hon, då kammarjungfrun inkom, "bed fröken
Roxane komma hit."

"Nåväl, miss Douglietz, ni nämner ingenting
om den ersättning ni önskar, för att stanna här till
min återkomst; jag hoppas edra pretentioner icke äro
allt för stora."

"Hvad den saken angår, så lemnar jag det helt
och hållet åt er att bestämma," sade miss Douglietz
småleende. "Jag är främling här och önskade i alla
händelser stanna någon tid i Schweiz, och det är
redan för mig en lycklig tillfällighet, om jag finner
ett hem här hos er dotter."

"Vi lemna då afgörandet derom tills jag
återkommer," inföll fru Sarassin, som fann att doktorn
hade rätt, och att den engelska guvernanten
åtminstone icke var någon affärsmenniska.

"Dörren öppnades i det samma och Roxane
inträdde. Hon stannade ett ögonblick obeslutsam, men
då hennes mor presenterade miss Elisa Douglietz
såsom hennes blifvande sällskap, gaf den unga flickan
vika för det behagliga intryck, som den främmande
gjorde äfven på henne, och sade lifligt med
ungdomens öppenhjertighet, i det hon räckte henne handen:

"Ack, vi skola säkert blifva vänner; jag känner
redan, att jag kommer att älska er."

"Jag tackar er, min fröken; måtte edra ord bli
sanning," svarade miss Douglietz rörd, och, som det
tycktes, lika angenämt öfverraskad af den unga
flickans barnslighet, som denna af sin guvernants milda
ansigte.

Fru Sarassin tyckte visserligen, att Roxane
kunnat vara litet mera försigtig och återhållsam i sin
vänskapsförsäkran, men det var nu icke tid att hålla
föreläsning derom; doktorns skyddling syntes henne
för öfrigt till sätt och språk fullkomligt destinguerad,
och då markisinnans resa var af den nödvändighet,
att den hade blifvit företagen äfven om hon skulle
hafva lemnat sin dotter helt ensam i det gamla
slottet, så ansåg hon händelsen nu hafva gynnat henne
på ett märkvärdigt sätt.

Redan en hel qvart före afgångstiden satt den
otåliga och bekymrade frun i postvagnen, för att vara
försäkrad om plats, och då klockan slog i S:t Martina
kyrktorn, rullade vagnen af med henne på vägen åt
Freybourg.

<i>Slut på första afdelningen.</i>

*

</chapter>

<chapter name="Andra afdelningen. 9.">

<h1>Andra afdelningen.</h1>

<h1>9.</h1>

Samma postvagn, som skulle föra fru Sarassin
till Freybourg, hade en half timme förut fört till
Vevey en vacker ung man, som tycktes hafva varit lika
angelägen att komma till den lilla staden som hon
varit att komma derifrån, ty han hade väl tio
gånger frågat konduktören om vägens längd och han gaf
sig knappt tid att låta vagnen stanna innan han
hoppade ur.

Det var på den plats, som nu utgör Veveys hamn,
han befann sig, ett vackert torg, omgifvet af höga
träd och med det så kallade "Grenette" eller "Halle
an blé" i bakgrunden, hvars öppna pelargång då som
nu utgjorde för fruktmånglerskor och bakelsegummor
ett skydd för regn och solsken.

Så snart den resande satt foten på marken
frågade han brådskande hvar doktor Pingler bodde, och
som doktorn var en af stadens notabiliteter, så var
det alls icke svårt att få reda på hans bostad; den
låg vid slutet af en liten gata utan namn, ända ned
vid stranden af sjön, just der ridskolans manege nu
ligger, och den resande styrde genast sina steg ditåt.

Dessa steg, som i början voro så hastiga, att
man kunnat tro det hans lif berott på en konsultation
med den hederlige doktorn i Vevey, blefvo emellertid,
innan han hunnit till den första tvärgatan, helt
långsamma, och då han kommit till hörnet, der han borde
vika af till höger nedåt sjön, stannade han alldeles,
förde handen betänksamt, gång efter annan, genom
det rika, krusiga håret och syntes helt villrådig.

Det var tydligt att den tanke, som varit den
herskande hos honom då han kom, så småningom
förändrats och nu blifvit helt och hållet neutraliserad
genom någon annan.

Han vände sig helt tankspridd omkring, stirrande
ömsom nedåt tvärgatan — som på högra sidan icke
egde något hus mer än doktorns, hvilket låg ett par
stenkast ifrån honom vid slutet af en trädgård,
omgifven af en mur, öfverklädd med klängrosor — och
ömsom uppåt höjden till venster, der S:t Martins
kyrktorn syntes mellan träden, och ett par minuter
derefter vandrade han långsamt uppåt de terrasser,
som omgifva kyrkan, det vill säga rakt i motsatt
riktning af hvad han först ämnat.

Strax nedanför dessa terrasser brusar den
nyckfulla strömmen Veveyse, hvilken ömsom är en bäck
och ömsom en flod, och hvars steniga och breda bädd
om sommaren är till hälften torr och kröker sig
omkring "les Bosquets de Rouvenaz", en vacker
promenad, som då likväl endast var en vild skogsbacke,
utan både soffor och sandgångar, hvilka nu försköna den.

Utsigten ifrån kyrkogården öfver staden
nedanför, öfver sjön och alperna på andra stranden är
förtjusande, men den resande tycktes icke egna någon
synnerlig uppmärksamhet deråt, fördjupad som han
tydligen var i någon plågsam tankegång.

Man skulle emellertid icke kunna se detta öppna,
frimodiga och solbrända ansigte, utan att känna sig
öfvertygad, att ett moln icke länge kunde dröja derpå;
och klockan i tornet uppöfver honom hade heller icke
slagit tvänne gånger innan han tycktes hafva besegrat
sina pinsamma tankar och fattat sitt beslut.

Han hade gått fram och åter mellan grafvarne
på kyrkogården, men hastigt reste han upp hufvudet
liksom trotsande eller afskakande den ide, som
plågade honom, följde den breda trappan, som går rundt
omkring kyrkan, till andra sidan, och steg hastigt
utför den branta vägen tillbaka till staden, och stod
nu ändtligen inom några minuter vid doktorns dörr.

Han drog på klocksträngen, och då en äldre,
snygg qvinna öppnade, frågade han om doktor Pingler
var hemma.

"Ja, min herre, men hans mottagningstimme är
klockan fyra," svarade hon.

"Det är icke som patient jag vill träffa honom,
madame; mitt ärende är af helt annan art. Jag är
resande och önskar få tala vid honom genast,"
återtog den främmande med ett så behagligt småleende,
en så artig bugning och en så vördnadsfull betoning
af ordet madame, att den gamla pigan helt smickrad
gick att annonsera hans visit för den i sin
middagslur nyss insomnade doktorn.

Artigheten, denna på en gång så betydelselösa
och betydelsefulla egenskap, skulle kunna kallas
samhällslifvets olja; vi fästa ofta lika liten vigt dervid
som vid smörjkoppen i en ångmaskin, och den förutan
skulle likväl hvarken fartyget eller lokomotivet komma
ur fläcken.

Fransmannen är ofta så frikostig med denna olja,
att han halkar fram som en ål öfverallt, under det
den stele engelsmannen anser under sin värdighet att
ens nyttja en droppe deraf och derför endast helt
trögt, som en rostig skruf, tränger sig fram genom
lifvet; och hvad oss svenskar angå, så äro vi också
vanligen tämligen sparsamma derpå.

Om doktorns hushållerska icke fått ett angenämt
intryck af den resande, så hade hennes husbonde
troligen fått sofva i ro, men nu syntes denne efter tio
minuter i dörren till den lilla matsalen, dit den unge
mannen blifvit införd.

Doktorns gråspräckliga hår stod rätt upp på ena
sidan af hufvudet och halfva hans ansigte var
eldrödt och randigt efter skinnkudden i hans soffa, mot
hvilken han legat, hans ögon voro runda och
stirrande, som på en kattunge, och han såg så bister och
ogästvänlig ut, som endast en gubbe, uppväckt ur sin
sömn, kan göra.

"NÅ väl, min herre, hvad Är det för en vigtig
sak, hvarom det Är fråga?" sade han kärft, under
det han qväfde en gäspning, och stannade, med
händerna i fickorna, midt på golfvet framför sin gäst,
som han granskade ifrån hufvud till fötter.

"Förlåt mig, herr doktor, jag ser att jag stört
er, men ..."

"Till saken, till saken, min herre; hvarmed kan
jag tjena er?" afbröt doktorn något vänligare, under
det han gjorde ett tecken åt den främmande att
sitta ned och sjelf mottog en stoppad tobakspipa,
hvarmed den gamla hushållerskan inkommit.

"Ni har en patient i ert hus, herr doktor, en
engelsman, är det icke så?" började den unge
mannen, som intagit den plats i soffan bredvid doktorn,
som denne anvisat honom.

De första blossen ur pipan hade nu jämnat
rynkorna i doktorns panna, han glömde sin afbrutna
middagslur och kände sig helt kry och upplifvad, men
han svarade likväl ingenting utan fixerade blott sin.
gäst med en godmodig nyfikenhet.

"För tolf dagar sedan," fortfor denne, "läste jag
i London i en tidning att lord Hawerfield varit nära
att drunkna i Genèvesjön, att han lyckligtvis blifvit
räddad genom en skicklig simmare, en ung doktor
Pingler i Vevey, men nu låg illa sjuk och vårdades
i doktorns hus."

"Nå, tycker ni att jag ser ut som en skicklig
simmare," sade doktorn allvarsamt.

"Det är svårt att kunna se, men ..."

"Tycker ni då åtminstone att jag är ung?"

"Hm, det var förmodligen er son, herr doktor."

"Jag har ingen son, min herre," återtog doktorn,
som tillslöt det ena ögat och plirade med det andra
på sin gäst, med ett komiskt uttryck.

"Det är då något misstag ... men det stod så i
tidningen."

"är ni engelsman, min herre?"

"Nej."

"Nå, så mycket bättre, då kan jag utan omsvep
säga er, att de engelska tidningarna ofta hafva mycket
litet reda på hvad de prata om."

"Skulle då ingen olycka hafva händt lorden?
Är han kanhända alls icke här i Vevey?"

"Jo, han har mycket riktigt varit i fara, han
vistas nu här hos mig, men jag har alls ingen den
ringaste förtjenst af hans räddning ur vågorna ..."

"Men kanhända så mycket mera af hans vård,
i fall han är sjuk?"

"Han har verkligen haft en svår nervfeber, ännu
farligare för hans lif än stormen på sjön här utanför."

"Och hur befinner han sig nu?"

"Sedan några dagar är han utom all fara."

"Kan jag få träffa honom?"

"Nej, min herre. Saken är, att lorden hade
anbefalt mig att icke för någon nämna hans namn
eller hela händelsen, han ville icke att man skulle
känna till hans vistande här. Han tycker icke om
sqvaller och prat, och den uppsnappade berättelsen
om hans missöde och sjukdom, som den engelska
tidningen fått tag i, skall säkert göra honom missnöjd ...
Ni finner att under dylika förhållanden en visit,
innan han ännu är återstäld, kanhända är indiskret."

"Men han är min vän ..."

"Så skulle troligen de flesta af hans bekanta
säga, och ..."

"Min Gud, doktor, jag har rest genom natt och
dag ifrån London och hit, för att träffa honom, och
nu vill ni hindra mig ifrån att se honom — det är
icke möjligt," inföll den främmande med bestörtning
och steg häftigt upp.

"Hör på, min herre, lorden är konvalescent; han
vill och måste vara helt och hållet i lugn och
stillhet. Han har icke gjort undantag för någon, som
möjligen kunde vilja besöka honom, och jag har
ingen lust att eludera hans befallning."

"Men ni kan väl icke neka att åtminstone lemna
honom mitt kort ... Det är mer än två år, sedan
lord Hawerfield och jag sågo hvarandra. Han har
allt jemt vistats på resor och jag har icke förr än
nu vetat hvar han befunnit sig," tillade den unge
mannen i det han hastigt med en blyerts skref ett
enda ord i kanten af det visitkort, han upptagit ur
sin plånbok.

"Nej, det nekar jag icke; han skall få det vid
lägligt tillfälle, och ni kan ju emellertid, om ni
nödvändigt vill råka honom, här i Vevey afvakta hans
tillfrisknande."

"Ah, doktor, ni tror att man reser hundra mil,
för att sedan sätta sig att afvakta ett lägligt tillfälle ...
Lemna honom genast mitt kort; jag ber er derom —
lord Hawerfield skall tacka er, och ni skall finna, att
min ankomst påskyndar hans fullkomliga återställande."

Doktorn vände på kortet med tveksam min.
Han kunde hvarken läsa namnet derpå eller det nyss
tillagda ordet, som var svenskt; men den främmandes
enträgenhet och bedjande blick öfvervunno hans
betänkligheter, och han lemnade slutligen rummet, för
att till sin patient öfverlemna detta kort, som borde
hafva en så god verkan och på hvilket stod namnet
Alf Stjerne och ordet "förlåtelse" ditskrifvet med
blyerts.

Det dröjde också icke fem minuter, innan han
återkom och sade småleende:

"Ni hade rätt, min herre; lord Hawerfield vill
emottaga er ... Han tycktes blifva något upprörd,
men jag hoppas, att edert besök icke blir allt för
långt. Vill ni vara god och följa mig?"

Doktorn gick tillbaka genom en förstuga på
andra sidan om salen, öppnade en dörr, insläppte den
främmande och aflägsnade sig.

*

Det rum, hvari den resande inträdt, var lika
lågt och lika tarfligt möbleradt som salongen hvarifrån
han kommit; väggarne hade simpla papperstapeter
och voro fulla af gamla kopparstick, föreställande
jagtscener med otaliga hundar, sammankopplade i hela
processioner och förda af jägare till häst, en förgyld
gips-apollo prydde kaminen och en gammalmodig soffa
stod under det öppna fönstret hvarigenom doften af
rosorna utanför inträngde i rummet.

Knappt hade doktorn stängt dörren förrän en
annan, som förde till en sängkammare innanför
öppnades och Astley Cameron — eller lord Hawerfield<footnote>Se Psykologiska gåtor.</footnote>,
som för en månad sedan i sällskap med den stackars
bankiren och hans fru bestigit Dent d'Oche och
förolyckats på sjön — syntes på tröskeln.

Den främmande skyndade fram och i nästa
ögonblick låg Alf Stjerne i sin akademikamrats och gamle
väns armar.

Det var tio år sedan de båda tillsammans reste
ifrån Kronach i Baiern, der de då skildes ifrån deras
gemensamma vän Malkolm Schelting, som med sin
brud återvände till Sverige.

Alf Stjerne var nu trettiotvå år, men af hans
utseende skulle man icke gissat till denna ålder, ty
hans ansigte egde denna egendomliga friskhet och
liffullhet, som så länge trotsa tiden; den glade
kandidaten ifrån Lund hade i Paris slutat sina
medicinska studier och hade ett par år varit praktiserande
läkare både i Paris och London.

Hans ansigte hade under de tio åren ingenting
förlorat i behag, men den uppsluppna och pojkaktiga
glädtighet, som då var hufvuddraget deri, syntes der
nu icke mera; ett uttryck af sorg och nedslagenhet
låg deremot stundom i hans blickar och på hans panna
fans era kraft och allvar.

Hvad Hawerfield angick, tycktes rikedomen och
rangen icke hafva verkat fördelaktigt, hvarken på
hans utseende eller hans sinne.


En tioårig erfarenhet af penningens osvikliga
makt, af dess ofta förderfliga inflytande äfven på
hederliga menniskor och af dess cyniska förmåga att
skingra äfven de ljufvaste illusioner och bortblåsa
hvarje skymt af tillit och tro på mensklig oegennytta,
hade åt hans redan förut stolta och melankoliska
ansigte gifvit ett drag af köld och ofta hånfullt förakt,
som i verldens ögon gjorde honom till typen för en
högfärdig och egenkär aristokrat.

Och detta öfverlägsna förakt är kanske icke
rikedomens minsta våda och frestelse.

Det fordras en hög grad af ädelhet och en
upphöjd verldsåskådning, för att med öfverseende och
tolerans bedöma det smicker, det kryperi och den mer
eller mindre väl gömda egennytta, som man ständigt
ser under tusen former omgifva guldet; en tolerans,
som uppkommer endast genom en ärlig pröfning af
ens egen karaktär och en fullkomlig förmåga att tänka
sig sjeltf in uti de tusen olika frestande och kinkiga
förhållandena hos dem, hvilka så bittert sakna och
fåfängt eftersträfva detta allsmäktiga guld, och som
vi ofta äro allt för hastiga att nedsätta och
förakta derför.

I detta ögonblick syntes emellertid icke en skymt
af den sarkastiska bitterhet, som annars missklädde
Astley; hans af sjukdomen något aftärda ansigte, som
afspeglade en uppriktig rörelse och en sann glädje,
påminde åter om den fattige, unge magistern på
vindskammaren i Lund, hvilken för sin första kärleks skull
ämnade blifva adjunkt hos sin fosterfar, den gamle
prosten i Skurup."

"Du misstror mig då icke längre, Alf?" sade han
småleende, i det samma de båda vännerna satte sig
ned i Astleys provisoriska sängkammare.

"Kan du förlåta mig?" svarade Alf och räckte
honom handen med ett uttryck af ånger och blygsel,
som rörde Astley ännu mera.

"Min stackars Alf! Jag visste att du var
otillräknelig, och jag älskade dig lika mycket, men jag
fruktade att vi voro skilda för alltid, ty jag kunde
ju aldrig rättfärdiga mig inför dig."

"Händelserna hafva på ett smärtsamt sätt
rättfärdigat dig ... Sedan mer än ett år har jag längtat
att räcka dig min hand och få din förlåtelse, men som
du irrat omkring öfver allt, visste jag icke hvar jag
skulle söka dig, då mina ögon händelsevis föllo på en
korrespondensartikel i en tidning, som berättade din
lifsfara och ditt vistande här i Vevey."

"Hvad man har litet att sysselsätta sig med, då
en person utan all betydelse som jag kan blifva
föremål för en dylik offentlig kungörelse," sade Astley
harmfullt.

"Det är lord Hawerfield, min vän, som har
betydelse i verldens ögon; glömmer du det?"

"Ah ja; du har rätt. Jag var nära att, liksom
åsnan i fabeln, taga den uppmärksamhet åt mig, som
endat afser det namn och den ställning i verlden, jag
har ... Jag har nästan såsom konungarne upphört att
vara menniska och värderas som sådan; jag är endast
en tom titel, "en ljudande malm och en klingande
bjellra" betecknande så och så många tunland jord
och ett visst röstantal för de kommande
parlamentsvalen," sade Astley skrattande.

"Kanhända är det så. För mig är du emellertid
endast Astley Cameron, studenten ifrån Lund, hvars
vindskammare jag delat."

"Men hvars guld du nu försmår."

"Icke försmår, men som jag icke mera behöfver ...
Ack, när skola menniskorna lära sig att rikedomen
icke är en så afundsvärd lycka, utan snarare ett tungt
ansvar, en börda af hundra svåra pligter."

"Säger du detta såsom en påminnelse åt mig,
som så illa uppfyller dessa förmenta pligter."

"Nej, det var endast ett ofrivilligt uttryck af min
egen åsigt om saken ... Men emellertid är jag
öfvertygad, att du snart återvänder till England, för att
föra ett verksamt och nyttigt lif."

"Jag har icke ännu tänkt derpå ... Detta sista
äfventyr, min sjukdom och mitt ensliga vistande här
ha väckt besynnerliga tankar i min själ ... Men du
nämnde att omständigheterna rättfärdigat mig inför
dig, berätta mig då hvad som händt."

"Det har händt att jag åter är ensam i verlden,
att jag har der ingen annan att älska än dig."

"Hvad! Din hustru? Är hon död?"

"Åtminstone för mig ... Vi äro skilda ..."

"Berätta mig allt. Har hon talat, har hon
förklarat den olyckliga och besynnerliga scen, som väckte
din svartsjuka?"

"Nej, men hennes senare uppförande har tillräckligt
förklarat den."

"Och du är lugn? Du bär ditt öde som en man?
Himlen vare lof! Jag väntade att antingen aldrig återse
dig eller återfinna dig förkrossad, ty detta giftermål
var en olycka."

"En stor olycka, men som jag nästan hade
förtjent; man trotsar icke strafflöst allt förnuft och
besinning ... Måtte jag aldrig återse denna qvinna mer."

"Men du är likväl icke fri; hon är ännu din
hustru och bär ditt namn."

"Ty värr; jag hoppas likväl att hon aldrig skall
göra anspråk derpå."

"Du älskar henne då icke mera?"

"Jag afskyr henne! Åh, om du visste, Astley,
hvad jag lidit ... Jag tror dessutom, att det icke var
kärlek, utan snarare galenskap, hon ingaf mig."

"Jag trodde nästan detsamma, då jag såg dig
bredvid henne."

"Om du insåg mitt dåraktiga sinnesrus, så
förlåter du också dess vanvettiga yttringar, som likväl,
sällsamt nog, ännu icke helt och hållet upphört."

"Hvad menar du?"

"Skulle du kunna tro, att för en timme sedan, här
i Vevey, återkom ännu en gång några ögonblicks
tvifvel om din heder och din oskuld."

"Och likväl ..."

"Vänta, jag skall säga dig allt, det föll mig in,
just som jag var på väg till doktorns hus, att hon
helt nyss varit här ... Att det var du ..."

"Om du ännu ett ögonblick kan inrymma en,
tanke, som ställer oss båda gemensamt, så har du icke
hunnit långt i rätta bedömandet hvarken af henne
eller mig," afbröt Astley med ovilja.

"Förlåt mig, Astley. Jag gjorde orätt uti att
uttala en flyktig och orimlig idé, framkallad af en
händelse ... På vägen hit mötte vi en vagn; den
passerade helt hastigt förbi, men jag såg deri ett
fruntimmer, som lifligt påminde om henne."

"Tror du att det kunde vara hon?" utropade
Astley bleknande och steg hastigt upp.

"Hvad betyder din sinnesrörelse, Astley? I
himlens namn, låt oss icke ännu en gång missförstå
hvarandra."

"Den betyder, att äfven jag fruktar, att hon
verkligen varit här."

"Här i Vevey?"

"Hos mig; i detta hus; inne i mitt rum."

"Men i detta fall ..."

"Alf, du måste obetingadt tro på min heder och
uppriktighet, om en förklaring mellan oss skall blifva
möjlig ... Om din hustru verkligen varit här, så är
det <i>mig</i> ännu mera förhatligt an dig, var öfvertygad
derom," återtog Astley allvarsamt.

"Hon skulle då ännu älska dig?"

"Jag kan ingenting svara dig derpå och vill
ingenting annat veta om denna qvinna än hvad som
rör dig ... Låt oss lemna denna flyktiga förmodan om
hennes härvaro, och förklara i stället allt som är
dunkelt för mig med afseende på ditt orimliga giftermål."

"Ja, jag skall göra det, om min berättelse icke
tröttar dig allt för mycket; din läkare har ålagt mig
försigtighet."

"Men han skulle visst icke ha något emot, om
jag fick stanna instängd här ännu en månad."

"Du bibehåller din misstänksamhet ... han såg
likväl ut som en hederlig karl och icke som en
egennyttig charlatan."

Astley ryckte på axlarne, svepte nattrocken bättre
omkring sig och lutade sig emot kuddarne i soffan.

"Du vet," började Alf, "att då vi för åtta år
sedan skildes åt, var det derför att jag i Paris ville
afsluta mina medicinska studier. Din frikostighet satte
mig i stånd dertill, och ett par år derefter hade jag
hunnit mitt mål, men innan dess hade en händelse
inträffat, som så olyckligt inverkade på mitt öde. Då
jag säger en <i>händelse</i>, är det kanske för att undvika
det rätta uttrycket, ty, som du vet, få icke sällan
händelserna bära skulden för de olyckliga följderna af
våra tanklösa handlingar."

"Ack, min käre Alf, du glömmer att, efter min
tanke, äro våra <i>handlingar</i> icke annat än <i>händelser</i>,"
inföll Astley leende.

"Det är sant, du tviflar på den fria viljans
existens. Nåväl, så mycket lättare skall du då förstå
och ursäkta hvad jag meddelar dig ... Och i sanning,
det gifs handlingar och episoder i vårt lif, som vi
knappt kunna förklara på annat sätt, än genom en
sällsam och ofrivillig förblindelse, ett slags vaken sömn,
som bundit vårt omdöme och gjort oss otillräkneliga.

"Det var en afton, ett par år efter sedan jag
kommit till Paris, som jag, kommande ifrån Rue
Bonaparte, gick öfver Quai-Voltaire och stannade vid
Seine, der en kolportör på sjelfva barieren under de
stora pilarne bredt ut sitt kram af dåliga kolorerade
stentryck, små böcker, poem och ströskrifter. Jag
ämnade köpa en karta öfver staden och rörde om bland
hans skräp under det jag sökte derefter, då högljudda
röster, buller och klagoskri nådde mitt öra.

"Jag vände mig om och såg en folkhop helt nära
Pont-des-Arts, samlad omkring en qvacksalfvare, som
der tagit plats med sitt bord och sin låda, full af
burkar och flaskor.

"Denne, klädd i smutsig, hvit halsduk och höga,
styfva skjortkragar, en grof och bredaxlad karl, med
utstående, skefva ögon och blondt hår, bred uppnäsa
och ett konstladt, obehagligt uttryck i sitt ansigte,
hade fattat en helt ung och späd gosse i håret och
tilldelade honom slag på slag med en grof läderpiska.

"Just som jag, upprörd öfver hans brutalitet,
ämnade tränga mig igenom den gapande och bullersamma
hopen, släppte mannen sitt tag och gossen, som det
tycktes, alldeles utmattad, föll ned på knä och
utropade:

"Det är inte sant! ... Jag är oskyldig! ... Se der
springer tjufven!"

"Mängden delade sig vid dessa ord. Alla blickade
åt det håll, hvaråt han pekade och en polissergeant,
som under tiden trängt sig fram, utropade:

"Han har min själ rätt! ... Se, den lilla kanaljen
der borta kastar plånboken i strömmen!" — Och han
skyndade i det samma att förfölja en annan pojke,
som i full fart syntes springa utmed kajen, nedåt
Pont-Neuf.

"En del af folkhopen följde honom, men de flesta
stannade qvar, rörda liksom jag af den misstänkte
gossens tårar och ovanliga skönhet.

"Hvad är det, som har händt?" frågade jag en
liten rödbrusig, tjock och välklädd karl med utseende
af en hökare, som höll båda händerna instuckna i
bakfickorna af sin rock.

"Jo, min herre," svarade en fruktmånglerska
innan den tilltalade hann att öppna munnen, "den här
medborgaren, som icke ser ut att kunna skilja tuppar
och höns åt, har mist sin plånbok, då han skulle köpa
en sminkburk, och påstod att doktorns gosse stulit
den ur hans ficka, och fastän nu fickorna äro tomma,
håller han, som ni ser, händerna deri, för att icke
äfven mista sminket," tillade hon, anspelande på hans
röda händer och skrattande försmädligt i harmen öfver
den förhastade beskyllningen, som ådragit den
anklagade en så grundlig aga.

"Jag är säker att det var den der spelevinken,
som trädde näfven i min ficka," mumlade
"medborgaren" halfhögt och stirrade envist på, qvacksalfvarens
lilla medhjelpare, som allt jämt snyftande låg på knä.

"Men ni hör ju att er plånbok blef kastad i
Seine der borta ... Ni borde blygas att anklaga det
stackars barnet," återtog qvinnan, och alla de
kringstående instämde med henne.

"Jag trängde mig emellertid fram till min
tvetydige ämbetsbror, just som denne med tragisk patos
sammanknäppte sina händer och utropade:

"Mina herrar och damer! jag ber er besinna mina
känslor, då jag nu finner, att jag i min redliga
förtrytelse misshandlat detta barn, min stackars lilla
bror ... Vi äro främlingar, vi hafva ingenting annat
än vår heder och vår ärlighet att bevara, och
fruktan att min bror kunnat begå ett felsteg,
öfvermannade mig ... Ni sen hans tårar... Mina herrar och
och damer, skulle ni kanhända vilja göra en liten
insamling, för att trösta honom ... Se här, Henry, gå
omkring till detta sällskap, jag är säker att de vilja
visa deltagande för de oförtjenta slag, du fått ..."

"I det samma satte han en messingstallrik i
gossens hand, reste upp honom och förde honom vid
axeln fram till mig, som kommit honom närmast.

"Vid de första orden af den skurklike mannen
insåg jag, att allt detta troligen var en af dessa så
vanliga små gatkomedier, hvilka, ständigt varierade,
ofta med en beundransvärd talang uppföras för den
alltid godtrogna och lätt lurade gatbefolkningen i
Paris, der man, ifrån den högste till den lägste, tycks
finna en verklig förnöjelse uti att blifva mystifierad;
man älskar der så mycket alla möjliga sinnesrörelser,
att man känner en verklig tacksamhet emot dem, som
uppväcka sådana, och aktar sig noga att gifva sin
eftertanke eller sitt förnuft lof att komma mellan, för
att skingra den kära illusionen af en förorättad dygd,
en himmelsskriande orättvisa, en upprörande grymhet
eller ett gräsligt brott, som i sjelfva verket aldrig
funnits till.

"Med öfvertygelsen om ett narrspel lade jag med
hemlig afsigt ett femfrancsstycke på gossens tallrik och
fick till tacksamhet för en så oväntad och ovanlig
frikostighet en djup bugning och ett svassande tal af
hans bror och en komplimang af den välvilliga
månglerskan, som i sin tur skyndade att ditlägga hela
femtio centimer och med det samma smeka den vackre
gossens fina kind med sina grofva fingrar.

"Qvacksalfvaren gjorde inom ett par minuter en
ganska god affär; exemplet af min generositet hade,
liksom hvarje initiativ till godt eller ondt, verkat
elektriskt på denna rörliga befolkning, hvilken lika lätt
utogjuter blod som tårar. Med handen på hjertat och
en gratiös, omfattande bugning för mängden, som
ändtligen skingrade sig, drog gossen sig tillbaka, som en
recettagare på en teater. Hans bror hopsamlade sina
flaskor, igenlåste sin låda, som han tog på ryggen,
och båda två aflägsnade sig.

"Detta uppträde hade emellertid på mig gjort ett
intryck, som jag icke kan beskrifva, ty i det samma
den misshandlade gossen reste sig upp och kom emot
mig med sin messingstallrik, anade jag, att det var
en flicka.

"Jag lät dem nu få några stegs försprång men
följde dem sedan med föresats att om möjligt söka
rädda detta arma barn ifrån förnedringen och eländet
af den rol, som hennes bror troligen mot hennes vilja
tilldelat henne,

"Det föll mig icke in, att det förmenta medlidande,
den kristliga menniskokärlek, jag trodde mig känna,
kanhända icke var annat än en liflig beundran för
det vackraste och i synnerhet det mest originella
ansigte jag någonsin sett.

"Min fruktan, att den nyss uppförda scenen skulle
upprepas i en annan del af staden, bekräftades
emellertid icke; de togo vägen långsåt stranden af Seine

gingo öfver Petit-Pont och stannade slutligen vid
porten af ett hus på en af de små gatorna i La cité nara
Notre Dame.

"För att icke förlora dem ur sigte, följde jag
genast efter, helt tyst tagande samma väg som de,
uppför tvänne temligen snygga trappor, och hörde dem
öppna en dörr, vid hvilken jag strax derefter stannade
och läste på en uppklistrad papperslapp:

"<i>Hiram Oatley Burroughs</i>

Läkare och kemist från Philadelphia."

"Jag besinnade mig ett ögonblick, om jag genast
skulle knacka på, men beslöt sedan att vänta en stund,
tills de hunnit arrangera sig i hemmet, så att jag
derigenom möjligen kunde få en bättre insigt i deras
vanor och förhållanden.

"Emellertid vågade jag icke dröja alltför länge,
ty troligen tillbringade de största delen af dagen på
gatorna, klockan var ännu icke sju på qvällen, och
att förlora en person i Paris, är ofta att förlora honom
för alltid.

"En halftimme derefter steg jag således åter upp
för trapporna och knackade på dörren till den
amerikanske kemistens rum.

"Ingen öppnade och det var alldeles tyst der
inne; jag lyssnade, orolig att hafva dröjt för länge och
fruktande att dessa vagabonder redan åter vore ute
på förtjenst och att jag kanske icke skulle
återfinna dem.

"Efter några ögonblick hördes emellertid lätta och
tysta steg af någon, som närmade sig dörren, men
ingen rörelse gjordes för att öppna, och troligen
lyssnade man derinne, liksom jag utanför.

"Jag frågade då helt högt på engelska, om jag
kunde få träffa doktor Burroughs.

"Hvad vill ni honom?" svarades på samma språk
af en mild och vek röst, som jag genast igenkände
såsom den unge gossens.

"Jag skulle vilja ha något medel för en
värkande tand," återtog jag, villrådig hvad anledning jag
i en hast skulle finna till mitt besök.

"Doktorn är icke hemma, och jag kan icke öppna.
— Återkom då han har sin mottagning," svarades
innanför och stegen aflägsnade sig.

"Jag hade icke observerat den nedersta raden af
papperslappen, som underrättade att doktorn mottog
sjukbesök kl. 9—10 på förmiddagarne; och det
återstod mig således att söka honom vid denna tid.

"Jag gjorde så äfven dagen derpå och fann honom
äfven nu klädd i en smutsig, hvit halsduk och höga
styfva skjortkragar, med en mängd berlocker i en
förgyld urkedja, och allt igenom spelande en värdigare
rol, som likväl blef betydligt sväfvande och osäker,
när han igenkände mig.

"Tacklande mellan sin misstanke, att jag var en
"mouchard" och sin förhoppning, att jag var en
engelsk lord, stannade han slutligen vid det senare
antagandet; tydligen styrkt deri genom mitt bestämda
nekande — och gaf mig slutligen en liten berättelse,
sann eller falsk, jag vet ännu icke hvilket, om sitt
och sin brors lif och lefnadsöden.

"Skulle ni icke vilja vara uppriktig emot mig och
säga er <i>syster</i>?" sade jag fixerande honom.

"Aha, min herre, jag förstår; det är då denna
besynnerliga förmodan, som gifvit mig äran af ert
besök," inföll han skrattande. "Hvad de förnäma
herrarne kunna få galna infall," tillade han med ett
uttryck, som frestade mig att gifva honom en örfil
och gå min väg, utan att ens hafva återsett den arma
varelse, för hvars skull jag kommit.

"Jag besparar dig den obehagliga berättelsen om
vårt vidare samtal och vår underhandling. Alla mina
misstankar bekräftades; denne föregifne kemist och
doktor var tydligen en amerikansk äfventyrare af
lägsta rang och värsta slag; och, hvad värre var,
hans unga syster gaf honom knapt efter, ehuru hon
ännu icke var mer än sexton år.

"Jag kunde då icke fatta detta, jag ansåg henne
ännu ren och oskyldig som ett barn, ehuru sväfvande
vid randen af eländets och brottets afgrund; jag ville
rädda henne till hvad pris som helst, och hennes
usling till bror, som i början misstog sig om mina
afsigter, insåg snart att min heder och min växande
kärlek till hans sköna syster voro honom en säkrare
inkomstkälla än min lättsinnighet skulle hafva varit.

"Om hon älskade mig tillbaka, vet jag icke;
naturligtvis inbillade jag mig detta då, åtminstone blef
hon snart fullkomligt förtrolig mot mig och berättade
bland annat, skrattande och nästan med stolthet — på
mina frågor om det första uppträdandet vid Quai
Voltaire — att den verklige ficktjufven var mycket
riktigt hon sjelf, att både den förmente polissergeanten
och den, han låtsade förfölja, voro hennes brors
kamrater och bolagsmän, och att, medan den tomma
plånboken kastades i Seine, lågo penningarne i hennes ficka.

"I denna uppriktighet låg emellertid mer cynism
än blygsel, och jag lyckades aldrig att göra för henne
begriplig förnedringen af den rol, hvari hon uppträdt.
Hon upplyste mig endast med egendomlig bonhommie,
att alltsammans var på förhand öfverenskommet, att
slagen af piskan voro så skickligt afpassade, att de
nästan aldrig träffade henne, och om så var någon
gång, "gjorde de icke särdeles ondt".

"Den enda smärta hon förstod, var den fysiska,
och på hennes fina, marmorhvita panna skimrade aldrig
annat än vredens eller förskräckelsens rodnad.

"Jag fattade icke då — jag upprepar det ännu
en gång — denna onaturliga varelse, född af en
europeisk qvinna, men ammad af en indianska i en
squatters hydda och sedan uppfostrad i ett hybble i
Newyork.

"Kontrasten emellan hennes veka och fina
skönhet och hennes pojkaktiga och djerfva sätt och språk
hänförde mig, hon liknade ingen annan qvinna, som
jag sett, sjelfva hennes namn: Mylitta, föreföll mig
förtjusande i sin vilda originalitet, och den kärlek, hon
ingaf mig, växte med hvarje dag, ehuru jag icke
tänkte på att göra henne till min hustru förr, än nära
ett år derefter.

"Jag hade till hennes bror dyrt fått betala 
tilllåtelsen att sätta henne i en pension, hvarest jag hvarje
dag, i en af lärarinnornas närvaro, besökte henne och
der hon ansågs för min slägting.

"En afton kommer likväl Burroughs, den förmente
doktorn, till mig och förkunnar, att han icke längre
kan lefva i Paris, att han måste resa och att hans
syster måste följa honom.

"Fåfängt förestälde jag honom, att hon i detta
fall vore förlorad; han spottade ut sin stora tobaks-
buss midt för mitt ansigte, uppgaf ett högljudt skratt
och svarade:

"Hvad menar ni dermed?"

"Jag menar, att hon blir en förderfvad varelse,
som kommer att föra ett eländigt lif."

"Så tycker ni, men så tycker hon alls icke sjelf.
Tror ni, att hon har roligare i den fångenskap, hvari
ni satt henne ? ... Var säker om, att den, som en
gång börjat ett lif sådant som vårt, aldrig vill
öfvergifva det samma."

"Men detta lif är proletärens och ..."

"Nå väl, det namnet kan vara så godt som
något annat. Och jag för min del anser det vara
namnet på den klokaste delen af menskligheten. Vi göra
icke annat än hvad som roar oss; vi hitta på något
fiffigt infall den ena dagen, för att kunna rumla och
lefva godt den andra; vi spela ett spel, som har tusen
chancer och som håller vårt lynne friskt och vårt
blod varmt, medan vi lemna åt sådana narrar som ni,
att arbeta och svettas och dö af ledsnad, laglydnad
och ansträngning."

"Allt hvad ni pratar der, är endast oförskämdt
nonsens," svarade jag förargad, "ni kan resa, hvart
ni behagar, men er syster stannar här."

"Jaså, min fina herre, är det på det sättet ni
efterlefver de lagar ni prisar ? Vet ni icke att brödren
är sin systers målsman?"

"Men ni är en äfventyrare och tvetydig person,
hvars målsmanskap, i fall jag ville visa polisen på er,
snart skulle vara upphäfdt."

"Bah, inbilla er icke det ... hur vill ni anklaga
mig, utan att på samma gång blottställa min syster,
och hvad bevis har ni på min tvetydighet; jag har
aldrig varit tilltalad för något brott, jag är en fri
amerikan och ..."

"Se så, låt oss icke tvista," inföll jag, som fann
att han på sätt och vis hade rätt, "hvad begär ni för
att låta er syster stanna der hon är?"

"Jag är en allt för samvetsgrann bror för att på
något vilkor lemna min unga syster åt någon annan
än hennes man; jag begär endast att ni gifter er
med henne."

"Gifta mig!" utropade jag öfverraskad, ty jag
hade verkligen icke tänkt derpå.

"Ja, jag förmodar, att detta icke ingått i era
planer, oaktadt alla era moraliska föreläsningar, och
jag säger icke så mycket derom, eftersom jag känner
ert verkliga namn," tillade han grinande och ryckte
i sina stora smutsiga skjortkragar.

"Mitt verkliga namn; hvad menar ni?"

"Jo, ser ni, i första ögonblicket jag blef er varse
bland mängden på Quai Voltaire, så såg jag, att ni
icke var parisare; då ni lade ett femfrancsstycke på
tallriken, begrep jag att ni var engelsman, och som
ni i det samma ur er plånbok tappade det här
kortet, så fick jag derigenom veta att ni är lord
Hawerfield," tillade han och visade mig ett af dina
visitkort, som jag troligen haft qvar och kommit att
förlora.

"Det der kortet tillhör en af mina vänner,"
sade jag.

"Likasom kappsäcken der i hörnet, hvilken i
botten har samma namn ... Ni är just icke mycket
slug, mylord."

"Jag vände kappsäcken om — der stod verkligen
ditt namn, sedan den tid vi reste till sammans.

"Tro hvad ni behagar, det angår mig icke,"
återtog jag förtretad.

"Nej, så vida ni icke vill bli min svåger ... men,
utan skämt, så kunna vi väl komma öfverens på
annat sätt; försäkra mig om en liten nätt lifränta eller
lemna mig genast en rund summa och jag reser
ensam."

"Jag hade ännu icke slutat min medicinska kurs,
egde alls inga egna inkomster och lefde, som du vet,
i Paris på din bekostnad, och kunde naturligtvis icke
tänka på att uppfylla hans fordringar.

"Jag var emellertid öfvertygad att Mylitta aldrig
frivilligt skulle följa honom, och funderande på något
medel att rycka den stackars flickan ur hans våld,
begaf jag mig genast till pensionen, der hon vistades,
men fann till min bestörtning, att hon dagen förut
blifvit af Burroughs hemtad derifrån.

"Ingen visste hvart hon begifvit sig; hon hade
icke lemnat hvarken något bref eller någon helsning
till mig, öfverraskad som hon troligen blifvit af
broderns ankomst och kanske bortförd genom någon list
eller falsk förevändning.

*

</chapter>
<chapter name="10.">

<h1>10.</h1>

"Ända hittills hade jag uppfört mig som en man,
som en sansad och förnuftig menniska; ifrån det
ögonblick Mylitta försvann, älskade jag henne som en
galning, och det var troligen detta hennes bror
beräknat. Besynnerligt nog hade han fått i sitt
hufvud, att jag var rik och förnäm — en sak, som icke
gör hans omdöme mycken heder, och efter hvad jag
sedan fann, delade äfven Mylitta denna föreställning;
i alla händelser ansåg Burroughs fördelaktigt att
komma i slägtskap med en hederlig karl, hvilken han
troligen förestälde sig kunna skydda honom vid
förefallande kinkiga omständigheter.

"Då jag icke kunde betala hans systers frihet,
återstod mig ingenting annat än att blifva hennes
man, om jag icke ville förlora henne för alltid, och
ett par dagar derefter voro vi gifta.

"Min tvetydige svåger försvann lyckligtvis strax
derefter från Paris och jag lefde i ett verkligt rus
af sällhet under någon tid, utan att tänka på
framtiden, ehuru Mylittas vanor, tänkesätt och språk rätt
ofta midt i min kärleksyrsel verkade som nålstygn
på en djupt insomnad. Jag kände mig oroad, jag
vaknade upp med smärta för ett ögonblick, men utan
att klart reda mina intryck, och endast för att åter
sjunka i lättsinnig medvetslöshet.

"Det var då din ankomst till Paris öfverraskade
mig. Jag ville naturligtvis visa dig min hustru och
jag märkte med glädje, att hennes skönhet frapperade
dig, liksom jag såg, att Mylitta fann sig smickrad af
din artighet; men jag tänkte icke då på de möjliga
jämförelser hon kunde göra och att det i sjelfva
verket just var lord Hawerfield, med hvilken hon velat
gifta sig; vi voro ofta till sammans, och då du reste
tillbjöd du mig att tillbringa sommaren vid
<i>Oukwoodhouse</i>.

"Ja, jag anade deri icke den minsta fara för vår
vänskap," inföll Astley, för första gången afbrytande
Alfs berättelse.

"Nej, jag är nu fullkomligt öfvertygad derom,"
återtog denne. "Men Mylittas uppförande, redan
första aftonen vid vår ankomst, sårade och förvånade
mig, ty hon visade en så småaktig och afundsjuk
beundran öfver ditt präktiga hem och allt hvad hon
der såg, och gjorde i hvarje ögonblick de mest
sarkastiska jemförelser mellan detta och det jag i Paris
kunnat gifva henne; hon antog emot mig sjelf ömsom
en ton af förakt och otålighet, ömsom af gäckeri som
väckte min harm, i synnerhet derför att hon
oupphörligt tycktes bemöda sig att komma i ett slags
hemligt förstånd med dig, och söka att gifva dina och
sina egna uttryck en dubbel mening, för att låta mig
spela rolen af dupe.

"Allt detta undgick troligen dig; och då jag om
aftonen förebrådde Mylitta hennes opassande
uppförande, föll hon i gråt och påstod, att svartsjukan
öfver dina företräden gjorde mig orättvis.

"Du reste emellertid bort på ett par dagar och
återkom i sällskap med några grannar; ett par
familjer kommo samma afton på besök, man gjorde
musik och dansade, och Mylitta visade en så
förvånande färdighet deri, hon utvecklade så mycket behag
och elegans i sina rörelser, hennes lilla sylfidiska
figur tycktes så enkom skapad för denna konst, att
hon firade en verklig triumf i det lilla sällskapet.

"Det var hennes debut i societetslifvet, och jag
kände mig smickrad af en framgång, på hvilken jag
aldrig kunnat hoppas. De tio månader hon tillbragt
i pensionen bland hederliga och bildade menniskor,
hade hon med snabb uppfattning och en medfödd
yttre takt vetat att väl begagna."

"Det är sannt," inföll Astley. "Hon var vacker
som en liten demon denna afton, och jag började
nästan förstå och ursäkta din häftiga kärlek och ditt
förhastade giftermål. Hon bar en enkel, hvit
klädning och ett halsband af aqvamariner, öfver hvars
ringa värde hon skämtade med ett slags bitterhet, då
jag anmärkte att dessa stenar till färg och glans
liknade hennes egna sällsamma ögon ... Jag mins allt
det der mycket väl."

"Ja, detta halsband var det enda smycke, jag
kunnat gifva henne," återtog Alf, "och de blekgröna
stenarne deri hvilade på hennes mjuka, hvita hals
liksom de i månskenet gnistrande iskristallerna på en
snödrifva. Du hade nyss förut, då vi gingo genom
orangeriet, af våda afbrutit en saxifraga, och
Mylitta tog en af dess långa, mörkgröna refvor, med
knippen af brunröda blad och fäste i sitt hår, och
denna bisarra prydnad tycktes just passa för hennes
blonda lockar af en så mjuk och underbar färg.

"Det vissa är att de klädde henne förträffligt,
och jag hörde till och med damerna anmärka den
förtjusande originaliteten af hennes toilette.

"Äfven jag hörde anmärkningar om henne, men
de voro icke behagliga för en äkta man: "Den der
lilla doktorsfrun ifrån Paris är förtrollande," sade
en af herrarne; "ja, hon vore tillbedjansvärd som
älskarinna, men vådlig som hustru," svarade en
annan. "Hennes man ser just icke belåten ut ..."
"Hon har heller icke ögon för någon annan än
värden i huset."

"De sista orden väckte med ens hos mig
medvetandet om den olyckliga svartsjuka, som ett par
timmar derefter gjorde mig till den orättvisaste och
olyckligaste menniska i verlden ..."

"Har hon aldrig för dig förklarat det
besynnerliga misstaget?" inföll Astley, då Alf tystnade och
lutade hufvudet i handen.

"Nej, men jag är nu fullkomligt öfvertygad att
det icke var något misstag ... då hon icke lyckats
att få en rik lord till <i>man</i>, ville hon åtminstone hafva
honom till älskare ..."

"För att vara uppriktig, tänker jag nästan det
samma; hon var en dålig qvinna utan samvete och
grannlagenhet."

"Ja, tyvärr ... ingenting kunde förändra hennes
medfödda anlag, utvecklade genom den uslaste
uppfostran ... Du bör emellertid förlåta mig, Astley, ty
skenet var emot dig; hvad skulle jag tro ..."

"Du skulle åtminstone icke tro, att din bror, din
vän sedan många år, inom ett par timmar kunnat

blifva en skurk, ifrån att vara en hederlig karl,"
inföll Astley med någon hetta.

"Du har rätt. Jag var emellertid i en upprörd
sinnesstämning då de främmande voro borta; Mylitta
hade gått upp till våra rum, och jag gick ut i
parken, för att svalka mig eller kanske rättare för
att undvika dig, som jag såg gå in i biblioteket.

"Klockan var ungefär tolf, men ljusskenet ifrån
Mylittas kammarfönster lyste ännu, då jag efter en
stund återvände och gick uppför trappan. Jag aftog
min frack i yttre rummet, svepte nattrocken omkring
mig och skulle gå in, men dörren var stängd.

"Förundrad ropade jag åt Mylitta och knackade
på, men fick intet svar, och genom nyckelhålet såg
jag nu att det var mörkt derinne.

Jag trodde att hon hade somnat eller blifvit
stött öfver mitt dröjsmål och tog ljuset för att gå
tillbaka och inkomma genom ett kabinett på andra
sidan, men äfven denna dörr var stängd för natten.
Deri låg alls ingenting ovanligt, men emellertid intog
mig en sällsam oro, en misstanke, för hvilken jag
icke gjorde mig fullt reda. Jag skyndade ut i
korridoren och gick utför den trappa, som förde till
andra sidan af huset, der dina rum och biblioteket
voro belägna, och öppnade hastigt dörren till en smal
gång, som sammanbinder dessa.

"Troligen hade jag gått mycket tyst och fort;
der, liksom öfverallt i hela huset, var nu mörkt,
men det ljus, jag medförde, upplyste en scen framför
mig, som gjorde mig mållös af vrede och bestörtning,
ty jag finner Mylitta — i dina armar."

"Eller mig i hennes," inföll Astley leende.

"Jag hade stannat orörlig," fortfor Alf, utan att
gifva akt på afbrottet, "och jag ser Mylitta vända
sig om, stirra på mig med en min af bestörtning och
utropa:

"AÅh, hvilket misstag!" i det hon kastar sig emot
mig och rycker mig med sig tillbaka genom dörren,
hvarifrån jag nyss kommit."

"Hvad mig angår," återtog Astley, "så har jag
väl aldrig varit mera dekontenanserad, än i detta
ögonblick ... Jag hade tillbragt en stund i biblioteket
och påmindes att gå derifrån genom det sista
vaxljuset, som slocknade i kronan i taket; och knappt
utkommen i den lilla korridorens mörker, känner jag
mig omslingrad af ett par mjuka armar och en kyss
tryckes på mina läppar, innan jag hunnit fatta
någon föreställning om det möte jag gjort; nästan i
samma ögonblick ryckes dörren upp och du står
framför mig, under det jag med häpnad finner att det är
din hustru som ligger i min famn ... Ditt utseende,
din blick och den röst hvarmed du utropade det enda
ordet: Astley, gjorde mig stum af öfverraskning och
smärta, och jag fick ingen tid hvarken att gifva eller
begära någon förklaring.

"Jag tröstade mig emellertid med, att så snart
morgonen kom och jag träffade dig, skulle du genast
inse min fullkomliga oskuld, lika så väl som Mylittas
förmodade misstag vid hvad som passerat, då hon i
mörkret förmodligen trott sig möta sin man, och att
vi alla tre skulle endast skratta åt alltsammans.

"Då jag emellertid vaknade något sent, lemnade
mig min kammartjenare denna lakoniska biljett, som
på en gång väckte min harm och sönderslet mitt
hjerta: "Astley," skref du — "jag har älskat dig mera
än en bror; jag har litat på din heder mera än på
min egen; jag kan icke mera återse dig, utan att
döda mig sjelf eller dig."

"Ja, detta skref jag i utbrottet af en smärta,
som var bittrare för <i>din</i>, än för hennes skull,"
inföll Alf.

"Och då jag frågade efter dig," tillade Astley,
"svarade man mig, att du rest med din fru för tvenne
timmar sedan. Jag egde intet medel att rättfärdiga
mig, och jag anade nu, att om <i>jag</i> var oskyldig, så
var din hustru det kanske icke, och vi voro då i
alla händelser skilda genom denna qvinna, som förr
eller senare skulle finna en medbrottsling och göra
dig olycklig, men det förvånar mig likväl, att hon
denna gång icke lyckades att rättfärdiga sig."

"Hon gjorde det verkligen till någon del, hvad
henne sjelf angick; hon hade trott sig möta mig, som
hon gått att söka, och du hade i mörkret begagnat
dig af hennes misstag; men de stängda dörrarne och
den ovanliga väg, hon tagit för att träffa mig, syntes
naturligtvis alltid misstänkta.

"Dessutom voro vi knappt återkomna till Paris,
förr än hon icke mera dolde sin likgiltighet och sin
ovilja för den, som icke kunde realisera hennes
förhoppningar på nöjen, lyx och rikedom. Hennes
uppförande blef allt mera trotsigt och hatfullt, och då
hon uttömt alla mina tillgångar, då jag icke mera
kunde uppfylla hennes pretentioner och nycker och
var ruinerad både på mynt och tålamod, försvann
hon en dag, och jag prisade mig lycklig deröfver;
oaktadt jag är öfvertygad att hon vanärar mitt namn,
i fall hon bibehåller det."

"Du är emellertid ännu bunden vid henne, och
vårt forna förhållande skall aldrig mera kunna
inträda; förr eller senare skall denna qvinna ställa sig
emellan oss, så vida hon icke redan ännu en gång
har gjort det."

"Hur menar du, Astley?"

"Du trodde dig ju hafva sett henne på vägen
ifrån Vevey?"

"Det var blott en flyktig, obestämd förmodan,
men du ... du fruktade att hon uppsökt dig här?"

"Ja, men när såg du henne sist i Paris?"

"Det är mer än två år sedan hon lemnade mig;
men ett par månader derefter, då jag en afton blifvit
kallad till en sjuk och nedkom på gatan, för att
återvända hem, fann jag tvänne personer, som sökte
öfvertala kusken att låta dem åka i den vagn, jag
begagnat.

"Han ursäktade sig med, att vagnen var hyrd
af doktor Stjerne, och vid ljudet af mitt namn
skyndade båda hastigt derifrån, men jag hade igenkänt
Mylitta och hennes bror. Det är således under
hans skydd och ledning, hon åter börjat sitt
äfventyrliga lif."

"Kan du icke närmare bestämma tiden för detta
möte?"

"Jo, mycket lätt, det var i mars för ett år
sedan."

"Och sedan har du icke sett henne?"

"Nej, men hvarför frågar du detta?"

"Jag skall berätta dig det. Din idé, att hon nu
varit här i Vevey, föranledde en annan hos mig; jag
trodde mig deri finna den obehagliga förklaringen
öfver en hemlighet, en mystifikation, hvarför jag
varit utsatt.

"Din hastiga afresa och din orättvisa misstanke,"
fortfor Astley och reste sig till hälften upp i soffan,
för att i sin ordning börja sin berättelse, "nedstämde
mitt lynne, jag tyckte mig hafva förlorat den sista
ljufva illusionen i lifvet, dess högsta skatt, en
verklig vän ...

"Qvinnor finner man öfverallt, och nästan i
hvarje qvinna finner man en älskarinna, om man så
vill; men en <i>vän</i> finner man sällan, åtminstone icke
mer än en gång i lifvet.

"Jag hade svårt att trösta mig öfver din
förhastade och orimliga svartsjuka, och jag lemnade snart
Oukwoodhouse, för att förströ mig.

"Det var då min afsigt att genast resa till
Italien och derifrån till Afrika, men vigtiga affärer, som
min jurist icke ansåg sig kunna afgöra utan min
närvaro, läto mig först ännu en gång återvända efter
blott ett par veckors frånvaro.

"Då jag återkom till Oukwoodhouse, hade man
der börjat några reparationer och förändringar, som
jag långt förut anbefallt, och dessa intresserade det
mig nu så mycket att öfvervaka, att min vidare resa
uppsköts vecka efter vecka.

"Den första qvällen, då jag inkom i min
sängkammare, kände jag att i rummet fans en parfym,
som jag inandades med ett sällsamt välbehag, utan
att egentligen tänka derpå och ännu mindre upptäcka
hvarifrån den kom; men innan jag somnade, sväfvade
mina tankar tillbaka till Sverige, till min första
ungdom, vår akademitid och den gamla prestgården, der
du vet att jag uppfostrades, och om natten drömde
jag om mina fosterföräldrar, som jag visserligen
skrifvit till ett par gånger om året, allt sedan jag skildes
från dem, men som jag kanske sällan tänkt på.

"Den gamle prosten, farbror Jöns, som jag
kallade honom, är redan för ett par år sedan död, men
jag återsåg honom nu i drömmen, så lifligt och klart
att jag vaknade med hjertat helt varmt af gamla
kära minnen.

"Jag antog helt naturligt att dessa återväckta
känslor kommo ifrån mina smärtsamma tankar på dig,
och jag klädde mig långsamt och i en melankolisk
sinnesstämning.

"Emellertid då jag letade efter en armknapp,
som jag trodde mig möjligen hafva lagt på en gueridon
i hörnet bakom sängen, såg jag der i ett vattenglas
en blomsterbukett, i hvars midt den veka stängeln
af en röd och hvit akasiablomma satt.

"Det var lukten af denna, som återfört mina
barndomsminnen, ty utanför det lilla gafvelfönstret
till mitt rum i prestgården stod ett dylikt träd, och
jag hade som barn hundrade gånger insomnat och
som yngling ofta drömt mina — som jag då trodde,
förmätna och orimliga — drömmar, kringhvärfd af
dess fina och milda doft.

"Hvem har ditsatt de der blommorna?" sade jag,
vändande mig till kammartjenaren, en bra karl, som
då nyss var kommen i min tjenst, och som nu
drunknade i Genèvesjön vid den olyckliga färden deröfver.

"Det har jag," svarade denne, "och jag hoppas
att jag icke begått något misstag dermed;
trädgårdsmästaren bar upp dem i går qväll och sade att mylord
alltid brukade ha blommor inne i sitt sofrum."

"Det är rätt., Jag vill hvarje qväll ha en frisk
bukett af samma slags blommor," sade jag, som i
detsamma var klädd och gick ut.

"Jag tänkte icke mera derpå, men morgonen
derefter, då jag blef varse den bukett, man burit in,
och deri icke fann någon akasia, sade jag missnöjd.

"Du har glömt att tillsäga trädgårdsmästaren,
att jag ville ha likadana blommor som i går."

"Nej, mylord, jag framförde er befallning, och
buketten är bunden precis af samma slags blommor
som då," svarade kammartjenaren med öfvertygelsens
hela säkerhet.

"Botaniken lär icke hafva varit ditt studium,
min gosse," återtog jag, förtretad öfver hans dumhet.

"Bed trädgårdsmästaren komma hit, jag ser honom
just der nere vid rosenbuskarne," tillade jag,
öppnande mitt fönster, som ligger utåt parken.

"Jag hade låtit bedja er att bära till mig samma
slags blommor, som ni hade i er bukett i går," sade
jag, då karlen kom inom dörren till sängkammaren.

"Ja, mylord."

"Nå väl, hvarför har ni då icke gjort det?"

"Jag ber om förlåtelse, mylord, den bukett, som
står der i glaset, är alldeles lik den, som jag band i
förrgår qväll och som mr Jacke mottog."

"Nej, det fans deri röda och hvita akasior, och
det är just dessa blommor, jag älskar, men här äro
inga sådana."

"Mylord, här finnes inga röda och hvita akasior
vid Oukwood, endast lilasfärgade, och de äro redan
utblommade."

"Men hvarifrån hade ni då fått dem, som voro
i buketten i går?"

"Jag hade icke ditsatt några sådana, mylord."

"Men de funnos der likväl ..."

"Karlen vågade icke motsäga mig, men i hans
min läste jag tydligt samma öfvertygelse, som jag
nyss haft om kammartjenaren: nämligen att jag icke
kunde skilja den ena blomman ifrån den andra, och
vändande mig till Jacke, sade jag förtretad:

"Har du den andra buketten qvar, så visa den
för trädgårdsmästaren."

"Den var ännu så frisk, att jag tog den in till
mig, och skall strax hemta den, mylord," svarade
kammartjenaren och försvann.

"Ett par minuter derefter återkom han med den
omtvistade buketten, som jag räckte åt
trädgårdsmästaren.

"Nå, igenkänner ni nu de här blommorna, som
ni kan kalla hvad ni behagar, endast ni hvarje qväll
ger mig likadana."

"Jag igenkänner verkligen buketten, mylord, men
akasiorna har jag icke ditsatt; jag skulle aldrig kunnat
ana, att mylord tyckte om så simpla blommor ... och
se här, de äro icke bundna tillsammans med de andra,
utan sedermera instuckna helt löst bland dem."

"Han hade rätt. Bandet, som sammanhöll de
andra stjelkarne, omfattade icke akasiornas, och dessa
kunde lätt borttagas, utan att någon annan blomma
i buketten rubbades.

"Här fins, som jag sagt, inga akasior af denna
färg, mylord," återtog trädgårdsmästaren, "men jag
skulle kunna hemta ifrån Merton Hall, om mylord
befaller."

"Har man då sådana der?"

"Ja, jag vet ingen annanstans, och det är lätt
att få derifrån."

"Nej, jag bryr mig icke mera derom; men hvem
har emellertid ditsatt dessa?"

"Det vet jag icke, mylord; då jag lemnade
buketten åt mr Jacke, funnos de icke deri."

"Det måste då vara du, Jacke, som illustrerat
den med detta tillägg?"

"Jag! Nej, mylord; jag bekänner att jag icke ens
visste hvilka blommor jag inbar till er."

"Det var alldeles troligt att han hade rätt, och
det föreföll mig motbjudande att längre bråka om

denna småsak. Jag afskedade dem båda, men den
hemlighetsfulla blomman sysselsatte min tankar, mot
min vilja, en lång stund.

"Jag kunde icke låta bli att sammanställa den
med de minnen, den väckt, och ehuru narraktigt och
barnsligt det kan förefalla dig, hade jag icke allt sedan
min afresa ifrån Sverige med så mycken ömhet och
saknad tänkt på de vänner, jag der lemnat, på min
barndom och ungdom, som denna dag.

"Den händelsevis insmugna lilla blomman hade
med sitt milda doft verkat starkare på mitt hjerta,
än alla de faderliga bref jag fordom mottagit. Den
hade talat till mig om känslor, förhoppningar och
ljufva drömmar, hvarom farbror Jöns kanske af
grannlagenhet, kanske af okunnighet, aldrig nämnt ett ord,
och, hviskat i mitt öra ett namn, som fordom var
mig det dyrbaraste.

"Jag fruktar att den, som en gång haft böjelse
för svärmeri och romantik, han bibehåller, trots alla
omständigheter, i djupet af sitt hjerta alltid en nyans
deraf och återfaller rätt lätt vid minsta anledning deri.
"All den skepticism, den köld, jag låtsar, hvarpå
verlden tror och som jag sjelf inbillar mig vara
resultatet af min vunna verldserfarenhet, är egentligen
endast mina ofta sårade känslors mask; ty, som du
vet, vill man hellre blifva klandrad och misskänd, än
beklagad eller utskrattad.

"Den högmodige, egoistiske, kalle och beräknande
lord Hawerfield är i grunden ingenting annat än en
stackars retlig, känslig och vekhjertad menniska,
alldeles sådan han var för tolf eller tretton år sedan,
då han kallades Astley Cameron och på
Helgonabacken vid Lund tog afsked af sin kamrat och vän
den der mulna höstqvällen, du mins."

"En dylik bekännelse behöfver jag icke göra dig,"
inföll Alf och räckte sin vän handen, "ty jag har icke
ens kunnat spela rolen af en öfverlägsen och blaserad
verldsman, och om du ännu icke tycker dig hafva
öfvervunnit studentens känslor och tänkesätt, så skulle
jag kunna anses för en skolpojke ... Och i sanning,
hvem vet hur många skolpojkar, som i sjelfva verket
döljas under diplomatens, statsmannens, embetsmannens,
snillenas och de lärdes guldbroderade rockar eller
svarta frackar."

"Du har rätt; jag börjar tro att den öfverlägsna
vishet, det lugn, den ofelbarhet, själfbeherskning och
beundransvärda själskraft, som vi i var ungdom
tilllägga de grå håren, i sjelfva verket lika litet existera,
som de heroer, hvarom historien talar. Det är
händelsen eller dikten endast, som skapar dem, och
afståndet och okunnigheten, som förläna dem sina
proportioner, förstorade ännu mer af vår fantasi och vår
önskan att finna idealer

"Begreppet och förhoppningen om fullkomlighet
är hos menniskan så starkt, att hon tror sig se den,
äfven der den icke kan finnas; och det kännes bittrare
att finna konstaterad alla andras svaghet,
barnslighet och otillräknelighet, än att erkänna sin egen;
ty det var under förutsättningen af deras värde, som
vi tröstade oss öfver vår egen obetydlighet, derigenom
omedvetet bekräftande mensklighetens mystiska
solidaritet.

"Att finna tomhet, värdelöshet och lumpenhet
öfverallt förtorkar hjertat ... Vi hafva tänkt oss, att
vår mannaålder skulle föra oss till ett panteon för
storhet och kraft, och vi finna oss allt jemt komma
ur den ena barnkammaren eller skolsalen till den
andra; men barnen deri äro fullväxta; de gråa håren
finna vi nog, men visheten söka vi fåfängt, och höjden
af vår väntade klokskap reducerar sig till att finna
vårt misstag ..."

"Och till att <i>höja</i> våra blickar," inföll Alf; "vi
hafva ingen rätt att surmulna se ned på jorden,
derför att vi der icke se stjernorna tindra, annat än
afspeglade i vattenpussarne. Och i synnerhet böra
vi icke förblanda barnslighet med lumpenhet, som du
tycks mig göra. Vi hafva orätt att harmas och känna
oss förödmjukade genom barnsligheten af vårt hjertas
känslor, ty erfarenheten och historien visa oss, att
mensklighetens största och ädlaste intelligenser varit
i detta afseende de mest barnsliga."

"Nå väl, du hittar på ett sätt att trösta och
tillfredsställa oss, som jag tycker om," sade Astley
skrattande, "och detta ger mig mod att fortsätta min
berättelse om verkan af den röda och hvita akasians
uppenbarelse."

*

"Jag tänkte derpå, medan jag i parken gjorde
min vanliga promenad innan frukosten; och det var
dessa tankar som, i det jag gick med nedlutadt
hufvud, läto mig på sandgången framför mig se spår
efter små fina fruntimmersfötter, hvilka icke tycktes
mig kunna tillhöra hvarken hushållerskan, den gamla
hederliga fru Banks, eller någon af hennes
tjensteandar.

"Det hade regnat litet om natten, sanden var
fuktig, spåren aftecknade sig helt noggrant, och jag
beslöt att följa samma riktning, som de.

"De sträckte sig emellertid omkring hela parken,
jag återfann dem nästan på hvarje gång, och under
det jag följde dem rundtomkring, återkom jag
slutligen till en liten instängd plats mellan trädgården
och köksflygeln.

"En brunn med sin pump, omgifven af flata
stenhällar, öfversållade med spenat- och sallatsblad och
dekorerad med baljor och krukor ifrån köket, stod
här, beskuggad af ginstbuskar, nedhängande ifrån
muren, och de krokiga grenarne af en gammal, ihålig
kastanj.

"Den lilla gården var icke oanvändbar för en
målare såsom etyd, men föga angenäm i verkligheten,
och jag ämnade genast vända om, då jag i muren
mellan ginstrefvorna, och halfqväfd af dessa,
upptäcker några bleka blomklasar af röd och hvit akasia.

"Der fans verkligen en gammal, många gånger
afbruten, illa medfaren och halfdöd akasiastam, som
knappt hade ett par dussin gröna löf, men deremellan
några blommor, som jag afplockade, helt misslynt i
föreställningen att troligen någon af kökspigorna
var det sannskyldiga upphofvet till de melankoliska
och poetiska tankar, som den stackars vilsekomna
blomman väckt i mitt sinne.

"För att öfvertyga mig härom gick jag in i
flygeln att besöka fru Banks, för hvilken jag alltid
bibehållit en viss vänskapsfull förtrolighet sedan den
tid då jag här var en främling, irrande omkring mitt
hem, liksom flyttfågeln af instinkten återförd till den
sjö, der han sett dagen.

"Jag fann den välvilliga gumman sysselsatt att
inlägga linne i ett skåp, och då jag liksom fordom
satte mig ned i hennes breda länstol, slutade hon
genast upp med sina bestyr och satte sig midt
emot mig.

"Se hvilka vackra blommor jag funnit bland
ogräset och slasket vid brunnen här utanför," sade
jag, för att inleda samtalet.

"Åh, bevare mig! har mylord kommit den vägen?"
utropade fru Banks, nästan som en ursäkt för brunnens
tillvaro.

"Ja, ser ni, jag älskar så mycket de här
akasiorna; och ehuru trädgårdsmästaren försäkrade att
de icke växte här, så var jag likväl nästan säker
derpå och ville uppsöka dem."

"Ja, sannerligen, om jag någonsin sett dem förr."
"Har ni inte det! Och jag, som trodde att det
var ni, mrs Banks, som satt dem i mitt rum här om
qvällen."

"Jag! Åh, herre Gud! Hvad tänker mylord på,
jag har aldrig tid att se på några blommor en gång,
mycket mindre att gå och plocka dem."

"Då är det väl någon af era tjensteandar i
hushållet, som gjort mig denna artighet," återtog jag
skrattande, "efter som ingen annan tycks känna till
det stackars trädet, som för ett så tynande lif midt
ibland hushållsstöket."

"Hvem skulle våga en sådan dumhet," sade
hushållerskan, i detsamma dörren öppnades och en
tjensteflicka stack in hufvudet och sade, utan att märka
min närvaro:

"Jag skulle fråga ifrån miss Elisa, hvad nummer
hon skall märka på handdukarne?"

"Det är nummer femtio, säg henne det och bed
henne ha dem i ordning till tvätten i morgon,"
svarade fru Banks.

"Hvem är miss Elisa?" frågade jag, när flickan
stängt dörren, "jag har icke hört det namnet förr."

"Nej, det kan jag väl tro; inte kan mylord känna
till alla de qvinliga domestikerna i huset."

"Men miss Elisa tycks icke vara någon domestik?"

"Åhjo, hon är en fattig flicka ifrån London, som
vistats här någon tid, för att bestrida husets söm
och dylikt, hvartill jag hvarken har tid eller ögon."

"Kanhända det är hon, som promenerat i parken,
med de allra små nättaste föttor, hvilkas spår jag
just nu roat mig att följa ända till köksgården."

"Bevara mig, lord Astley, hur kan ni tala så
opassande om en fattig sömmerska?"

"Kära mrs Banks, ni rodnar ju riktigt och ser
så generad ut öfver mitt skämt, som om ni sjelf hade
gjort spåren i parken," sade jag, småleende åt
gummans ton och brydda utseende.

"Det är således miss Elisa, som har så små och
vackra fötter?"

"Det vet jag icke. Miss Elisa har, liksom jag,
icke tid att promenera."

"Nå, nå, mrs Banks, jag menade intet ondt med
min fråga ... Se, der kommer visst den omtalade
miss Elisa, med hela famnen full af linne," tillade
jag och såg ut genom fönstret.

Hushållerskan sprang upp från sin stol och rusade
fram till rutan, med en så omisskännelig min af oro
och öfverraskning, som om jag sagt henne att åskan
slagit ned eller att ett tjufband omringat huset.

"Åh, bevars, det är ju endast huspigan!"
utropade hon lugnad och satte sig ned igen.

"Hvad hade det då gjort, om det varit Elisa,
som kommit?" sade jag, förvånad öfver hennes
uppförande.

"Ingenting, naturligtvis."

"Men ni såg ju helt förskräckt ut?"

"Gjorde jag det? Det är väl icke möjligt ... Jag
blef bara förundrad, att hon redan kunnat sluta sitt
arbete," återtog hushållerskan och vände sig om, för
att återtaga de bestyr, som min ankomst afbrutit.

"Jag gick min väg och mötte på gården
arkitekten, som hade reparationerna vid slottet om hand;
han ville visa mig en plan för den ändring och
tillbyggnad, som skulle ske, och jag följde honom för
att se på arbetet.

"Du vet att jag fordom älskat de båda
ytterligheterna af ett fullkomligt ensligt eller mycket
omvexlande lif. Antingen har jag velat lefva helt ostörd
med mig sjelf, som en eremit, eller midt i en lysande
och bullrande sällskapskrets och en resas brokiga
förströelser.

"Jag hade först med passion kastat mig in i
verldshvimlet och funnit ett berusande nöje i den
rol, min rikedom och mitt namn der gifvit mig, men
det fins ingenting så enformigt, som detta så kallade
nöje; tjusningen af detta tomma, glittrande och
andefattiga prål har nu försvunnit, och jag känner nästan
afsmak och trötthet dervid. Man måste ega något
fäste, någon tyngdpunkt af verklig tillgifvenhet i
lifvet, för att kunna lefva, och jag hade ingen sådan,
sedan du lemnat mig och kunnat så grymt misskänna
mig ... för att njuta af förströelser och nöjen, måste
man vara lycklig, liksom man måste vara frisk för
att kunna äta; jag har aldrig förstått den så mycket
anlitade kuren att bota öron och sorgen genom
dryckeslag, sällskap, sorl och dansmusik, och jag
misstänker att det hjerta, som låter trösta sig deraf, icke
blifvit särdeles såradt.

"I ensligheten, liksom på resor och i
sällskapslifvet, saknade jag dig; icke din personliga närvaro,
men medvetandet om din tillgifvenhet.

"Dagarne blefvo mig långa och dystra vid
Oukwoodhouse, och likväl skyndade jag mig icke att lemna
det. Kanhända var det denna ensamhet, denna
sinnesstämning, som lät mig i inbillningen skapa en liten
roman af några fotspår i sanden och en afbruten
blomma.

"Om aftonen, sedan jag superat, satt jag i
biblioteket en stund; men hvilken bok jag än tog, så fann
jag den enfaldig och ledsam och fördjupade mig
slutligen i granskningen af den planritning, som
arkitekten lemnat mig.

"Jag fattade derunder föreställningen, att han
misstagit sig i något afseende, och ville sjelf ännu en
gång, efter ögonmått bedöma läget för de tillämnade
förändringarna.

"Ett par timmar förut på eftermiddagen hade
jag en stund åsett arbetet nedanför, ifrån ställningen
till en trappa, som skulle uppföras vid slutet af den
korridor, der du och din hustru hade edra rum, då
ni voro vid Oukwoodhouse, och det var äfven nu
härifrån, jag ville kasta en blick på den började muren,
innan jag gick in i min sängkammare.

"Klockan var icke mer än elfva, men ingen af
betjeningen tycktes vara uppe, ty det var tyst och
mörkt i hela huset, då jag aldrig ville att man efter
tèet väntade på att jag gick till sängs.

"Jag tog ljuset med mig, ty ehuru det var midt
i sommaren, var qvällen mulen och korridorerna
mörka. Just som jag kommit uppför trappan i andra
våningen, tyckte jag mig höra ljudet af en dörr, som
sakta stängdes eller öppnades, och jag påminde mig
härvid den obehagliga scen, som likt en besynnerlig
och förrädisk synvilla kommit att missleda ditt
omdöme och skilja oss åt.

"Som du vet, är denna korridor ganska smal;
jag gick fort och höll ljuset framför mig, och
framkommen till öppningen i väggen, ämnade jag med ens
gå ut på bräderna utanför, då snabba steg och ett
anskri bakom mig i gången kommo mig att vända
hufvudet, i samma ögonblick som ljuset blåstes ut af
draget från öppningen.

"Jag kunde således ingenting se och hade redan
lyft foten för att gå ut, då någon fattade mig i armen
och ryckte mig tillbaka under det en ångestfull och
brådskande röst sade helt högt:

"O, gå icke ut; ställningen är borttagen."

"I detsamma smög man sig förbi mig i mörkret,
innan jag kunnat uppfatta hvem det var, som gifvit
mig denna varning.

Allt detta hade passerat inom ett par sekunder;
det var vid sjelfva kanten, man hejdat mig, och då
jag nu i skymningen blickade ut genom den
tillämnade dörren, fann jag, att bräderna, på hvilka jag
stått ett par timmar förut, voro borta och att mitt
första steg skulle hafva låtit mig nedstörta på
stenhögarne nedanför.

"Vreden öfver den oförlåtliga vårdslöshet, som
lemnat öppningen utan stängsel öfver natten, stridde
inom mig med tillfredsställelsen och förvåningen öfver
den lyckliga tillfällighet, som räddat mina lemmar,
om icke mitt lif.

"Var det emellertid endast en händelse att någon
af domestikerna kommit i min väg och hejdat mig, eller
hvem var det, som, oaktadt mina rop, skyndat bort
i mörkret, utan att lemna mig tillfälle att se eller
tacka min räddarinna?

"Jag har tillstått för dig, Alf, att jag den der
dagen roade mig med att af några ganska simpla och
vanliga företeelser sammansätta en orimlig roman,
och — skulle du väl tro det — hjeltinnan i denna
roman var ingen annan än min första ungdoms
älskarinna ... den enkla, oskuldsfulla landtflickan uti den
skånska prestgården der hemma i Sverige — jag säger
<i>hemma</i>, ty mitt hjerta vill ännu i dag icke erkänna
något annat land såsom hem. Nå väl! ... denna
qvällens sista scen öfverkorsade hela min idyll och
skref deröfver ett annat namn — ett afskyvärdt
namn, namnet Mylitta."

"Min hustru!" utropade Alf med bestörtning.

"Ja — jag inbillade mig att det var hon, och
detta af det mest enfaldiga och barnsliga skäl,
derför att rösten föreföll mig bekant och att händelsen
och platsen påminde mig om henne."

"Hon skulle då ha fullföljt sin plan att fånga
dig och derför återvändt till ditt hem ..." återtog
Alf långsamt och tviflande.

"Vänta, Alf, låt mig fortsätta, och då jag
berättat dig alla anledningarna till mina misstankar i
detta fall, skola vi tillsammans granska dem.

"Jag återkom till mitt rum i en afskyvärd
sinnesstämning och kunde knappt afvakta morgonen,
för att få reda på, hvem den flydda skyddsengeln
varit.

"Så snart min kammartjenare inkom, berättade
jag honom saken och frågade, om han kanhända redan
hört, hvem som kommit så lägligt för att varna mig.

"Men han visste om ingenting; han hade
visserligen nu på morgonen träffat en del af de qvinliga
domestikerna, men ingen af dem tycktes ens veta af
arbetarnes vårdslöshet, och för öfrigt fäste han sig
mera vid min fara, än vid den, som förekommit
densamma.

"Ingen af tjensteflickorna har sina rum i den
delen af slottet," tillade han vid mina frågor — och
de skulle väl icke haft något der att göra så sent.
Det är endast miss Elisa, som lär bo i den forna
förrådskammaren, längst bort i korridoren, har jag hört."

"Miss Elisa, sömmerskan?" inföll jag, som också
icke tänkt på någon annan än henne.

"Ja, om det skulle kunnat vara hon ..."

"Har du sett eller talt vid henne i dag?"

"Jag har aldrig sett henne, mylord. Hon har
kommit hit, sedan vi sist voro hemma; hon är aldrig
ibland de andra domestikerna, hon sitter jemt inne
och syr."

"Hon är ifrån London, tror jag, och en helt ung
flicka?" återtog jag på måfå och helt likgiltig, under
det jag framför spegeln granskade min halsduk.

"Jag vet icke det, mylord; men hon lär vara
slägt till mrs Banks."

"Jaså. Du kan underrätta dina kamrater att
jag skulle vilja belöna den, som troligen helt
händelsevis kom att varna mig i går qväll, och jag är
derför säker att man nog ger sig tillkänna."

"Åhja, utan tvifvel, mylord," inföll Jacke
småleende.

"Säg till Thomson att bära min frukost in i
gula kabinettet om en halftimme och bed äfven mrs
Banks komma dit, jag vill tala vid henne," tillade
jag, i detsamma jag lemnade rummet.

"Mylord har befallt mig komma hit?" sade den
gamla hushållerskan en stund derefter, i det hon,
helt pustande efter ansträngningen att gå upp för
den långa trappan, inträdde i kabinettet, der jag
fåfängt sökte att, som vanligt, kunna njuta af det med
så mycken omsorg serverade théet och de små,
konstnärligt rostade brödskifvor, som hon nyss låtit bära
upp till mig.

"Sätt er ned, mrs Banks, ni ser helt trött ut."

"Jag tackar; ja, mina ben börja bli styfva, det
är snart tjugo år jag gått i de här trapporna ... Jag
förmodar att mylord vill meddela mig några
befallningar för sin tillämnade långa resa?"

"Nej, mrs Banks; det är något helt annat. Jag
ville bedja er skicka hit till mig er sömmerska, miss
Elisa, som ni kallar henne, jag ville tala vid henne ...
I er närvaro, om ni så önskar," tillade jag småleende
vid åsynen af det komiska uttryck, som mrs Banks
breda fysionomi antog, och fullt besluten att med
ens göra mig fri ifrån min löjliga och orimliga
föreställning om sömmerskans person.

"Det är alldeles omöjligt, mylord."

"Omöjligt, hvarför det; är då miss Elisa en
osynlig varelse, eller en symaskin, som ni har inlåst
någonstädes?"

"Nej, mylord, men hon fins icke mera här."

"Det är besynnerligt. Ni har säkert hört af
Jacke hvad som händt mig i natt; och som
sömmerskan lär ha sitt rum der uppe, trodde jag att det
var hon, som varnat mig och hindrade mig att störta
ut genom öppningen i muren, och jag skulle
åtminstone vilja tacka henne."

"Om jag någonsin träffar henne mer, så skall
jag berätta henne mylords välvilja, och hon skall
säkert bli mycket glad deråt, ty det var
verkligen hon."

"Jag anade det ... Men är hon då rest nu på
morgonen?"

"Ja, det var just den omständigheten, att hon
skulle resa i dag tidigt på morgonen, som föranledde
henne att ännu vara uppe så sent på qvällen, och
som hon visste att man borttagit ställningen utanför
öppningen, fruktade hon en olycka, då hon hörde er
komma uppför trappan och gå förbi hennes dörr i
korridoren, och skyndade efter er."

"Allt det der var så naturligt, att jag genast
bort blifva öfvertygad; men det låg i den röst, jag
hört om natten, ett egendomligt uttryck, det var icke
endast den förskräckelse, en främmande likgiltig
qvinna skulle känt, det var <i>kärlekens</i> förskräckelse,
jag kunde icke misstaga mig derpå, jag hade derför
svårt att komma ifrån mina fantasier och sade
tankfullt:

"Men det syns mig ändå besynnerligt ..."

"Nej det var helt enkelt och naturligt; hvem
som helst skulle väl hafva gjort detsamma, och jag
tycker icke att hon har stor förtjenst deraf. Hon
nämnde det också endast helt flyktigt för mig, innan
hon reste, utan att fästa någon vigt dervid."

"Gumman hade alldeles rätt, och ändtligen en
smula flat öfver min egenkärlek, hvilken gjort mig
sjelf till föremål för ett hemligt och ömt intresse,
som lyckligtvis lika litet existerade, som sjelfva den
förmodade hjeltinnan i min roman, afskedade jag
hushållerskan och reste ett par dagar derefter ifrån
England.

"Den omständigheten, att sömmerskan verkligen
var borta, utplånade genast föreställningen att det
kunnat vara din hustru, ty hon skulle icke hafva
handlat på detta sätt."

"Nej, ifall du verkligen här var föremål för
något ömt intresse, så var det af annan art," inföll
Alf med tillfredsstäld ton.

"Det troliga är, att jag varit helt enkelt en narr,
förvirrad af det trolska blomdoftet i min sofkammare;
derom var jag också då fullkomligt öfvertygad och
skulle aldrig mer ha tänkt hvarken på den
hemlighetsfulla blomman i buketten eller uppenbarelsen i
korridoren, om jag icke ännu en gång erfarit samma
villa; ty jag har nu här i Vevey under min sjukdom
blifvit vårdad med en ömhet och noggrannhet, som
det synes mig att blott en mor eller en älskarinna
kan visa.

"Jag hade länge en häftig feber och var helt och
hållet ur stånd att reda mina intryck och mitt
omdöme; men jag kände den ljufva och hemlighetsfulla
makt, som en älskande varelses närhet utöfvar. Ingen
främmande och likgiltig sjuksköterska, hon må vara
hur påpasslig och skicklig som helst, kan någonsin
meddela vårt sinne denna känsla af förtroende och
sympati, hvars moraliska verkan man kan erfara,
men icke beskrifva.

"Det är detta, som jag känt, ehuru jag först då
kunde göra mig reda derför, när jag saknade 
detsamma. Jag frågade läkaren, när jag återkom till
sans och skymningen i mitt rum och mitt sinne
minskades, hvem den varelse var och hvart hon tagit
vägen, som jag oredigt sett sväfva omkring mig och
hvars mjuka, små händer jag i yrseln med nästan
andäktig tillit hållit i mina, liksom jag fordom i min
barndom höll gamla faster Petronellas.

"Vet du hvad doktor Pingler då svarade mig?
Jo, att den sjuksköterska, jag haft, troligen varit en
rik och förnäm dam, ty det var ingen annan än hon,
som med egen lifsfara och genom en mycket hög
betalning förmått en modig fiskare ifrån en by på
savoyiska stranden att följa henne ut i stormen på sjön,
för att söka rädda mitt lif; att hon ytterligare
frikostigt belönat honom, då detta lyckats, och att hon
sedan tyst och tåligt vakat vid min säng och först
då rest sin väg, när jag var utom all fara och
möjligen skulle kunna igenkänna henne.

"Doktorn visste icke hennes namn och hade
gifvit henne sitt löfte att icke lemna mig de minsta
upplysningar om hennes ålder eller utseende, på det
jag icke måtte ega någon ledning för mina gissningar.

"Allt det der liknar icke Mylilta," sade Alf
förvånad och steg upp.

"Nej, så vida vi icke båda skulle hafva
misstagit oss om henne, och hon med all sin
lättsinnighet och sina dåliga seder skulle hysa en verklig och
oegennyttig kärlek."

"Omöjligt; jag har i denna förmörkade själ icke
funnit en enda egenskap af värde ... hon är
inkonseqvent, lumpen och rå till tänkesätt och vanor och
har icke ens någon storhet och kraft i det onda; jag
ar öfvertygad derom," återtog Alf, som tankfull gick
fram och åter på golfvet.

"Det var emellertid åter på henne jag tänkte,
då du nu trodde dig hafva återsett henne här nära
Vevey."

"Men detta var troligen ett misstag. Jag har
irrat mig. Vagnen for hastigt förbi, jag såg ett
beslöjadt fruntimmer, eller rättare jag såg henne nästan
icke alls, men jag ack ett slags förnimmelse af
Mylittas närhet, uppkommen af, jag vet icke hvad, något
egendomligt i den resandes ställning, drägt eller figur."

"Nå väl, låt oss icke mera tänka derpå; vi hafva
återfunnit hvarandra, och jag hoppas att alla verldens
qvinnor icke skola förmå skilja oss åt."

"Är det likväl möjligt, Astley, att man kan vara
älskad så, som du tycks vara det, utan att veta af
hvem det är?"

"Jag frågar mig sjelf detsamma," svarade Astley
leende, just då dörren öppnades och doktorn kom in,
för att påminna sin patient om försigtighet och hvila.

*

</chapter>
<chapter name="11.">

<h1>11.</h1>

Den oroliga och bekymrade fru Sarassin 
färdades emellertid i den tunga postvagnen, som helt
långsamt och skakande släpades uppför de branta och
skogiga höjderna bakom Vevey; denna förtjusande
väg, der man nu ilar fram med bantågen genom
tunnelar och öfver viadukter, med den ena taflan
skönare än den andra nedanför, på Genèvesjöns
stränder.

Hon brydde sig likväl hvarken om det vackra
Châtelarde, Mont Gourze gamla ruiner eller den lilla
blåögda sjön Brete der bredvid, och passerade gränsen
mellan kantonerna Pays de Vaud och Freyburg utan
att tänka på något annat än den "enstörige och
otacksamme" bror, hvilken ilade framför henne och
som hon ville rädda ifrån en verklig eller inbillad fara.

Den stackars frun besinnade icke att, då det är
rent af omöjligt att hejda en qvinna, hvilken skyndar
till brudstolen, så måste det åtminstone vara mycket
svårt att afvända en förälskad man ifrån samma
uppsåt, och ännu svårare, då man icke kan förfölja
honom med sina råd och varningar på annat sätt,

än med en kolossal omnibus, som rymmer tio
personer och framskrider med en sköldpaddas
blygsamma fart.

Den gladlynte kusken, i sin toppiga hatt, prydd
med en bukett af röda alprosor, gjorde riktiga
drillklatschar med sin långa piska, öfver sina fem hästars
öfverklädda och tofsprydda öron, och ropade sitt
"youp y!" med den mest uppmuntrande ton i
verlden, men bergen äro mycket höga och backarne
branta; när man väl lyckats komma upp derpå, hade
man icke ens utsigten att få någon bättre fart
utföre, ty den försigtige konduktören, som satt bredvid
på kusksätet, vefvade nu af alla krafter på en
bromsmaskin, som gjorde alla fyra hjulen orörliga, och
följden blef, att man ständigt bibehöll samma
minimum af framåtskridande.

Ingen menniska hade emellertid pretention på
någonting bättre, och då man helt stilla rullade ned
till det pittoreska Freyburg och for öfver floden på
en liten anständig bro, för att sedan åter på andra
sidan sträfva sig upp ur den djupa dalen, kunde
ingen af de tåliga resande drömma om, att man
femtio år derefter skulle kunna, så att säga, flyga i luften,
på hundrade meters höjd öfver floden och stadens
hustak.

I Freyburg, der man skulle passera natten, och
der fru Sarassin hoppats att möjligen upphinna sin
bror och hans hemlighetsfulla följeslagerska, hörde
hon på värdshuset, att en herre och ett fruntimmer,
åkande i egen vagn och åtföljda af en betjent, redan
vid middagstiden dagen förut lemnat staden för att
fortsätta sin resa till Bern.

Den beskrifning, man vid hennes frågor gjorde
på den resande, öfverensstämde fullkomligt med baron
Rosenheins utseende, och markisinnan var således
säker om att vara honom på spåren, om han också
hade några timmars försprång.

Hennes afsigt var att på hvad sätt som helst
söka hindra ett möjligt giftermål, men som hon icke
förestälde sig att detta kunde komma i fråga under
resan, föresatte hon sig endast att, om så fordrades,
lugnt och oafbrutet följa honom genom hela Schweiz
ända till Baiern, dit hon förmodade att han ämnade
sig till något af sina gods; och fullt tillfreds med
denna afsigt, somnade hon med hufvudet uppfyldt af
det gripande tal, hon vid hans slutliga upphinnande
ämnade hålla.

Ännu innan det var dager, satt hon åter i
postvagnen, bredvid en tarflig fru med två små barn,
som luktade sur mjölk, tvänne tjocka slagtare ifrån
Freyburg, som luktade lök, och midt emot en liten
pratsam qvinna, som höll en anjoviskagge i knäet.

Det var marknad i Bern dagen derpå, och de
båda slagtarne underhöllo sig oupphörligt med
kalkyler och förslag om en storartad och inbringande
oxhandel, under det de drucko surt vin och åto
limpbröd med kokt fläsk, serveradt och trancheradt med
fickknifvar emot deras skinnklädda benkläder.

Den stackars markisinnan hade aldrig utstått ett
större obehag och aldrig befunnit sig i ett mindre
angenämt sällskap, men som hon var en energisk
qvinna, hvilken fullkomligt förstod att rätta sig efter
omständigheterna, när det gälde att undvika en
förmodad olycka och bevaka sina anspråk på en ofantlig
förmögenhet, så fann hon ingen möda och
ansträngning för stor och viftade tåligt med sin parfymerade
näsduk, för att skingra alla de obehagliga ångor, som
kringhvärfde henne.

Ändtligen var man i den gamla "björnstaden".
De båda oxhandlarne stannade genast midt ibland
stutar och kor, utanför vallarne, frun med barnen
aflägsnade sig med sina korgar och knyten, och då
postvagnen höll stilla och framkommit till sin station,
var markisinnan ensam i vagnen med en enda
resande, som hela tiden suttit tyst och halfsofvande
och kommit med i sista ögonblicket från Vevey.

Det var en man af obestämd ålder, med kullrig
mage och kort hals; hans utstående ljusblå ögon,
hvilkas pupiller blickade åt hvar sitt håll, sutto högt
upp i en kal panna och gåfvo honom i förening med
ett par mycket små fötter, som han ständigt höll tätt
tillsammans, någon likhet med en flundra stäld på
stjerten.

Han var klädd i ljusa sommarkläder, hade en
käpp med guldknapp, en stor karneolring på högra
pekfingret, och hans halsduk och skjortkragar voro
af mycket tvetydig hvithet. Hela hans kostym och
hållning liknade en notaries i en småstad eller en
hederlig bydoktors, men om man observerade den
spanande, vaksamma blicken i hans skefva ögon, så
föreföll den mera slug och opålitlig, än man i
allmänhet ville föreställa sig den hos en dylik person.
Han hade icke sagt ett ord under hela resan, och
fru Sarassin hade icke gifvit akt på honom.

Då hon nu ändtligen hunnit Bern och tagit in
på det hotell, vid hvilket postvagnen stannade, blef
hennes första omsorg att göra sig underrättad om
namnen och belägenheten af alla öfriga värdshus i
staden, för att sjelf kunna söka sin bror, i fall han
ännu fans qvar.

Den försigtiga frun vågade icke anförtro detta
mödosamma värf åt någon annan, af fruktan att blifva
bedragen antingen med afsigt eller af okunnighet.

Lyckligtvis hade Bern då icke så många hotell
som nu, och efter tre eller fyra misslyckade
efterforskningar stannade hon ändtligen temligen uttröttad
vid slutet af Kreuzgasse midt för det gamla
rådhuset, hvars besynnerliga, ålderdomliga och
spökaktiga utseende fullkomligt öfverensstämmer med den
barbariska och fula "Kinderfressen-brunnen" strax
bredvid.

Just här skulle nu ett hotell finnas, af
tillräckligt anseende för att kunna härbergera en baron
Rosenhein.

Markisinnan blickade villrådig nedåt den långa
gatans täckta arkader, der festoner af korfvar,
kringlor, kläder och skor hängde utanför dörrarne till
handelsbodarne i de gamla husens bottenvåningar
eller hvalf; hon såg uppåt det egendomliga
"Zeitglockenthurm", som med sin konstiga björnmekanik
kanhända bidragit att förvara grundläggarens, den
gamle hertigens af <i>Zæhringen</i> idrott för sexhundra
år sedan, att hafva ihjelslagit en björn på den plats,
der staden nu står, men hon reflekterade hvarken
öfver det ena eller andra, hon tänkte blott på den
okända qvinnan, som likt en ande uppenbarat sig i
slottet la Tour och derifrån bortfört hennes bror,
för att kanhända beröfva henne sjelf det arf, hvilket
utgjort målet för hennes längtan sedan många år.

Bern med sina många springbrunnar, klocktorn,
klockspel, täckta gångar och gamla tillkrånglade hus
är en så vacker och så egendomlig stad, att den
emellertid väl förtjent hennes uppmärksamhet; man
tycker sig der midt inne i medeltiden, med dess
groteska smak och dess dunkla och blodiga romantik,
och väntar nästan att en Gretchen, en doktor Faust,
en Mefistofeles eller en Hans Heiling skall titta ut
öfver allt ur dessa små, djupa, mörka, oregelbundna
fönster eller smyga fram mellan dessa fantastiska,
gamla, hopgyttrade hus och gårdar, hvilkas höga
murar och skräpiga labyrinter tyckas kunna gömma
alla de tyska sagornas dimmiga hjeltar, hexor och
troll. Det är endast på det präktiga hotellet
"Bernerhof", vid bangården och framför det moderna
"Palais Fédéral" som man påminner sig, att man
lefver i nittonde seklet.

Markisinnan kunde emellertid alls icke upptäcka
det värdshus, hon sökte; och under det hennes
blickar öfverforo alla husen rundtomkring, träffades de
slutligen af hennes reskamrats ifrån Vevey ena öga,
medan det andra ännu tycktes dröja qvar i den port,
hvarifrån han utkom.

Då man befinner sig i en alldeles obekant stad,
anser man till och med en sömnig, stum och skefögd
reskamrat som en bekant, och den villrådiga frun
närmade sig honom genast, helsade artigt och frågade,
om han kunde upplysa henne, hvar hon skulle söka
"Den gyllene storken".

"Det är just här, min fru," svarade han, med
en alldeles oväntad förbindlighet, under det hans
fysionomi antog ett inställsamt och sliskigt uttryck.
"Jag kommer just derifrån. Skulle ni kanhända söka
logis, sa kan jag rekommendera detta, värdshus; jag
känner till det sedan gammalt."

"Jag tackar er, min herre; jag skall försöka,"
svarade fru Sarassin och skyndade in genom samma
port, hvarifrån främlingen nyss utkommit.

Denne såg efter henne med ett mycket eget
leende, strök sig förnöjd om hakan, jemkade sina
skjortkragar ännu högre upp och gjorde slutligen en
tämligen pöbelaktig gest med sina korta och tjocka
fingrar framför sin näsa, under det han mumlade:

"Ni kommer för sent, fru markisinna!"

I sjelfva verket trodde den stackars frun sig
hafva hunnit målet. Baron Rosenhein hade
verkligen tagit in här; han hade redan bott här en hel
dag, och man trodde att han icke ämnade resa så
snart, men för ögonblicket var han utgången för att
bese katedralen.

Fru Sarassin besinnade sig ett ögonblick och
beslöt sedan att genast söka honom der; om hon
varit mera lugn och gifvit sig ännu några ögonblicks
tid, skulle hon aldrig hafva begått detta enfaldiga
misstag, utan i all ro inväntat sin brors återkomst,
men när handlar man någonsin klokt, då vreden,
sorgen eller oron narrar vår arma hjerna att gifva
oriktiga signaler?

Utkommen på gatan igen, ser hon den skefögde
herrn stå qvar på samma ställe, liksom han skulle
hafva väntat henne.

"Ursäkta mig, min fru," började han, artigt
lyftande på hatten, i detsamma han närmade sig. "Ni
ämnar kanske bese Berns märkvärdigheter, ni är
främling, kanske kan jag vara er till nytta som
vägvisare? ... Jag tänker sjelf gå omkring i staden och
skulle vara förtjust, om ni ville antaga mitt sällskap."

Fru Sarassin tackade för hans artighet och biföll
hans förslag, ty hon visste verkligen icke åt hvad
håll hon borde gå, och den oro, som oupphörligt
drifvit henne framåt, hade nu, då hon var så nära
sitt mål, stegrats till en verklig olycksaning; hon
ville icke genom omvägar förspilla en enda minut
och skyndade derför framåt med en hastighet, som
syntes ganska genant för hennes välvillige ledsagares
embonpoint och korta ben.

Katedralen i Bern ligger på den höga stranden
af Aarfloden, som, bildande ett fall strax ofvanför,
flyter bred och majestätisk i djupet nedom kyrkans
terrass.

Denna skuggrika plats är kanske Berns vackraste
punkt. Från balustraden ser man rakt under sig
förstaden Mattens små hus hopträngda vid stranden
af flodens skummande och hastiga böljor, hvilka ofta
föra hela timmerflottor, styrda med en förvånande
djerfhet och säkerhet utför det breda fallet, hvars
hvirflar vrida sig så, att stockarne i full fart skjuta
upp på motsatta stranden; på andra sidan långt i
fjerran och högt i molnen glänsa Berner-alpernas
hvita spetsar; Wetterhorn, Schreckhorn,
Finsteraarhorn och hvad de alla heta; ty då de savoyiska
alperna hafva "<i>tänder</i>" var det "<i>hornen</i>", som i denna
trakt spela hufvudrolen.

"Se der, min fru, nu äro vi strax på
"platformen", sade främlingen, flämtande af den hastiga 
promenaden och pekande med sin käpp på de vackra
alléerna omkring kyrkan. "Detta är bernerboarnes
egentliga förlustelseplats, och om ni nu vill sätta er
ned ett ögonblick på en af bänkarne, så skall jag
se efter, om kyrkan är öppen."

"Det behöfs icke, man sade mig på hotellet att
några resande helt nyss gått derifrån, för att bese
katedralen, och jag förmodar att de nu äro der inne."

"Aha! Nå i det fallet kunna vi förena oss med
dem ... Men ni bleknar, min fru! Ni mår illa? Ni
har säkert gått allt för fort och värmen är
tryckande."

"Ja, jag känner mig verkligen trött ... Jag skall
hvila här en minut," svarade fru Sarassin, som
verkligen hade ansträngt sig för mycket och dessutom
ville samla sina tankar och bereda sig på det
ingalunda angenäma möte, hon väntade.

Hon satte sig ned, och hennes följeslagare gick
in genom den gamla portalen, utan att ens kasta en
blick på dess mystiska bildhuggerier af änglar och
påfvar och fåvitska jungfrur, som bilda en hel
procession i dess hvalf.

Det dröjde emellertid icke många minuter, innan
han åter kom ut och mötte den otåliga fru Sarassin,
som nu fullkomligt återhemtat sig.

"Ni hade mycket rätt," sade han. "Kyrkan är
öppen. En herre och ett fruntimmer gingo just nu
upp i tornet, för att beundra utsigten; om ni vill
följa dem så var så god och tag min arm ... Det
går en spiraltrappa, som ni kanske såg, utanpå hela
det genombrutna tornet, den är ganska lätt att stiga
uppför, och alla resande besöka denna plats."

Markisinnan kastade en blick in i den tomma
kyrkan, hon såg ingen annan menniska der, än en
sakristan, som sysslade vid högaltaret.

"Är ni säker att någon gick upp i tornet?" sade
hon, orolig att möjligen förlora flyktingarnes spår.

"Ja, mycket säker, och jag igenkände dem till
och med, det var en baron Rosenhein med sin fru
eller syster, som bor på "Gyllene storken", i rummen
bredvid mig."

Fru Sarassin spratt till af glädje. Det hade då
verkligen lyckats henne att upphinna dem, de skulle
nu icke kunna undkomma, hon hade så att säga
uppjagat dem hit och skulle nu ovilkorligen komma
ansigte mot ansigte med denna trolösa och
förvillade bror, som ständigt undvikit henne och som,
glömsk af familjens hopp och anseende, beredde sin
egen ofärd på samma gång som hennes.

Hon tänkte icke mera på sin trötthet och
skyndade upp för den svindlande höjden, der man går
som i en bur; hennes steg voro spänstiga som en
ung flickas, hon gick och gick, utan att märka det
hon snart var alldeles ensam, och att hennes artige
ciceron vändt om, redan innan man hunnit uppför
den första trappan, som börjar inuti kyrkan.

Allt högre och högre klef den oförskräckta och
ifriga frun, lifvad af hoppet att finna dem, hon sökte.

Nu stod hon i nattväktarens lilla nisch och
kunde icke komma längre, och ändå hade hon icke
påträffat en lefvande varelse.

Djupt under henne lågo stadens hus, ömsom
spridda, ömsom sammanträngda på den halfö,
hvaromkring floden kröker sig. Taflan var storartad och
hänförande, den förtjente väl hennes möda, men det
var icke den, hon gått att se och af hvad hon
väntat att finna syntes icke ett spår.

Hon vände sig rundt omkring på den lilla
förgallrade platformen, här fans intet gömställe, ingen
utgång för någon annan än svalorna, som kretsade
der omkring, man måste vända tillbaka, samma väg
som man kommit, eller kasta sig utför.

Den tjenstaktige ledsagaren, som hon i sin
brådska glömt, fans icke heller; hade han tröttnat eller
hade han narrat henne att stiga tvåhundratjugo
trappsteg i höjden, för att beundra Aarfloden, och
Berneralperna. Hvad brydde hon sig väl derom; naturens
skönhet lika så väl som konstens egde för markisinnan
icke annat värde, än såsom lämpliga
konversationsämnen i en salong, och i detta ögonblick skulle hon
i sin harm velat kasta hela tornet i Aar, om hon
kunnat, och hvad Finsteraarhorn och Schreckhorn
och alla dessa bergjättar rundt omkring angick, så
ignorerade hon dem så fullkomligt, att hon icke ens
visste att de lågo framför henne, skimrande med
guld och purpurslöjor i solnedgången.

Hon var bedragen, kanhända med afsigt, och
hon skyndade tillbaka utför tornets luftiga,
genombrutna spiraltrappa, liksom kulan rusar mellan nålarne
i ett fortunaspel.

Nedkommen till den sista, mörka trappan i sjelfva
kyrkan, hejdade hon sig hastigt, ty orgelns toner
nådde hennes öra.

Man firade någon gudstjenst, någon ceremoni
der nere, men hvad rörde det väl henne, hon
skyndade vidare och hade nu hunnit dörren till läktaren,
men den var låst, och alla försök att öppna
densamma voro fåfänga.

Det felades blott detta. Hon var instängd. Der
hon nu befann sig, var hon i jemnhöjd med det
öfversta galleriet, som löper rundt omkring kyrkan;
hon såg längst fram till höger en ljusning i den
skymning, som omgaf henne, och hon gick varsamt,
af fruktan att falla i någon öppning eller trappgång,
åt denna sidan; det var emellertid ingen nedgång,
som hon hoppats, utan blott ett fönster eller nisch
i muren, stängdt med ett genombrutet bildverk af
trä, genom hvars mellanrum hon kunde öfverskåda
hela kyrkan och koret nedanför.

Orgelns toner ljödo allt jemt, och nästan i samma
ögonblick, som hon tittade ned, inkom ett brudpar,
följdt af en liten skara nyfikna, och närmade sig det
altare, der hon nyss förut vid uppstigandet sett ljusen
tändas.

Den stackars markisinnan stirrade ut genom
hålen mellan de genombrutna prydnaderna på väggen,
hon trodde sig nästan återförd till en af de många
olyckliga drömmar, som brukade plåga henne, och hon
kände sig nära att svimma, ty i brudgummen der
nere i kyrkan igenkände hon sin bror.

Hon rusade i vanmäktig förbittring tillbaka till
dörren, men den var stängd som förut, och den
förnäma damens fruktan för skandal och djupt rotade
känsla för det passande — glömd för ett ögonblick
i vredens och öfverraskningens förvirring — gjorde
sig också i detsamma gällande.

Hon kunde hvarken ropa eller bulta på denna
dörr utan att ådraga sig en föga angenäm
uppmärksamhet, och skulle i alla händelser väl derigenom
kunnat störa, men icke hindra den ceremoni, som
redan var börjad.

Hennes tröttsamma och obehagliga resa hade
således icke haft annat resultat, än att låta henne
sjelf, instängd på detta sätt, bevitna den vigsel, som
hon så mycket fruktat, och som hon rest för att
förhindra.

Pressande sina händer tillsammans i onyttig
harm, skyndade hon åter till gallret och fäste sina
vredgade blickar på brudens späda och fina gestalt,
upprepande mekaniskt, i besinningslös förvåning, det
barbariska namnet Mylitta Thurn, som presten der
nere uttalade i förening med hennes brors.

Det var då icke längre än till Bern — der han
för öfrigt var alldeles okänd — som baron Josefs
otåliga kärlek låtit honom resa, för att i dess gamla
domkyrka förena sig med denna okända och plebejska
äfventyrerska.

Och nu var hon friherrinna Rosenhein, och det
stora arfvet skulle troligen äfven innan kort vara
hennes, ty man hade ju förutsagt, att ett giftermål
skulle förkorta den stackars Josefs lif.

Markisinnan vred sina vackra händer
krampaktigt om hvarandra i trappans mörker och mumlade,
öfverväldigad af alla de bittra tankar, som trängdes
i hennes hufvud:

"Antingen har Josef sagt henne allt, och hon är
en enfaldig fjolla, som gift sig af kärlek, eller vet
hon ingenting och skall då åtminstone blifva lika
mycket narrad som jag ... I hvilket fall som helst
korsar hon mina planer, och jag hatar henne! ...
Jag hatar henne!" upprepade fru Sarassin, som med
gnistrande blickar betraktade sin nya svägerska,
hvilken nu, då ceremonien var slut, vände sig om
och gick ur kyrkan vid sin lycklige brudgums arm,
okunnig om, eller kanske trotsande, de förbittrade
blickar, som högt uppe mellan galleriets bildverk
hvilade på henne.

Om hon emellertid var okunnig derom, så fans
bland dem, som der nere beskådat vigseln, åtminstone
en, som tydligen var säker om markisinnans närvaro
inkognito, ty hon såg den skefögde fremlingen,
hvilken ihärdigt och liksom sökande blickade uppåt
galleriet och tycktes med ett infernaliskt smålöje nicka
åt henne.

Naturligtvis kunde han icke se henne, ehuru
den uppretade frun inbillade sig detta, och i stället
att tacka honom, då han några minuter derefter kom
för att öppna dörren till trappan, kände hon en
ganska simpel och kattlik lust att låta hans fula och
listiga ögon göra bekantskap med hennes naglar.

"Ah! min fru, ni har ifrån galleriet åskådat
vigselakten? Jag anade just detta, då ni icke lyssnade
till min anmärkning vid uppstigandet," sade han
helt glädtigt och förtroligt, i detsamma fru Sarassin
blek och stum steg utför de återstående trappstegen.

"Er anmärkning? Hvilken anmärkning har ni
väl gjort?" sade markisinnan likgiltigt och föraktande
att utösa sin vrede öfver detta underordnade och
kanske alldeles oskyldiga föremål.

"Jo, jag ropade till er, att en ceremoni skulle
firas i kyrkan, men ni var så ifrig att komma upp
och beundra utsigten, att ni icke hörde mig. Då
jag sedan igenkände kontrahenterna, tyckte jag att
man aldrig kunde råka ut för ett mera romantiskt
äfventyr ... Ni går att söka en person och ni kommer
just lagom för att bevista hans bröllop."

"Hvem har sagt er att jag sökt någon?" inföll
fru Sarassiu, rodnande af harm öfver mannens
godmodiga eller försmädliga utgjutelser.

"Hm, det har ni sagt sjelf ... jag hörde att ni
frågade portiern på hotellet efter baron Rosenhein."

"Då kan man åtminstone säga, att ni har långa
öron," svarade hon, vändande sig om för att gå
tillbaka till sitt hotell, och inseende att saken i alla
händelser icke kunde ändras, och att ett
sammanträffande nu med hennes bror skulle utan gagn
uppreta och förbittra dem båda, då hon kände sig helt
och hållet ur stånd att spela rolen af en vänlig och
deltagande slägting.

*

</chapter>
<chapter name="12.">

<h1>12.</h1>

Ett par dagar efter den stora uppståndelsen i
slottet vid upptäckten, att dess egare helt hastigt
försvunnit till sammans med ett okändt fruntimmer,
satt fröken Sarassin med sin nya sällskapsdam på
terrassen mellan de båda tornen vid sjön.

Det var en varm och härlig dag, solen lyste
klar öfver Genèvesjöns blanka yta, som knappast
krusades af en tillfällig vindfläkt, och värmen mellan
murarne i vingårdarne ofvanför var outhärdlig och
lofvade att lägga färg och socker i drufvornas ännu
icke ens framstickande klasar.

Kastanjernas och akasiernas blommor fylde
luften med sitt doft, varma ångor tycktes uppstiga från
den fuktiga terrassen, och dess gamla tjocka och
mögliga ringmur badade sig i solvärmen, som jagade alla
dess ödlor, sniglar och snäckor djupt in mellan
stenarnes springor.

Den främmande, som några timmar innan fru
Sarassins bortresa blifvit helt hastigt installerad i
huset, tycktes der redan känna sig hemmastadd, och
aldrig hade hon väl heller blifvit mottagen med mera
välvilja af någon, än af sin blifvande elev, som vid
hennes första åsyn kände sig böjd att älska henne;
man skulle också vara en mycket vresig och
misstänksam misantrop om man icke i Elisa Dougliets'
rena och vackra drag hade trott sig se återskenet af
ett rent och skuldfritt hjerta.

Också hade troligen aldrig ett vänskapsband
fortare blifvit knutet än mellan de båda unga qvinnorna
och bekräftat påståendet, att det just är kontrasterna
som närma sig hvarandra, ty ehuru olikheten i ålder
var temligen stor och olikheten i lynnen syntes vara
ännu större, var likväl den tjugoåttaåriga, tysta och
melankoliska Elisa, med sitt milda leende, sin fromma,
trovärdiga blick och sin blygsamma, men säkra och
bestämda hållning, förtjusande i den sjuttonåriga,
barnsliga, lifliga och tanklösa Roxanes ögon, och denna
tröttnade icke att beundra sin nya väns fina hvita hy,
hennes vackra gråbruna ögon och klangen af hennes
låga, melodiska röst, under det hon öfverhopade henne
med frågor och små förtroenden, alldeles som om hon
skulle varit en femtonårig pensionsflicka.

Elisa tycktes hafva rest mycket, läst och tänkt
och erfarit mycket i verlden, och detta allt var för
den oerfarna Roxane någonting lika sällsamt som
beundransvärdt och blef en källa till nytta och nöje,
hvarpå hvarken hon sjelf eller hennes mor tänkt.

Elisa hade ett sätt att besvara sin elevs frågor,
som, utan att meddela något om hennes eget
enskilda lif, likväl ingaf intresse och framkallade
anmärkningar, som i sin ordning föranledde långa
diskussioner, hvilka väckte Roxanes många goda men
slumrande anlag, begrepp och idéer, och hvarvid hon
hittills var fullkomligt ovan.

Hon tyckte sig med ens i Elisas sällskap komma
i, en helt ny verld, eller rättare den inskränkta verld,
hvari hon hittills left, vidgades och lifvades på ett
underbart sätt; och hela hemligheten af denna
förändring bestod deri, att Roxane för första gången
kunde meddela sig med en ädel och själfull varelse
af sitt eget kön.

Saknaden af denna lycka är sällan positiv; vi
inse till och med icke alltid hvad som felas oss, men
i fullkomlig brist deraf, krympa själen och sinnet
tillsammans, vi föra ett tynande moraliskt lif; men
vi vänja oss slutligen dervid, liksom blommorna
kunna vänjas att nästan alldeles kunna umbära
vatten, men de förlora sin egentliga friskhet, färg och
doft, utan att likväl vissna eller dö.

Det ligger en outsäglig plåga uti att ständigt
behöfva sänka sig ned till sin omgifning, att nödgas
härma ett språk och ett uppfattningssätt, som är oss
motbjudande, att nästan spela en rol för att icke
missförstås, misstänkas och klandras för högmod och
ovanlighet.

Äfven det frommaste sinne och den största
ödmjukhet och tolerans blifva härvid i längden
otillräckliga, man önskar dessa naturer utan högre
omdöme, lyftning och ädelhet allt möjligt godt, man gör
rättvisa åt deras goda egenskaper, deras nyckfulla
välvilja och praktiska förtjenster, men man gör det
helst på afstånd.

Roxanes mor var just af detta slag; hon var
slug, utan att vara öfverlägsen, småaktig och lumpen
i sina omdömen och sin verldsåskådning, högmodig,
utan att ega någon stolthet, egenkär och egennyttig,
utan att sjelf ega någon aning derom; sväfvande och
dunkel i sina rättsbegrepp, ljum och opålitlig i sin
vänskap, men intensiv och envis i sitt hat. Med allt
detta var hon emellertid långt ifrån elak, hon var
lättrörd och hade till och med vid vissa tillfällen,
då det föll sig lägligt, ett godt hjerta.

Hur många menniskor, som kallas "bättre" och
"bildade", som till och med bekläda höga,
ansvarsfulla och ledande embeten, likna henne icke, utan
att man har rättighet att anse dem för annat än
hederliga och mycket hyggliga.

Elisa sitter nu med sin virkning i knäet utan
att arbeta och fäster med ett nästan moderligt
småleende sina uppmärksamma blickar på Roxane,
som med glödande ifver, qvickt och vältäligt, ger en
målande beskrifning öfver sitt lif i Paris, sin
pensionstid med alla dess små förtretligheter, intriger, sorger
och torftiga nöjen.

Lärare och lärarinnor, domestikerne, ända ned
till mjölkhustrun, fruktmånglerskan och portvakten,
porträtteras förträffligt, men med en ironi och skärpa,
som vitnade om mera hufvud an hjerta.

Fransmännen hafva, som man vet, ett medfödt
konstnärslynne, en artistisk smak, och Roxane, som
för första gången fått anledning att visa detta,
hänfördes af nöjet att ega en talang, hvarom hon var
okunnig, och räknade alls icke så noga om sanningen
och den verkliga färgen fingo betydliga retoucheringar
för effektens skull.

Hon skrattade ohejdadt åt sina egna små epigram
och skonade ingenting vid detta bitande och
olycksfulla gyckel, hvilket, utgörande en öfvervägande
ingrediens i det franska lynnet, kanhända bär skulden
för flere och större af detta folks olyckor, än man
förmodar, ty då man icke har vördnad för någonting,
slutar man med att icke ens bära aktning för sig sjelf.

Då Roxane ett ögonblick tystnade, sade Elisa
tankfullt:

"Stackars barn, har då ingen af alla dessa
menniskor med hvilka du hittills lefvat kunnat ingifva
dig någon verklig tillgifvenhet?"

"Åhjo, förestånderskan, madame Dupont eller
mère Agathe, som hon kallades, var nog en god
varelse, och jag tyckte rätt mycket om henne, och vår
religionslärare, abbé Beurré, var en förträfflig gubbe."

"Men du älskade dem likväl icke?"

"Jo, naturligtvis. Madame Dupont vårdade mig,
då jag hade skarlakansfebern, med ett märkvärdigt
tålamod, och abbén efterskänkte i sitt hjertas
välmening mer än en gång den penitens, jag förtjent ...
Ack! jag glömmer aldrig hur embarasserad den
hederlige gubben var, då jag och en kamrat, vid
hemkomsten en afton ifrån vår spellektion, i mörkret råkat
hänga våra hattar på en madonnabild i försalen.

"Då städerskan om morgonen fann dem der, hade
bilden, efter hvad hon påstod, skakat på hufvudet
af harm och ovilja, så att hattarne föllo ned, just i
det samma hon kom i dörren ... Det var en stor och
oförlåtlig synd af oss, och den blef ännu värre, då
jag för att ursäkta saken, försäkrade, att jag trott
mig hänga min hatt på en damviska, som ofta
brukade ställas bredvid. Jag fick också icke annat än
soppa i tre dar, och bilden blef, för att undvika
dylika misstag och för den underbara skakningens skull
insatt i madame Duponts kryddlåda, som vändes på
kant och spikades fast vid väggen."

"Du är icke heller tillgifven din religion,
Roxane," inföll Elisa allvarsamt.

"Min Gud, jo visst! Du tror mig väl icke vara
irreligiös ... Det är en fasligt simpel och opassande
sak, som endast tillhör de förfärliga jakobinerne,
sansculotterne och alla dessa afskyvärda revolutionsmän,
som mördade vår konung och fördrefvo allt hederligt
och bildadt folk ... Det var i mammas ungdom, hon
har ofta talat derom ... Men för att återkomma till
bilden: tror du kanhända att den verkligen skakade
af sig våra plyshattar?"

"Vi komma troligen icke att få vara så länge
tillsammans, Roxane; men om så vore, skulle jag
vilja säga dig hvad jag tänker, både om din religion
och din moral."

"Ack, Elisa, tala icke om att lemna mig!"
utropade den unga flickan i en helt allvarsam ton. "Nu,
sedan jag lärt känna dig, kan jag icke lefva dig
förutan."

"Gifve Gud, att du en dag sade detsamma om
de tänkesätt och åsigter, jag skulle vilja meddela dig."

"Jag vet icke hurudana dina tänkesätt äro, men
jag är öfvertygad att de skola behaga mig, bara du
nu strax vill säga mig hvad du tänker om mig
sjelf ... Tycker du kanske att jag är elak?"

"Nej, du är troligen ett godt barn, Roxane, men
man har i mitt tycke icke uppfostrat dig rätt."

"Nå, det kan väl hända; jag är ännu mycket
klen i engelskan, och hvad historien och geografien
angår ... så är ..."

"Det är icke detta, jag menar ... det är icke
kunskaper, man försummat att gifva dig, icke
verldsbildning, du saknar, utan hjertats bildning och
kunskapen om det rätta ..."

"Hvad menar du! Har jag sårat eller
förolämpat dig?"

"Icke mig; men du har sårat min känsla för det
goda och sköna."

"Elisa, du är en bra besynnerlig flicka ... Du
förefaller mig som en alldeles ny uppenbarelse och
skulle säkert i Paris, der man afgudar det nya och
bisarra, bli en af säsongens lejoninnor ..."

"Tror du det! I sanning, du smickrar mig allt
för mycket," sade Elisa skrattande och icke utan ett
drag af ironi, som Roxane genast uppfattade.

"Förlåt mitt dumma uttryck och säg mig i
stället, hvarför du finner mig så försummad."

"Men om jag så här helt tvärt säger dig det,
så skall du troligen icke längre tycka om mig."

"Du ogillar mig då i mycket hög grad?" återtog
Roxane sorgset och med barnslig ödmjukhet.

"Jag finner dig vara en förtjusande liten varelse,
som jag i alla händelser icke kan undgå att älska,"
svarade Elisa, fattade med båda händer om Roxanes
hufvud och kysste hennes panna.

"Ack, hvad du är god! Hvad du gör mig glad!"
utropade denna hastigt med tårar i ögonen och
intagen af en känsla, för hvilken hon icke kunde göra
sig reda. "Jag har aldrig för någon känt, hvad jag
känner för dig; jag skulle vilja att du vore min
verkliga syster ... lär mig att likna dig, jag längtar
derefter ..."

"Då skall jag helt enkelt lära dig att älska!"
sade Elisa rörd och allvarsam.

"Att älska!" upprepade Roxane tvekande och
förvånad, i det en blek rodnad spred sig öfver
hennes kinder.

"Ja, lära dig, att ett kärleksfullt hjerta är
lifvets första pligt och högsta skatt."

"Ah! du menar kanske ett helgadt och kristligt
sinne, som abbé Beurré uttryckte sig?" inföll
Roxane spefullt.

"Ja, kanhända ..."

"Men, min Gud, det kommer väl bara icke att
ske genom att låta mig äta löksoppa alla dagar?"
återtog hon skrattande och helt och hållet glömmande
den rörelse hon nyss visat.

"Nej, var lugn; men säg mig nu, hvad du tror
att alla dessa menniskor, som i flere år omgifvit dig
och alltid visat dig vänskap och välvilja, hur de
skulle funnit sig belåtna med den löjliga målning du
nyss gjort af dem."

"Ah, min Gud! det är ju för dig och icke för
dem jag gjort den."

"Så mycket sämre ... då jag är borta, då jag
icke hör dig, hur qvick och rolig skall du icke vara
på min bekostnad ..."

"Elisa, hvad säger du?"

"Hvad jag tänker, ingenting annat, du ville
ju så."

"Men hur kan du tänka något sådant om mig?"

"Det är en mycket naturlig tanke; jag har ingen
anledning att tro, det du skulle skona en vän ifrån
gårdagen, då du så grymt persifflerar dem du egt i
många år."

Roxane sänkte hufvudet, förvirrad öfver logiken
i sin nya väns resonnement, och svarade ingenting.

"Jag tänker vidare," fortfor Elisa, "att ett ädelt
sinne hellre suspenderar sin möjliga qvickhet, än det
öfvar den på en frånvarande, som icke kan försvara
sig ... förstår du mig, Roxane, och förlåter du den
uppriktighet som du sjelf framkallat?"


"Jag förstår dig ... och jag tackar dig till och
med för den lexa jag fått ... men förlåt mig, om
jag i min ordning tillstår, att den smakar mig bra
mycket sämre, än abbéns löksoppa."

"Men den är dig mycket helsosammare, ifall dina
första ord, att du vill känna och öfverväga <i>mina</i>
tänkesätt, voro allvar."

"Du är engelska, Elisa, och jag fruktar att du
äfven är puritanska."

"Jag är hvarken det ena eller andra; jag är
endast en stackars qvinna, som har lidit och som icke
kan uthärda att, med afsigt eller af lättsinne, i en
annans öga framkalla en tår i denna på tårar så rika
verld, och som icke med ett enda ord vill öka den
bitterhet, hvaraf menniskornas hjertan så ofta svälla
öfver, för att meddela åt hvarandra i ständigt ökad
progression ... Jag vill icke med ett gran bidraga att
upprätthålla lidandets sorgliga välde ... O, att det på
jorden funnes ett förbund emot detta välde, ett
brödraskap, som, utan afseende på olika bekännelser,
kämpade emot det onda i stort som i smått, offentligt
och i tysthet, som styrdes endast af kärleken såsom
den högsta vishet och den bästa lag, och hvars mål
vore att borttaga den ofantliga del af lidandets tyngd
som af menniskor pålägges ... Dock, detta vore ju
att förändra naturen ... ," tillade Elisa halfhögt och
drömmande.

Roxane hörde icke mera på henne; detta
samtal hade blifvit allt för kärft för den glada och
tanklösa pariserflickan, hon lutade sig ut öfver muren
och lät sina blickar följa en liten båt på sjön, som
fåfängt sökte att få någon vind i sitt slappa segel;
den gled nästan omärkligt fram på vattnet och
närmade sig intill slottets murar.

För dem som från sjön betraktade den gamla
borgens runda torn, det täta löfverket kring dess
smala fönster och bakgrunden af de höga bergen,
kunde knappt en vackrare tafla vid Genèversjöns
stränder uppletas, och behaget deraf skulle ökats om
man i detta ögonblick sett de båda unga qvinnorna
på terrassen.

Elisas ädla, allvarsamma ansigte var infattadt i
ramen af de tjocka mörkbruna flätorna af hennes hår,
hennes gestalt, omsluten af en mjuk blågrå klädning,
som efterträdt den mörka nunnelika drägt hon vid
sin ankomst burit, syntes nu mera smärt och
ungdomlig, och den stora hvita tyllkragen som betäckte
hennes hals och hvars spetsar, enligt tidens mod,
räckte ända ned till skärpet, passade väl till hennes
ärbara min; Roxanes lifliga ansigte var icke mindre
intagande, med sin varma bruna hy och sina korta
svarta hårlockar, som liknade en gosses och nedföllo
öfver hennes panna och bara hals, under det hennes
smidiga och täcka figur i den snäfva hvita
klädningen, hvars korta lif och tunna draperier gåfvo henne
likhet med en af antikens nymfer — sjelfsvåldigt var
utsträckt i skuggan af de gamla kastaniernas grenar
och speglade sig i vattnet nedanför, som återgaf
hennes bild i förvirrade brytningar; båda två voro väl
värda att ses och beundras, såsom ett förtjusande
staffage till den solvarma taflan.

Det såg också ut, som seglarne i båten funnit
detta, ty de voro nu så nära att man kunde se, att
en af dem låg lutad emot några kuddar och tycktes
läsa i en bok, medan den andre tydligen i ett album
aftecknade slottet framför dem, under det båtkarlen
i sin blå blus, med den grå filthatten skjuten bakåt,
hvilade på årorna och lät båten glida fram eller
stanna orörlig, allt efter som vattnet krusades eller
stillnade ut i stora, mörka, källklara ytor, der
molnens hvita flockar avspeglades.

Elisa hade icke gifvit akt på båten; hon satt
längre ifrån muren, hvilken äfven inifrån terrassen
var temligen hög, och lekte tankspridd med en
afbruten blommande qvist från trädet bredvid henne.

Först då Roxane med ett halfhögt utrop reste
slg upp och blickade utåt sjön, lutade sig äfven hon
öfver den breda kanten ett ögonblick, men drog sig
genast, med ett hastigt rosenskimmer öfver sin hvita
panna, tillbaka igen.

Hon hade emellertid vid den häftiga rörelsen,
antingen af våda eller med afsigt, tappat grenen, som
hon hållit i handen; den föll i vattnet och då båten
i nästa minut kommit alldeles under ringmuren,
lutade sig den läsande herrn öfver relingen och
upptog grenen, i det han helsade på Roxane, hvilken
var den enda af de båda flickorna, som han
upptäckte.

Hans kamrat hvilken ända hittills haft öga
endast för det gamla slottets pittoreska utseende, lyfte
dem nu från sitt album och observerade äfven den
unga flickan, som betraktade honom med en så oförstäld
förvåning, rörelse och nyfikenhet, som om han varit
den helige Petrus <i>gående</i> på vattnet nedanför, eller
någon annan lika märkvärdig och oväntad
uppenbarelse.

Äfven han helsade henne nu vördnadsfullt, och
ett par minuter derefter gled båten vidare och
fortsatte sin färd utmed stranden, förbi den gamla
raserade vågbrytarens oregelbundna stenmassor, framåt
Clarens och Montreux.

Det tycktes, som om den obestämda och skära
rodnaden på Elieas panna återkastats i fördubblad glans
på Roxanes kinder; ty de glödde i den varmaste
purpur, och hennes strålande och uttrycksfulla ögon följde
ännu båten som aflägsnade sig.

Elisa, hvilken tydligen också blifvit öfverraskad
och upprörd vid åsynen af de båda seglarne, hade
emellertid genast beherskat sig och observerade nu med
en besynnerlig och smärtsam förvåning Roxanes
oförstälda sinnesrörelse.

Då den lilla farkosten några minuter derefter
försvann vid strandens krökning, kastade sig den unga
flickan, snyftande som ett barn, i hennes armar och
utropade häftigt och lidelsefullt:

"Det var han! ... Det var han! Han är borta
och jag får kanske aldrig se honom mera."

"Roxane! Hvad betyda tårarne i dina ögon? ...
Kände du någon af dessa herrar, som troligen voro
främlingar och resande," sade Elisa och tryckte
handen hårdt emot sitt hjerta, liksom för att mildra den
ångest, med hvilken hon tycktes vänta svaret på
sin fråga.

"Nej! ... Ack nej! Och detta är just olyckan,"
svarade Roxane, lyftande upp hufvudet från Elisas
axel och borttorkande sina tårar.

"Hvad menar du? Hur kan åsynen af en person,
som man icke känner, verka denna häftiga rörelse?"

Roxane teg och gömde ansigtet i sina händer,
tydligen ångrande den brist på sjelfbeherskning, hon visat.

"Du tiger; glöm då min fråga, liksom jag lofvar
dig att glömma dina ord och dina tårar," återtog Elisa
mildt och strök med handen smekande öfver Roxanes
glödheta panna.

Denna smekning och den lugna, moderliga tonen
i Elisas röst voro emellertid nog för att besegra den
unga flickans blyghet och tvekan; hon kunde icke
motstå sitt barnsliga hjertas behof af meddelande, och
tryckande sig ännu en gång intill sin vän, hviskade
hon sakta:

"Vill du bevara min hemlighet, Elisa, om jag
anförtror dig den, och råda och hjelpa mig som en
syster, ty jag vet ej hur jag bör göra?"

"Det vill jag; men ..."

"Du har funnit mig barnslig," afbröt Roxane
med ovanligt allvar, "du ogillar mitt lättsinniga gyckel
med allt, men det fins likväl en liten episod i mitt
lif, hvarom jag aldrig talat med någon ... en person,
som jag aldrig skulle kunna gyckla öfver och aldrig
finna löjlig, och det är den der unge mannen, som
jag nyss såg, som jag icke känner, hvars namn jag
icke vet, och som jag aldrig förr, mer än en gång för
fyra år sedan, sett, men som jag aldrig kunnat glömma,
och som jag i detta ögonblick vet att jag älskar för
hela lifvet ..."

"De voro två i båten; hvilken af dem menar
du?" sade Elisa hastigt och med osäker röst.

"Åh, naturligtvis den som reste sig upp, som höll
ett album, hvari han ritat, som helsade och som ..."

"Jag förstår, jag vet nu hvem du <i>icke</i> menar,"
borde Elisa hafva sagt, men hon utelemnade ordet
<i>icke</i>, och omfamnade sin vän med en ömhet, som
liknade tacksamhet.

"Nå väl, Roxane, berätta för mig den händelse,
som gjort ett så djupt intryck på dig ... kanhända,
när allt kommer omkring, är du endast offer för en
illusion, en fantasi, som verkligheten icke motsvarar,"
återtog hon leende och med samma lugna röst, som
innan den ominösa båten visat sig.

"Ack, nej! Nej, hör mig blott, och du skall finna
att jag aldrig bör glömma den, som räddat mig från
en förfärlig död."

"Åh, om det är tacksamhet du känner, så ..."

"Ja, Elisa, en tacksamhet, som varit mitt lifs
ljufvaste känsla ... som fylt hela min själ, som ökats,
ju mera jag tänkt derpå, och som nu, då jag ändtligen
återsett honom, befaller mig att våga allt, för att få
uttala den och visa att jag bevarat hans förtroende."

"Hans förtroende?"

"Ja, ty ... men vänta, jag vill ordentligt och noga
berätta dig allt. Ser du, det var för fyra år sedan i
Paris. Jag var då ännu icke fjorton år och sedan ett
par år i klostret Dames S:t Michels pension.

"Det var en eftermiddag i skymningen, då jag
återvände ifrån en spellektion och ämnade mig öfver
Place de la Concorde, som jag ser en folksamling i
början af Champs Elyssées. Jag blef nyfiken och gick
dit, men kunde alls icke komma fram och fick ingen
reda på saken. Redan ångrade jag mig och ville vända
om, men nu var det för sent, folkmassan bakom mig
hade hastigt tillväxt; man ropade att gendarmerna
kommo ridande, för att skingra folket, och en
förfärlig trängsel uppstod, då hvar och en ville komma
derifrån, men åt olika håll; några gatpojkar började hurra
och skrika, och detta oväsen blandades med nödrop
ifrån barn, som blifvit klämda, och qvinnor, som blefvo
rädda, och jag knuffades fram mot min vilja, midt in
i denna hvirfvel, der hvar och en endast tänkte på
sig sjelf och, för att rädda sig, obarmhertigt
nedtrampade sin granne, som haft den olyckan att falla
omkull och icke mera kunde resa sig ..."

"Ack, Elisa! du kan icke föreställa dig hvad en
dylik förvirring är hemsk ... jag glömmer aldrig den
förskräckelse, som intog mig, då jag af den
påträngande menniskomassan — som redan af faran förlorat
allt medlidande och all besinning — kände mig
upplyft ifrån marken. Jag hade förlorat fotfäste och skulle
i nästa ögonblick hafva blifvit ihjälklämd eller
trampad till döds i smutsen under alla dessa fötter, då jag
för en sekund fördes midt i famnen på en kraftfull
ung man, som, ännu lugn och med hufvudet öfver de
andra, syntes beherska dem, som voro honom närmast.

"I min förtviflan och dödsångest tänkte jag
endast på att rädda mig, slog båda mina armar om hans
hals och tryckte mig fast vid honom, utan att
besinna, att jag derigenom kanske störtade äfven honom,
som nu hade svårt att hålla sig upprätt.

"I stället att stöta mig ifrån sig, sade han
emellertid nästan skämtande och med ett så vänligt
småleende på sitt vackra ansigte: "Håll er väl fast, mitt
stackars barn, så skola vi åtminstone stå eller falla
tillsammans."

"Ett ögonblick derefter hörde jag förvirrade rop
omkring oss: det tycktes, som dessa just anginge min
räddare, ty man betraktade oss ömsom med ovilja, ömsom
med deltagande; det lyckades oss emellertid att komma
ur den värsta trängseln, sedan jag sett än den ena,
än den andra knuffas ned bredvid oss, för att icke
mera kunna resa sig, och mängden, som en brusande
flod, bölja fram öfver dem.

"Jag slöt ögonen, för att icke se all denna
hemska förvirring, och tryckte mina kalla läppar mot min
räddares skäggiga kind, ty jag tänkte icke på, att han
var mig främmande; jag tyckte mig hafva funnit en
bror, i hvars armar jag åtminstone fick dö ...

"O, Elisa! hvad dödsångesten är fruktansvärd.
Alla lifvets vanliga känslor och förhållanden vika och
förvandlas dervid; man har icke mer än en tanke, en
önskan, ett vildt och vansinnigt begär att få lefva ...
lefva under hvad vilkor som helst, ty döden är så
förfärlig ..."

"Arma barn!" inföll Elisa medlidsamt och smekte
lugnande Roxane, som blek och flämtande vid det
hemska minne hon framkallat, lutade hufvudet i
händerna och tystnade, nästan qväfd af sin häftiga
sinnesrörelse.

"Jag tror nästan att jag förlorade medvetandet,"
återtog hon långsamt, "ty jag mins icke huru eller
hvart vi kommo, förr än vi voro inne i ett porthvalf,
hvars dörr lyckligtvis slöts efter oss, och jag såg den
utmattade unge mannen digna ned på knä och stöda
sig emot muren.

"Vid denna syn återkom hela min besinning och
mitt vanliga mod, ty jag är alls icke rädd under
vanliga förhållanden. Jag tackade honom och ville i min
ordning söka att understödja och hjelpa honom, så
mycket jag kunde, men han reste sig hastigt upp, ty
man slog och sparkade på porten och skrek och
ropade utanför, att en bonapartist och konspiratör gömt
sig der inne.

"Himlen vet om någon sanning låg i dessa rop;
det är nog möjligt, att den stackars unge mannen
tillhörde någon af de många politiska orostiftare, som då
så ofta grepos och straffades, ty han var förfärligt
blek och tog hastigt ur sin bröstficka en plånbok, som
han lemnade mig och bad mig förvara; ty i händelse
han icke lyckades undkomma, kunde den
kompromettera honom. Han bad mig lofva att aldrig visa den
för någon, och jag hann icke mer än förvara den och
säga honom farväl, innan vi åtskildes, ty porten
tycktes i hvarje ögonalick vilja instörta, och bullret
utanför ökades, då en patrull anlände.

"Ack! ingendera af oss tänkte på, att jag aldrig
skulle kunna återlemna denna anförtrodda plånbok, ty
vi visste icke ens hvarandras namn och skulle kanske
aldrig mera råkas ...

"Jag såg honom försvinna i en af husets
trappgångar och sprang sjelf min väg, så fort jag förmådde.

"Det hade emellertid blifvit nästan mörkt; och i
Paris inträffar det ofta, att om en folksamling, som
man tror har någon politisk betydelse, ett buller eller
en arrestering sker i ett gathörn utåt Batignolle, så
smittar det alla gatpojkar och dagdrifvare ända till
gränderna i La Cité, kring Jardin des Plantes och
Père Lachaise, med ett ord, i alla stadens hörn; och
jag hade derför mycket svårt att kunna undvika de
oroliga och bullersamma menniskorna och komma hem
till Rue Saint Jacques, der jag bodde, utan att ännu,
en gång råka någon ledsamhet.

"Slutligen efter många omvägar, hade jag hunnit
till klostrets port och ämnade ringa, då jag tyckte att
någon rörde vid mig eller drog i min klädning. Jag
hade icke sett någon menniska, och gatan var alldeles
öde; men då jag vänder mig om, finner jag en qvinna
bakom mig, som i sin hand håller plånboken, hvilken
jag nyss mottagit.

"Det var troligen en af dessa eländiga varelser,
som i skymningen drifva omkring gatorna, för att på
ett eller annat dåligt sätt förtjena penningar; ficktjuf
det ena ögonblicket och något ännu sämre det andra,
hade hon begagnat sig af min ensamhet och förvirring,
för att stjäla hvad jag heligt lofvat att förvara.

"Kanhända hade hon emellertid icke så stor
öfning, åtminstone var hon icke tillräckligt snabb att
gömma sitt rof, och jag ryckte det med blixtens,
hastighet åter ifrån henne.

"I sin förbittring att finna detta mod hos ett barn,
som jag var, tänkte hon troligen icke på att blifva
ertappad, utan grep fast i min arm och bet mig i
handen, för att förmå mig att släppa det byte, som
undgått henne. Jag höll det emellertid qvar och
ropade på hjelp, och den förfärliga qvinnan flydde
ändtligen.

"Se här" — fortfor Roxane småleende och vek
undan sin spetsmanchett — "här synas ännu ärren
efter hennes hvassa tänder, men dessa ärr och det blod
jag utgjutit för att försvara min skatt, har gjort den
ännu kärare för mig ... Jag omtalade för ingen mitt
äfventyr och föregaf att det var min egen lilla börs,
hvars försvar ådragit mig det sår, hvaraf jag blödde.

"Emellertid förändrades efter denna händelse
ordningen i pensionen, hvilken förut väl stått under
klostrets uppsigt, men haft mera frihet; vi fingo aldrig
mer några lektioner derutom och ärret på min hand
gjorde en sorglig epok i vårt skollif.

"Det ena året efter det andra förgick; jag trodde
nästan nu, att min okände räddare var död, kanske
landsförvisad eller försmäktade i ett fängelse; jag
lofvade mig sjelf, att hans plånbok aldrig skulle lemna
mig, och jag bär den ännu i detta ögonblick vid mitt
hjerta."

"Har du icke ens för din mor berättat denna
händelse och visat henne ditt anförtrodda gods?" sade Elisa.

"Hon fick visserligen del af mitt äfventyr med
den djerfva qvinnan vid porten, men jag har aldrig
talat om min fara i folkträngseln och aldrig visat
henne plånboken ... Jag skulle ju då ha brutit mitt
löfte ... och dessutom var det mig så ljuft att ensam
ega denna hemlighet ... Mamma skulle icke ha tänkt
som jag derom ..."

"Men är du verkligen säker, Roxane, att den
person, du nyss såg i båten här, var denne okände räddare?"

"Ja! ... Ack ja! det är intet tvifvel derom. Mitt
minne har hvarje dag under dessa ar framkallat hans
bild; han har icke det minsta förändrat sig sedan dess,
men det har säkerligen jag, och han igenkände mig icke."

"Han är då kanhända icke fransman; ty dessa
båda herrar äro säkert utländingar, troligen engelsmän."

"Nej, Elisa, han är icke engelsman."

"Hur vet du det?"

"Se här, du som tycks ha varit öfverallt och som
känner flere språk, kanhända du kan säga mig hvilka
ljud och hvilken betydelse dessa bokstäfver hafva?"
återtog Roxane lifligt, upptog ifrån marken en liten
gren och skref dermed i sanden framfor sina fötter
med långt åtskilda, stora och tydliga bokstäfver, liksom
det skulle hafva varit stenstil, följande ord, hvilka
upptogo hela sandgångens bredd:

"Till min bästa vän Alf Stjerne."

Elisa följde med förvåning och intresse hvarje
drag, som den unga flickan långsamt och begrundande
utförde med sitt primitiva skrifmaterial, och utropade
slutligen öfverraskad och med sällsam rörelse:

"Min Gud, Roxane, det är svenska du skrifver!
Hvar har du sett dessa ord, och hur kan du återgifva
dem utan att förstå dem?"

"Åh, min vän, de stå skrifna med en vacker stil
på första bladet af den främmandes plånbok, och jag
har så ofta och så noggrant betraktat detta, att jag
kan upprepa utan att kunna uttala dem."

"Svenska," upprepade Roxane eftersinnande och
sökte i sitt minne återkalla de sväfvande geografiska
kunskaper hon egde. "Han skulle då kanhända vara
svensk ... Men förstår du också dessa ord? Hvad
betyda de? Säg! ... Ack, hvad jag många gånger önskat
att veta detta!"

Elisa öfversatte dem på franska, och Roxane
utropade med barnslig glädje och fransk prononciation:

"Alf Stjerne! ... detta är då hans namn. Ah,
ändtligen kan jag då uttala det!"

Och full af beundran och tacksamhet kastade hon
sig i sin lärda väns armar.

<tab><tab><i>Slut på andra afdelningen.</i>

*

</chapter>
<chapter name="Tredje afdelningen. 13.">

<h1>Tredje afdelningen.</h1>

<h1>13.</h1>

Hur kom det till att den engelska guvernanten,
miss Elisa Douglietz, för sin vän kunde tyda de
svenska ord, som denna, utan att sjelf förstå dem, skref i
sanden framför hennes fötter?

För att förklara detta är det nödvändigt att gå
tillbaka ett par år och berätta hvad som vid den tiden
hände i en prestgård i Sverige.

Det var i Skurup helt nära Svaneholms
herregård i Skåne, som Astley Cameron, eller lord
Hawerfield var uppfostrad hos den gamle prosten Jöns Grip
och hans syster, mamsell Petronella.

Fyra år efter hans afresa, en vacker vårdag,
syntes hvita lakan upphängda för prostgårdens små
fyrkantiga fönster; tystnad, bestörtning och sorg rådde i
huset, ty den gamle hederlige prosten, som varit älskad
af alla, hade dött om natten, och hans syster och
brorsdotter, den nu tjugotvååriga Hedda Grip, sutto
båda tysta och försagda i prestgårdens "dagligstuga"

Mamsell Petronella bar redan en svart
kamlottkjol och hade knutit omkring hufvudet en hvit
serviett med snibbarne i nacken — ett sätt att betyga
sin sorg, som den tiden ansågs för passande och vackert
— och Hedda, mindre noggrann om etiketten, hade
ett hvitt halskläde öfver sin mörka klädesspens och
en kammarduksnäsduk fästad öfver sitt tjocka,
mörkbruna hår.

Hon sitter stum med händerna hopknäpta i knäet,
och hennes ansigte, som icke mera eger den ystra och
barnsliga glädtighet, hvilken förtjuste den vackre
magister Cameron, är nu blekt och allvarsamt, men skulle
kanske förefallit mer själfullt och intagande än då.

Den första ungdomens friska, runda kinder med
sina täcka gropar och de strålande ögonens glada,
tillitsfulla blick äro förtjusande, men de spår, som
tanken och tårarna lemna, kunna ofta försköna ett
ansigte ännu mer.

Mamsell Petronella, uppfödd i gamla tiders
allvarsamma tukt och stränga, sträfsamma verksamhet,
hvilken icke ens tillmätte sorgen annat an en
"passande", det vill säga mycket kort tid, hade redan
öfvervunnit sin första rörelse och sin bestörtning öfver
dödsfallet och hade nu hufvudet fullt af omtanken för
en ståtlig begrafning och hundrade andra nödvändiga
bestyr, som denna händelse ålade henne.

För Hedda var det emellertid omöjligt att ännu
återkomma till hvardagslifvets pligter och tankar.
Detta är den andra stora sorg, som med tunga,
långsamma steg tågar genom hennes hjertas tysta
kammare, den trampar i den förstas ännu tydliga och
djupa spår och återkallar äfven dennas lidande
och smärta.

Hon älskade faster Petronella mycket högt, men
hade i farbroderns poetiska och känsliga lynne funnit
mera likstämmighet och sympati, och hon kände nu
att förlusten af hennes faderlige vän aldrig kunde
ersättas.

Det var han, som utan att de någonsin talat
derom, visste att hon allt jemt ansåg sig såsom
Astleys trolofvade (oaktadt dennes tystnad och
fortsatta frånvaro), han, som anat hennes gömda tårar
och ständigt närda hopp, och han slutligen som, så
att säga, försvarat henne emot den praktiska och
välmenande fasterns många upprepade giftermålsförslag.

Äfven den tiden, fastän mindre än nu, spred en
inbillad eller verklig rikedom en lockande glans
omkring en ung flickas hufvud, och som man visste att
de båda gamlas ganska betydliga förmögenhet en dag
skulle odelad tillfalla Hedda, så hade hon ingen brist
på "hedersamma anbud", som faster Petronella
uttryckte sig.

Att Hedda ännu kunde bibehålla något hopp att
blifva Astleys, hennes så högt älskade fostersons, den
engelske lordens maka, ansåg Petronella för en ren
galenskap.

Hon hade dessutom allt sedan den kulna
vintermorgonen, då Astley reste ifrån Skurups gård, aldrig
hört hans namn uttalas af Heddas läppar, och hon
hoppades, att om hans minne ännu fans i hennes
hjerta, det var på ett anständigt och systerligt sätt
der förvaradt, på samma sätt som man bevarar
hågkomsten af de döda.

"Se så, mitt barn!" började den hederliga
gumman, nu sedan ändtligen alla hennes
begrafningsanstalter lyckligen voro satta i system i hennes
hufvud, för att sedermera vederbörligen utföras; "nu få
vi icke längre öfverlemna oss åt en overksam sorg
och klagan öfver hvad Herren pålagt oss ...
Ingenting kan ju vara mindre oväntadt än döden och
ingen sorg mera egoistisk än sorgen öfver de döda,
som fått ro och hvila ... Gå nu vackert och säg åt
Karna, att hon med några af drängarnes tillhjelp
flyttar ned likkistan ifrån vinden; det är icke klokt
att lemna ett lik i flere timmar qvarliggande på
sängkläderna.

Prosten hade nämligen följt det bruk, som då
var temligen allmänt, att redan i förväg låta göra
sin likkista i ordning, och omsorgen derom var således
de efterlefvande besparad. Himlen vet hvilken
orsaken egentligen var till denna förtänksamhet, ty
nog kan man vara lugn för att icke blifva
obegrafven. I vår tid, som eger den särskilda utmärkande
egenskapen att aldrig vilja räcka till ens för vår
lefnads många omsorger, lemna vi omsorgen om vår
döda lekamen åt andra, och ingen menniska anskaffar
numera sin egen likkista.

Hedda gick stum och lydig att uträtta sitt
uppdrag, kistan blef nedtagen och den gamle prosten
högtidligt svept i kappa och krage, med en bibel i
den ena handen och en citron i den andra, och åtta
dagar derefter samlades slägtingar och vänner för
att fira hans begrafning i prestgården.

Hvarken mat eller vin, eller tal och prester
saknades; Skånes hela kleresi var samladt, tryckta
verser, omgifna af breda svarta kanter och skrifna
af sjelfve Esaias Tegnér, upplästes — de kunna ännu
beundras i dennes nyss utgifna "Efterlemnade skrifter"
— och mamsell Petronella hade samvetsgrant
iakttagit allt, för att hedra sin brors minne.

Hon hade anstält ett verkligt blodbad bland
kalfvar, kalkoner och gäss; bakat "gastkringlor" med
korinter och saffran, så stora som bagarskyltar och
tårtor som utgjorde mästerstycken och blefvo
förebilder i långliga tider; utmattad af hushållsbestyr,
nattvak och verklig sorg, satt hon nu ändtligen i
snibbhufva och dok, midt i den med hvita dukar
öfverklädda förmakssoffan, tillfreds och nöjd i sin
fromma själ med det lyckade resultatet af sina
ansträngningar att på detta sätt visa sin kärlek och
vördnad för den döde.

Efter den ståtliga begrafningen inträdde en tid
af stillhet och lugn, som slutligen afbröts genom den
påkostande flyttningen ifrån prestgården, hvilken de
båda fruntimmerna så länge ansett för ett hem.

Hur oskönt och föga behagligt detta ställe än i
verkligheten var, gick likväl mamsell Petronella med
tårar i ögonen ifrån visthuset till blekplanen, ifrån
trädgården till hönshuset och flygelbyggningarna, och
hennes hjerta svälde af rörelse och sorg vid den
gamla bandhundens tjut bredvid hans koja och den
sista blicken på den rostiga jernflöjeln, som i nära
fyrtio år gnisslat öfver hennes hufvud, som bar
hennes brors namn och hvarpå hans blickar hvarje
dag hvilat.


Och Hedda, som tyst gick att innesluta sig på
det lilla gafvelrummet, der Astley bott, tycktes
fotografera dess tarfliga möbler och väggar i sitt hjerta,
der hennes tårar fixerade bilden deraf, så att hvarken
tid eller sol kunde utplåna den.

Hon öppnade fönstret och såg ut öfver de flacka,
bördiga fälten, som visst icke voro hvarken vackra
eller romantiska, men på hvilka hans ögon så ofta
hvilat; såg längst bort Svaneholms torn och hvita
murar och den lilla sjön nedanför och bröt slutligen
en gren af den i höstens kyla ännu gröna akacian,
som växte utanför och hvars blommor företrädesvis
älskats af Astley, och gick ändtligen att, bredvid den
nedslagna faster Petronella, sätta sig i vagnen, som
skulle föra dem till den lilla gård, hvilken fordom
varit bebodd af den hemlighetsfulla mrs Cameron,
och som farbror Jöns köpt och låtit iordningställa
för sin systers och Heddas räkning.

Här i detta lilla tysta hem sattes emellertid
mamsell Petronellas sjelfbeherskning och stoicism på
ett hårdare prof; hennes saknad och hennes ålders
naturliga melankoli gjorde sig gällande; hon hade med
begrafningsstöket, ordnandet af husets affärer och
flyttningen nästan uttömt sitt verksamma lifs krafter
och fullgjort dess pligter, och återgående till sin
naturs första och egentliga skaplynne, blef hon nu
mera stilla och tankfull, som brodern varit, mera
likgiltig för det yttre och praktiska lifvet, och
inneslöt sig oftare i detta tysta, obemärkta själslif, som
icke sällan utmärker de sträfsamma och rastlösa
menniskornas sista dagar.

Anden återtager ändtligen sin rätt att äfven få
göra sig gällande; undertryckt under ett helt lif,
obemärkt och missaktad, har den i hjertats, djup
liksom samlat hela sin förmåga, för att ändtligen, innan
den flyttar, utveckla sin kraft.

Emellertid, oaktadt den gamla fastern genom
denna förändring blef kärare för Hedda än någonsin,
kunde det ensliga lif, de båda förde, icke blifva annat
än outhärdligt för ett ungt sinne.

Med tanken fästad på ett enda mål och hjertat
i tysthet fasthängande vid ett hopp, som skulle synts
för andra orimligt, hade Hedda under farbror Jöns'
ledning i ett par år studerat det språk, som var
Astleys modersmål; hon hade redan innan hon kom
till farbrodern fått en, för den tiden, mycket vårdad
uppfostran och kände franskan temligen väl, och då
hon nu i detta nya hem — hvars pligter voro mycket
få och icke af fastern öfvervakade med samma
noggranhet som förr — egde god tid dertill, skaffade hon
sig snart hjelpliga kunskaper äfven i tyskan.

Att under dessa trägna och ifriga språkstudier
låg en tydlig och ordnad plan, är icke troligt, men
de härledde sig från en obestämd och sväfvande
önskan att åtminstone i afseende på kunskaper och
bildning närma sig den man, som en gång varit nära
att blifva hennes make, men som nu genom sin rang
och samhällsställning ansågs vara henne så
öfverlägsen.

Då härtill lägges behofvet af någon sinnets
förströelse, någon afledare för ungdomens liflighet och
saknad, så äro Heddas hemliga studier lätt förklarade.

*

</chapter>
<chapter name="14.">

<h1>14.</h1>

Ett år hade förgått på detta sätt, sedan de båda
fruntimren blifvit ensamna. Det är åter höst, och
de gula björkarne, som omgåfvo faster Petronellas
lilla stuga, strödde sina vissnade löf der utanför.

Klockan är fyra på eftermiddagen och Hedda
har nyss, med en korg på armen, gått att besöka ett
sjukt barn, hvars mor kommit att beklaga sig och

rådfråga den erfarna och i all nöd och alla
bekymmer anlitade och hjelpsamma mamsell Petronella.

Gumman är nu derför helt ensam i ett litet rum,
hvars enda lyx är den mest fullkomliga och
noggranna renlighet och ordning. Hon sitter i en
länstol vid fönstret, sysselsatt med en oändligt fin och
konstig stickning, hvars bredd och längd ingåfvo en
naturlig förmodan, att den icke skulle slutas under
hennes lifstid.

Det skulle blifva gardiner till Heddas kammare
och bekräftade den sällsamma erfarenheten, att det
just är vid lifvets slut, som man företar sig de mest
långsamma och besvärliga arbeten.

Fönsterposten bredvid henne är fullsatt med
ännu blommande astrar; det snöhvita golfvet är
belagdt med tjocka, konstigt väfda mattor, en frukt af
faster Petronellas forna flit, liksom alkovens randiga
gardiner och det hvita sängtäckets olika och konstigt
virkade rutor; på väggen öfver sängen hänger
farbror Jöns' stora silfverur, och inom glas och ram
sitta der bredvid de svarta silhouetterna af familjens
närmaste medlemmar, omkransade af artistiskt
löfverk, utklippt af grönt papper; med ett ord, hon är
omgifven af alla dessa egendomliga och älskade
föremål, hvilka tyckas liksom växa upp omkring gamla
aktningsvärda qvinnor, hvilkas alla tycken och hela
individualitet de afspegla.

Det låga rummets höga temperatur och den
intensiva lukten af starkt kaffe fulländade intrycket
af denna tysta, ensliga fristad i den lefvande
bullrande verlden, denna graf på grafvens brädd.

Hvem har icke någon gång sett ett dylikt
anspråkslöst, nästan rörande bo, hvars ödmjuka, milda
och bleka invånarinna, oftast efter ett mycket tungt,
verksamt och uppoffrande, ehuru kanhända obemärkt
lif, dragit sig undan och liksom krupit ihop, för att
taga så litet rum som möjligt i den verld, hvilken
glömt henne derför, att hon icke längre kan tjena
någon, och af hvars allra nödvändigaste lifsvilkor
hon blott begär och behöfver ett obegripligt minimum.

Van att aldrig tänka på sig sjelf, att ständigt
hänföra alla sina företag och handlingar till andras
nytta, nöje eller fördel, kan hon knappt uppbära
rolen af sin egen person och slutliga sjelfständighet,
oroas och plågas nästan af samvetsqval vid de ringa
tjenster, hon nu måste mottaga, och skaffar sig
vanligen en hund eller en katt, för att ännu åt denna
kunna afstå hälften af sin kaffekopp och sina
sockerbitar.

Faster Petronella var emellertid ännu icke i
behof af någon fyrfotad älskling, ty Heddas ömhet
förljufvade hennes lif, men just detta behag skulle den
oegennyttiga gumman snart besluta sig att uppoffra.

Hennes tankar sväfva i detta ögonblick tillbaka
öfver hennes eget föga händelserika eller intressanta
lif, der bilden af en tjugofemårig adjunkt i knäbyxor
och stångpiska helt flyktigt upplifvar den matta taflan
af hennes ungdom, och der hennes hela kraftfulla
ålder fylles med ett stort hushålls alla triviala och
oräkneliga detaljer, utan att de förljufvats af makans
eller moderns heliga och tillfredsställande fröjder.
Ett lif, som, så att säga, varit makadamiseradt med
ostar och skinkor och byttor och tråg och alla dessas
varierande eventualiteter, kan just icke erbjuda några
poetiska minnen; men det oaktadt förstod faster
Petronella ganska väl betydelsen och värdet af den
poesi, hon sjelf saknat och hvarom det qvinliga
hjertat dessutom alltid förvarar en aning.

Just i detsamma hon låtit sin stickning falla
ned i knäet och funderade på ett medel att åter
framkalla några rosor på sin brorsdotters bleka kinder,
knackade någon sakta på hennes dörr.

Hon ropade: "Stig in!" och helt varsamt, liksom
man fruktat att utsläppa fåglar, öppnades dörren och
en liten fet, rödgul, ljusögd och slätrakad person
inträdde.

Det var hennes brors forne adjunkt, den
tillförordnade presten i Skurup, vice pastor Zebedeus,
som nu vände sig rundt omkring och länge famlade
med låset, innan han lyckades stänga dörren efter sig.

Pastor Zebedeus var en man mellan tretio och
fyrtio år; hans tunna hår var i detta ögonblick så
omsorgsfullt kammadt öfver den bara fläcken på hans
hjessa, att man skulle kunna tro det vara klistradt
deröfver; ifrån hans lilla, nästan osynliga uppnäsa
var hvart enda snuskorn omsorgsfullt bortrensadt;
hans prestkragar voro alldeles nystrukna; han hade
svarta vantar på sina stora, med vårtor fullsatta
händer, höll hatten i handen med högtidlighet, och
det felades endast att han haft den svarta kappan
öfver armen, för att tro honom komma till barndop
eller begrafning.

Så snart hans blickar, hvilka oroliga flugit
omkring, uppfattat att gumman var ensam, tycktes han
emellertid känna sig mera ogenerad; hans breda mun,
som vanligen såg ut att nyss hafva mottagit en sked
tjära, hvilken han sträfvade att svälja, öppnas nu
till ett slags sakta smackande, som egentligen var
nödvändigt för de otäta så kallade dubbelläpparnes
skull, hvarmed hans olyckliga fulhet ökades; han
satte efter något krus sin hatt på en stol och sade
med stark småländsk brytning:

"Dä fägner mej att si mamsell Petronella så
rasker och kryer ... har alltid nået för händer ... ä
qvicker och flinker som e myre ... Så ska fruntimmer
vare, då förkofrer di sej unnan för unnan."

Mamsell Petronella smålog vänligt, men svarade
ingenting på den artiga komplimangen, och pastorn
fortfor:

"Jag må bekänne att jag kommit hit, för att
förfråge mig hos mamsell Petronella och bedje om
hennes förord ... Det är så att en ungkarl har svårt
att rede sig med folk och fä i ett landtbruk och ...
och ..."

Pastorn slog förlägen och stammande upp sin
undra läpp som en suflett öfver den öfra, torkade
sig om munnen med flata handen och återtog, då den
likgiltiga gumman icke tycktes vilja hjelpa honom att
förklara sin mening:

"Ursäkte min store djerfhet, då jag så här tar
mej dristigheten te att fråge, om mamsell Petronella
tror att det kunde vara någon förhoppning, att
dygdädla mamsell Hedda skulle vilja återkomme som
husfru och matmor vid Skurup ... Si, saken är att ett
giftermål oss emellan skulle kunna tillskynde oss både
en stor fördel ... efter som det nådiga herskapet på
Svaneholm gerna skulle se dygdädla mamsell Hedda
som pastorska i Skurup," tillade pastorn, helt nöjd
att ändtligen efter långt betänkande hafva i saken
gjort allt hvad hans tölpighet och tafatthet kunde
tillåta, och lemnande med resignation åt Guds försyn,
hvad resultatet möjligen kunde blifva af hans frieri;
i alla händelser blygsamt betraktande sin egen person
såsom otillräknelig och betydelselös, både vid ett ja
och ett nej.

Detta giftermålsförslag, som åtminstone egde
förtjensten att vara fritt ifrån all falsk pretention på
någon ömmare känsla, var egentligen alls ingen
öfverraskning för den gamla fastern, ty det hade helt
nyss förut blifvit antydt, med helt andra ord och
mera grannlagenhet.

Skurup var ett patronelt pastorat, och efter den
gamle ungkarlen baron Maclaers död hade hans
arfvinge flyttat till Svaneholm, och den traditionella
vänskapen för den gamla prestfamiljen, hvars
medlemmar varit så godt som sjelfskrifna till pastoratet,
upplifvades genom bekantskapen med de båda
fruntimren i mrs Camerons forna boning.

Skånes adel har namn om sig att vara den mest
envisa och exklusiva i sin gamla bördsstolthet, och
detta är möjligen sant; det är till och med troligt,
att den nya familjens på Svaneholm begrepp om sin
öfverlägsenhet var tillräckligt stort och oomtvistadt,
för att den icke skulle frukta någon minskning deraf
genom ett vänligt umgänge med den vackra och
bildade prestdottern och hennes gamla faster;
åtminstone hände det rätt ofta, att det granna adliga
ekipaget stannade utanför faster Petronellas stuga och
den unga friherrinnan steg ur för att göra ett besök
der inne.

Vid en af dessa små visiter hade hon skämtande
beklagat Heddas visade motvilja för giftermål och
låtit förstå, att om någon af de många, som drömde
om fördelen att efterträda den gamle prosten i Skurup,
kunde lyckas vinna den unga flickans tycke, så skulle
detta uppväga en god del af hans rivalers meriter.

Ett dylikt förhållande var den tiden ingenting
ovanligt, och mamsell Petronella kunde icke vara
känslolös för en så stor lycka och fördel, så godt
som erbjuden åt hennes brorsdotter, men att Hedda
icke skulle lyssna till den forne adjunktens förslag,
derom var hon fullt öfvertygad, i synnerhet som hon
vid fasterns antydan om saken rent ut förklarat, att
i detta fall skulle hon så mycket mindre någonsin
kunna gifta sig med en prest, som den blifvande
friaren skulle kunna anse henne sjelf såsom ett af
prestgårdens onera.

Faster Petronella suckade och visste icke hvad
hon nu skulle svara, då saken var allt för vigtig att
tvärt afslås. Den beskedlige pastorn hade i hennes
ögon rätt många förtjenster, ehuru han till det yttre
icke blifvit så lyckligt lottad; han var ingen dålig
predikant och bönderne tyckte om hans skarpa
gällljudande röst, som skrällde ända in i kyrkans alla
hörn, och hans "gemena" och "rättframma" sätt och
tal, som liknade deras eget.

Hon ville icke helt och hållet nedslå hans mod
och lofvade honom slutligen, under det hon ifrigt
och vänskapligt bjöd honom snus ur sin lilla
silfverdosa, att framföra hans formliga frieri till den verkan,
det möjligen kunde hafva, och sjelf samvetsgrant
dervid framhålla hans blygsamma förtjenster.

Den beskedlige smålänningen, som inbillade sig,
att han egde för Hedda precis samma värde och
betydelse som hon för honom — det vill säga att det
afundsvärda pastoratet antingen skulle tillhöra dem
båda eller ingendera — gick hem i den glada
öfvertygelsen, att minnet af prestgårdens feta gäss och
präktiga svin skulle blifva Hedda en allt för stark
frestelse att kunna motstås, och skulle låta hans kala
hjessa, hans stora mun och hans lilla näsa träda så
i skuggan, att de icke ens kommo med i räkningen.

Pastorn var borta, och mamsell Petronella
väntade nu med oro på sin brorsdotters hemkomst för
att genast fullgöra det kinkiga uppdrag, hon åtagit sig.

Det dröjde emellertid ovanligt länge, och det
blef slutligen skumt, utan att Hedda hördes af;
ändtligen gick gumman att ropa på Karna, hennes enda
tjenarinna, och frågade, om Hedda icke ännu
återkommit. Vid dennas svar att brorsdottern redan
länge varit hemma, men icke velat gå in, medan
pastorn var qvar, beslöt hon att söka henne i
hennes rum.

Gumman gick helt tyst öfver den lilla matsalen;
hennes steg hördes icke på den tjocka yllemattan,
och då hon kom till Heddas dörr, stod denna
halföppen.

Det var nu nästan mörkt, och det tända ljuset
derinne visade för mamsell Petronella den unga flickan,
som med handen under kinden satt vid bordet,
stirrande med oafvända blickar på en stor karta, som
låg framför henne.

Hennes ansigte var ovanligt blekt, och i detta
ögonblick, då hon trodde sig ensam och obemärkt,
låg deri en så passionerad sorg, en så lidelsefull
längtan och ett så uttrycksfullt och häftigt begär att i
verkligheten kunna följa den väg, som hennes finger
på kartan utpekade, att den öfverraskade fastern icke
kunde misstaga sig derpå.

För första gången såg hon sanningen och det
verkliga tillståndet i den tysta och sjelfbeherskande
Heddas hjerta; hon begrep med ens att hon
misstagit sig om hennes yttre lugn, att hennes
brorsdotter aldrig i sjelfva verket upphört att tänka på
sin första kärlek och kanske ännu lifligare älskade
Astley nu, efter sex års väntan och svikna
förhoppningar, än då farbror Jöns, i sin grannlagenhet och
försigtighet, satte sig emot deras förlofning, att hon
slutligen skulle duka under för denna hemliga smärta,
och att det åtminstone aldrig ens var värdt att nämna
den tarflige Zebedei frieri.

Om gumman behöft någon ytterligare bekräftelse
på sin upptäckt, så såg hon nu, då hon helt sakta
närmade sig, att det var en specialkarta öfver södra
delen af England, som Hedda hade framför sig, och
att hennes hand hvilade öfver Cornwalls kust, och
det namn, som betecknade Astleys hem, der hon i
inbillningen tusen gånger besökt honom.

Faster Petronella lade sakta sin hand på Heddas
axel, och då denna förskräckt spratt till och
rodnande borttorkade sina tårar, sade hon med en röst,
som den unga flickan aldrig förut tyckte sig ha hört:

"Hedda, mitt stackars barn, hvad har jag väl i
detta ögonblick fått veta?" — Och då hennes
brorsdotter, i stället för svar, gömde sitt hufvud vid hennes
bröst och, öfverväldigad af den rörelse, för hvilken
hon icke hunnit taga sig i akt, utbrast i snyftningar,
fortfor den gamla mildt och sorgset:

"Du har icke haft förtroende till mig ... Jag
hade ingen aning om, att hela din själ ännu hänger
fast vid den, som aldrig kan bli din man och som,
äfven om han ville det, troligtvis icke skulle göra
dig mycket lycklig ..."

"Förändrar man då hjerta och sinne, derför att
man förändrar namn och samhällsställning?" hviskade
Hedda med bitterhet.

"Det ser så ut ... Har väl ett enda ord från
Astley gifvit dig anledning att tro, det han ännu
mins sitt flyktiga tycke? ... Ack, mitt arma barn!
I den verld, der den rike och förnäme lord
Hawerfield lefver, har man icke tid att minnas sina
barndomsvänner ..."

"Hvarför säga mig allt detta? ... Jag vet det
allt för väl. Han har glömt mig, han älskar mig
icke mer; men <i>jag</i> kan icke glömma honom, jag kan
icke lefva utan hoppet att en dag återse honom och
stanna i hans närhet ..."

"Hvad menar du? ... Du skulle vilja ..."

"Var icke rädd att min stolthet flytt med min
lycka; att jag, som en blek och tårögd förebråelse,
vill ställa mig framför honom, för att väcka hans
medlidande ... Nej, han skall aldrig ens höra ljudet
af mitt namn; men jag vill se honom ... jag vill vara
nöjd att andas samma luft som han; jag vill tåligt
vänta hur länge som helst; jag skall kanske blifva
gammal och grå, men slutligen skall jag ändå uppsöka
honom för att dö bredvid honom ..."

"Men, mitt barn, detta är ju ett gudlöst
svärmeri," sade fastern, förskräckt öfver våldsamheten
af Heddas känslor, som, likt en ström hvilken en
gång öfverskridit sina bräddar, svallade öfver utan
att kunna hejdas.

"Om det är svärmeri, så är det åtminstone icke
gudlöst," fortfor den unga flickan entusiastiskt, "ty
Gud har icke gifvit oss ett hjerta, för att lättsinnigt
bortgifva och återtaga det, och om vi fått förmågan
att älska, så är det för att denna kärlek skall
tillhöra endast <i>en</i>, och icke likt en gammal kappa kunna
passa åt alla och kastas åt hvem som helst, eller
glömmas och försvinna som röken ifrån en itänd
halmkärfve ..."

Faster Petronella skakade sorgset på hufvudet,
helt och hållet villrådig om tröst och botemedel för
en kärlek, hvarom hon saknade all erfarenhet, och
hvars häftighet och styrka förskräckte henne så
mycket mer, som den var alldeles oväntad hos den tysta
och undergifna Hedda, och hon sade suckande och
nästan med skygghet:


"Jag uppsökte dig, för att frambära den 
hederlige Zebedei frieri till dig; han har varit här i
eftermiddag och ändtligen andragit sitt hjertas
angelägenhet ..."

"Säg hans snålhets och egennyttas angelägenhet,"
sade Helena afbrytande.

"Nu dömer du honom allt för hårdt ...
egennyttan, mitt barn, är som dammet, den är med
öfverallt; då man sopar bort den på ett ställe, flyger den
oss midt i ansigtet från ett annat håll, och som man
aldrig kan bli af med den här i verlden så gör man
bäst i att icke låtsa om den ... den stackars presten
är i detta fall icke värre än andra ... Du bör
emellertid besinna, att ett verksamt och nyttigt lif, som
maka och husmor, är det bästa läkemedlet för ett
sorgset sinne och en fåfäng längtan."

"Nej, detta är ett misstag; jag skulle begå ett
brott, både emot den man, hvars hustru jag blefve,
och emot mig sjelf ... låt mig stanna hos dig, tills
döden skiljer oss åt ... du älskar mig ju, du behöfver
mina omsorger och mitt sällskap, och mitt lif har
ännu någon glädje, om jag får fortfara att vara din
dotter."

"Tror du då att jag kan glömma hvad jag nyss
hört ..."

"Det skall aldrig mera återkallas i ditt minne ...
Du skall se mig lugn och nöjd som hittills, men tala
aldrig med mig om giftermål."

"Men emellertid skall du allt jämt i tysthet
tänka på din besynnerliga plan att uppsöka Astley?"

Hedda teg och stirrade dystert framför sig.

"Du skall kanhända tänka derpå ända till
min död?"

"Eller till min egen ..."

Qvinnor äro hastiga i sin uppfattning, hastiga
i sina beslut och ofta lika hastiga i deras utförande,
i synnerhet om kärlek eller hat diktera dem; ehuru
Heddas romantiska idéer bort förefalla den gamla
praktiska fastern helt och hållet orimliga, kunde hon
icke misstaga sig om allvaret deri, och hon sade
långsamt och tankfullt:

"Jag skall aldrig kunna glömma det uttryck, jag
nyss såg i ditt ansigte; jag skall hädanefter ständigt
tro att du endast bär en mask af undergifvenhet och
lugn, under det ditt hjerta lider, och jag skall icke
kunna uthärda föreställningen om din sorg, icke kunna
se dig dag ifrån dag tråna bort i en enslighet och
en overksamhet, som göra ditt lif till en plåga, och
jag skall slutligen inbilla mig att du mot din vilja
kanske väntar på min död såsom befrielsen ur din
fångenskap ... Verkställ derför genast ditt beslut, res
för att söka och finna Astley, och försök om du dervid
verkligen vinner den lycka och det lugn, "hvarpå du
hoppas."

Heddas bleka kinder öfverdrogos af en
purpurrodnad, hon sprang upp med blixtrande ögon, men
sjönk genast ned på stolen igen och sade sakta:

"Hvarför gäckas med mig på detta sätt? ... Jag
skulle svika mina pligter emot dig ... lemna dig ensam
här hemma ..."

"Jag gäckas icke; jag talar allvarsamt ... Ser
du? Jag påminde mig just nu, att barons på
Svaneholm om ett par veckor resa utrikes, för att stanna
öfver vintern i Paris; de behöfva en guvernant för
barnen, friherrinnan talte just med mig derom, men
ingen af oss kunde tänka på dig ... du skulle 
derigenom på ett passande och anständigt sätt kunna få
din önskan uppfyld."

"Är det verkligen möjligt att du tillåter, att du
gillar min så länge närda afsigt!" utropade Hedda,
som i höjden af sin förvåning och rörelse nedföll för
gummans fötter och slog sina armar omkring henne.

"Jag har en så fast öfvertygelse om din dygd
och ditt goda omdöme, att jag lemnar dig frihet att
handla, du har numera ingen annan förmyndare än
mig; du är oberoende och förmögen, må du sjelf
bestämma ditt öde."

"Och du?"

"Jag skall bedja Gud för dig och vänta på att
få trösta dig eller glädjas med dig, då du
återkommer," sade gumman, som kanhända, oaktadt sitt
prosaiska lif, bibehållit någon gnista af tidens smak för
romaneska äfventyr, hvilken nu för första och enda
gången fick ett utbrott.

*

</chapter>
<chapter name="15.">

<h1>15.</h1>

Företaget att resa efter och uppsöka en glömsk
eller otrogen älskare är lyckligtvis nu någonting
alldeles utdömdt och bortlagdt, åtminstone i Sverige,
men för en femtio eller sextio år sedan var detta en
verklig mani. Man hade just då i synnerhet sett
rätt många tyska damer, som efter det olyckliga
fälttåget i Pommern kommit hit, för att sans façon
uppsöka sina kallsinniga älskare och förmå dem att infria
de förhastade löften de gifvit.

Heddas beslut var derför alls ingenting
ovanligt, det ovanliga deri var endast hennes idé att
lemna den älskade i okunnighet derom. Detta var
emellertid en sak, som faster Petronella högeligen
betviflade, och man kan icke förtänka henne derför.

Den stackars gumman, som verkligen älskade
Hedda som sin dotter, dolde sorgfälligt hur djupt
denna skilsmessa gick henne till sinnes, öfvertygad
som hon var, att de aldrig mera skulle återse
hvarandra, ty en resa som sträckte sig utom Sveriges
gränser, ansågs då för någonting lika äfventyrligt
som märkvärdigt; hon hade återkallat något af sitt
forna glädtiga mod, och Hedda bedragen deraf, och
delande ungdomens vanliga och naturliga egoism och
oförmåga att fatta ålderdomens sjelfförsakelse och
hängifvenhet, reste för att söka den mest obestämda
och orimliga lycka.

I öfverensstämmelse med sin plan hade hon
antagit förkortningen af sitt andra dopnamn Elisabet,
lagt dertill sin mors, i stället för sin fars namn, och
kallade sig Elisa Douglietz.

Den dag, då den unga äfventyrerskan lemnade
fasterns fridsamma koja, kunde på sätt och vis kallas
den gamlas sista positiva lifsdag, och då denna förlorat
sista skymten af Heddas tårfulla ögon och gick
tillbaka inom sin förstudörr, som hon läste i lås efter
sig, skulle man kunnat säga att hon i sjelfva verket,
liksom de gamla vikingarne, var "satt i hög".

Om vi emellertid ofta beklaga de gamla så djupt,
att vi känna oss frestade att fördöma de unga, så
röres vår känsla kanske ännu mer af att se en
stackars dotter eller nièce, ännu i lifvets vår, uppoffra
den korta, aldrig återkommande ungdomens
förhoppningar och fröjder, för att i enslighet och tystnad
inom fyra väggar bevaka en gammal tants eller mors
enformiga och dystra väntan på döden; se dem i
dof och tålig sjelfförsakelse, så att säga, underkasta
sig en artificiell vinters köld och mörker midt under
sommarens klara dag och antaga ålderdomens vanor
och tynande själslif, för att sjelf deraf slutligen
krympa tillsammans och vissna i förtid under den
dubbla mängden af tunga och långsamma år.

Den kloka och kärleksfulla faster Petronella hade
emellertid, i samma stund hon upptäckte detta
tilltänkta offer, afsagt sig detsamma och ombytt rolerna,
fullt inseende att det är lättare att uppoffra några
bleka och osäkra solstrålar mellan aftonens moln, än
den varma middagssolens fulla och klara sken.

Hedda följde alltså den friherrliga familjen till
Paris, och här ansåg hon sig först fullkomligt fri,
förlorande den sista landkänningen af fosterjorden
och den sista fruktan för tadel eller anmärkningar
och lemnad ensamt åt sitt eget hjerta och samvete.

Hon hade icke gjort någon hemlighet af sin
önskan att resa till England, och då hon efter någon
tid genom sina svenska vänner fått underrättelse om
ett engelskt fruntimmer, som vid hemresan ifrån
Paris önskade medtaga en lärarinna åt sin sexåriga
dotter, skyndade hon att söka denna plats, för ung
och oerfaren ännu att våga resa helt ensam.

Knappt tvänne månader efter sin afresa ifrån
Sverige befann sig således Hedda klockan tolf en
förmiddag utanför porten till ett litet vackert hotell på
Rue d'Argenson; hon ringde med något darrande
hand och insläpptes efter ett par ögonblick af en
storväxt schweizare, som det då var en oeftergiflig
lyx att ega till portvakt i ett bättre hus.

"Hör på, mamsell Susanne!" ropade denne åt en
tjenstflicka, som i detsamma gick öfver gården. "Här
är ett fruntimmer, som önskar tala vid er matmor."

"Mrs Howard dricker just nu sitt chokolad och
ämnar åka ut. Hon kan icke taga emot," svarade
mamsell Susanne mycket bestämdt, utan att vända
sig om.

"Mitt namn är Elisa Douglietz och mrs Howard
väntar mig," inföll med något osäker röst Hedda,
som nu för första gången använde det namn, hon
antagit, för att icke väcka Astleys uppmärksamhet,
då hon en gång komme i hans närhet.

"Aha, jaså, nå var då så god och följ mig,"
återtog kammarjungfrun och mönstrade den främmande
med högdragna och kritiska blickar.

Hedda följde med beklämdt hjerta den eleganta
mamsell Susanne uppför trappan och sökte att efter
domestikens sätt och utseende bilda sig en
föreställning om matmoderns, lyckönskande sig helt tyst, att
det icke var en ekonomisk nödvändighet att behaga
denna dam och att den rol, hon antagit endast
berodde af hennes egen vilja. Den var emellertid
nödvändig för hennes plan, ty främmande och ensam,
skulle hon troligen aldrig kunnat närma sig eller
ens fått höra talas om den, hon sökte. Inkommen
deremot i en förnäm eller rik familj, skulle hon finna
flere tillfällen, just i en underordnad ställning, att
få underrättelser om Astley, då vanligen nästan alla
medlemmar af den fashionabla verlden känna
hvarandra, åtminstone till namnet.

Kammarjungfrun insläppte henne nu i en tambur
och bad henne vänta, och Hedda satte sig ned, i
detsamma en dörr vid andra sidan halföppnades och
en liten vacker flicka syntes på tröskeln.

Barnets lilla ansigte var öfversköljdt af tårar,
hon höll en, till utseendet död, kanariefågel i handen
och syntes alldeles tröstlös.

Då hon fick se den främmande, tycktes hon
tveka ett ögonblick att gå in, men hennes
bedröfvelse rörde Hedda, som steg upp och gick emot
henne, i det hon helt deltagande sade:

"Ah, min stackars lilla vän, hvad har händt din
fågel?"

Den lilla, som icke begärde bättre än att träffa
någon, för hvilken hon kunde beklaga sin sorg,
utbrast snyftande:

"Han är sjuk, och Jenny vill icke skicka efter
doktor Bouvard ... hon säger att han är död, och
att det är bäst att kasta ut honom genom fönstret ..."

"Kom och sätt dig här och låt mig se på fågeln,"
återtog Hedda, som fattade barnets hand och drog
henne till sig.

Den lilla flickan lade fågeln i Heddas hand och
betraktade henne med en liten min af så rörande
undergifvenhet och förhoppning, som om hon väntat
en afgörande dom ifrån hennes läppar.

Fågeln var ännu varm, hans hufvud hängde
maktlöst ned, och hans näbb var vidöppen, men då
Hedda vidrörde honom, kände hon att han ryckte
på sig, och att hjertat ännu slog matt. Hon vände
honom emot dagen och tyckte sig märka att han fått
någonting i halsen, och tagande en nål ur sitt hår,
lyckades hon att borttaga en liten hoptrasslad
bomullstråd, som han råkat svälja.

Då det stackars djuret åter fått tillräckligt luft,
qvicknade det hastigt vid, sträckte litet på vingarne
och flaxade matt och förvirradt emot fönsterrutan,
under det barnet med ett glädjeskri kastade sig i
Heddas armar.

"Han lefver! han lefver!" utropade den lilla
flickan förtjust.

"Ja, han lefver, men se hur matt och medtagen
han är; det ar bäst att insätta honom i hans bur
och lemna honom i ro ..."

"Ja, jag skall springa in efter buren ... men
hvem är du, som är så god, och som kan bota fåglar
så bra?"

"Jag heter Elisa, men jag visste verkligen icke
om, att jag hade någon talang i detta fall," sade
Hedda småleende och nickade till afsked åt den lilla
flickan, som aflägsnade sig, i det hon, redan inne i
rummet bredvid, ropade:

"Vänta på mig; jag kommer strax tillbaka ..."

"Mrs Howard väntar er," sade i detsamma den
återkommande kammarjungfrun, som öppnade dörren
till en stor och elegant salong, hvarigenom hon lät
Hedda passera, och sade, visande på den bortdragna
dörrgardinen till ett kabinett:

"Stig in, miss Dougliets; mrs Howard är der
inne."

I det lilla rummet innanför satt tillbakalutad i
en länstol mrs Arabella Howard, till hvilken Hedda
blifvit rekommenderad af sina svenska vänner.

Den engelska frun var ingen annan än den
sköna, unga enkan mrs Arabella Fulton, som för åtta
eller tio år sedan af försigtighet afslagit Astley
Camerons giftermålsförslag och sedan bittert ångrat att
hon gått miste om Astley Hawerfields hand.

Ett år efter denna olyckliga missräkning hade
hennes mor dött och hon sjelf för andra gången vågat
försöket att mottaga ett nytt plebejskt namn, för att
dermed erhålla den efterlängtade rikedom, hvarpå
hon i sitt första äktenskap blef bedragen.

Denna gång lyckades hon också, ty hennes
andre man var en af Londons mest solida
penningfurstar och hade vid sin död, för knappt ett år sedan,
lemnat sin enka och sin dotter, den lilla Aline, en
ofantlig förmögenhet.

Den rika enkan var nu trettiotvå år, hon var
ännu mycket vacker, men hade hunnit till en något
öfverdrifven korpulens, och hennes medfödda flegma
hade betydligt ökats.

Ändtligen i besittning af den rikedom, som var
nödvändig för henne genom hennes uppfostran,
hennes smak för en ytterlig och förfinad lyx och
hennes fullkomliga likgiltighet för all ekonomisk
beräkning, utvecklade hon en prakt och ett slöseri,
som till och med i hennes rum och hennes egen
toilett uttalade sig.

Hennes forne beundrare, den elegante kapten
Greley, hade för tio år sedan liknat hennes förföriska
skönhet vid den ett österländskt harem framställer,
och han skulle i detta ögonblick med fullkomlig
konseqvens kunnat fullfölja liknelsen och kalla henne för
en favoritsultaninna, ty hennes omgifning, hennes
drägt, hennes ställning och allra mest det passiva och
makliga uttrycket i hennes ansigte och de sköna,
halfslutna, sömniga ögonens föga själfulla blick gjorde
henne till en förträfflig afbild af dessa qvinnor,
hvilkas hela verksamhet och existens uttryckas i den
egendomliga spanska fordran: "att vara till och
vara skön".

Den tarfliga svenska flickan, som nu infördes till
henne, stannade också helt och hållet förbländad, och
likväl saknade Hedda förmåga att bedöma det
fabelaktiga värdet af dessa luftiga, fina och konstrika
spetsar, som prydde mrs Howards hvita morgondrägt,
dyrbarheten af det tjocka, guldfärgade sidentyget på
väggarne omkring henne, den persiska mattan, deri
hennes fötter nedsjönko som i en bädd af bomull, och
Sèvresservisen framför henne uppstäld på en bricka
af silfver, hvars arbete var ett artistiskt mästerstycke,
liksom sjelfva det lilla bordet af ebenholts med
inläggningar af guld, på hvilken den stod.

"Ni är miss Elisa Douglietz?" sade den sköna
damen, qväfvande en gäspning och förande till sin
näsa en liten slipad kristallflaska, innesluten i ett
genombrutet fodral af guld.

"Sitt ned, jag ber ... det mattar mig förfärligt
att se någon stå framför mig ... Man har sagt mig
att ni har ett mycket mildt och saktmodigt lynne
och tycker om barn?" fortfor mrs Howard långsamt,
liksom om hon besinnat sig på hvart ord.

Hedda svarade att hennes lynne åtminstone icke
skulle gifva anledning till något missnöje, och den
vackra frun återtog, allt under det hon läppjade på
chokoladet framför sig:

"Ni talar en temligen god engelska, och jag
hoppas att ni äfven är fullkomligt mäktig franska
språket och dessutom har de kunskaper, som behöfvas
för att undervisa min dotter ... Aline är sex år och
hennes uppfostran bör naturligtvis börja, men ..."

Mrs Howard, som alldeles emot sin vana hållit
ett så långt tal och nu hemtade djupt och med en
smäktande blick efter andan, afbröts i det samma af
orediga och dämpade röster ifrån salongen, och i
nästa ögonblick instörtade den lilla flickan med sin
fågelbur i famnen, följd af sin villrådiga och
protesterande sköterska, som fåfängt sökte återhålla henne.

"Se der är hon! Der är Elisa! ... Hvarför
väntade du icke på mig?" utropade barnet och sprang
fram till Hedda, vid hvars fötter hon nedsatte
fågelburen.

"Men Aline, hvad betyder detta! ... Hvarför
kommer du in utan lof, på detta sätt? ... Och hur
känner du det främmande fruntimret?" sade mrs
Howard, störd i sitt lugn och med en missnöjd blick
på den gamla qvinnan, som följt hennes dotter.

"Jag rår icke derför," sade denna. "Miss Aline
har varit så ledsen, så upprörd denna morgon ..."

"Mamma, det ar Elisa, som botat min fågel..."
inföll Aline, ifrigt afbrytande sköterskans ursäkter,
och sprang fram till modern med sin ålders liflighet.

"Ursäkta, mrs Howard," sade Hedda förlägen.
"Jag gjorde lilla Alines bekantskap helt Oförtänkt,
medan jag väntade derute, och fick då del af hennes
bekymmer för hennes olyckliga älskling, som råkat ut
för det missödet att svälja en tråd, men blef
lyckligen befriad derifrån."

"Ja, och nu är han alldeles bra ... Och tänk
likväl att Jenny ville kasta ut honom på gatan ..."

"Han såg också ut, som om han spelat ut sin
rol i lifvet," tillade Hedda småleende.

"Nå, om ni redan äro bekanta, så är all vidare
presentation öfverflödig. Jag begär egentligen i
första rummet ingenting annat, än att ni skall älska er
elev ... man har sagt mig att detta är det bästa
och lättaste sätt att uppfostra barn ... det är en
alldeles ny idé, hvarpå man förr, efter hvad jag tror,
icke har tänkt ..." tillade den vackra frun, helt
eftersinnande och, som det tycktes, sjelf för första gången
erinrande sig den samma.

"Ingen fordran kan vara lättare att uppfylla,"
Svarade Hedda, betraktande Alines lilla täcka ansigte,
som med någon undran vändes ifrån modern till henne.

"Och era egna anspråk, miss Douglietz? Jag
hoppas att de icke lägga något hinder i vägen för ert
antagande till min dotters guvernant?"

"Det är endast rättigheten att, när och huru jag
vill, kunna lemna ert hus utan föregående särskild
öfverenskommelse ... jag har affärer i England att
ombesörja, och dessa skulle möjligen kunna fordra
min närvaro, då jag minst väntar det," tillade Hedda
med en lätt darring i rösten, då hon såg att hennes
ord väckte mrs Howards förvåning.

"Det är ett ledsamt vilkor, som verkligen kan
sätta mig i förlägenhet ... men låt mig äfven höra
om ni har flere."

"Jag vet icke, madame, om ni, som jag hört, med
egenskapen af er dotters guvernant äfven vill förena
den af ett slags sällskapsdam för er sjelf?"

"Detta har verkligen varit min afsigt ... det är
också nödvändigt att stundom ega någon lämplig
person i sin salong, som kan fylla platsen vid ett
spelbord, sysselsätta en gammal tant, någon glömd eller
ensam person i sällskapet och underhålla
konversationen, när det behöfs," sade mrs Howard, som nu
satte bort sin kopp och syntes alldeles uttröttad af
en angelägenhet, som påkallade en så utomordentlig
tankeansträngning.

"I så fall, madame, skulle jag vilja anhålla om
rättighet att någon gång undandraga mig denna
skyldighet."

"Naturligtvis ... Ni kan vara illamående, och
jag begär icke att ni visar er i min salong, utan att
ert lynne och er toilett passa der ... för det senare
skall jag naturligtvis sörja ... Se så, farväl, miss
Douglietz, ni är välkommen när som helst ... Aline,
tag afsked af din guvernant," tillade mrs Howard, i
det hon steg upp och drog på en klocksträng af silke
och guld, som hängde bredvid henne.

"Du får stanna hos mig, Elisa! ... Hvad jag är
glad deråt," hviskade Aline förtroligt, liksom de skulle
vara gamla bekanta, och kastade sig i Heddas armar,
innan sköterskan förde henne med sig ur rummet.

"Susanne, miss Elisa Douglietz är nu Alines
guvernant; laga att rum blifva iordningstälda åt henne
och anförtro hennes uppassning åt någon af
städerskorna," tillade mrs Howard åt kammarjungfrun, som
inkommit.

*

</chapter>

<chapter name="16.">
<h1>16.</h1>

Gynnad af en tillfällig bekantskap mellan den
engelska damen och den svenska familj, med hvilken
Hedda rest, hade hon på denna familjs förord nu
verkligen fått sin önskan uppfyld att komma inom
den sfer, der lord Hawerfield lefde.

Mrs Howards kammarjungfru hade försäkrat, att
hennes matmor troligen snart skulle lemna Paris, der
hon vanligen icke brukade vistas mer än ett par
månader om året; och oerfaren om lefnadssättet i den
verld, dit Hedda nu inkommit, förestälde hon sig,
att Astley icke fans annorstädes än i sitt
fädernesland och sitt hem och längtade derför efter den dag,
då den förnäma damen skulle besluta sig att
återvända till England.

Det är mycket svårt att vänja sig vid en
ställning i verlden, som är underlägsen den, hvari man
blifvit uppfödd, men mycket lätt att antaga vanor
och tycken som sysslolösheten och rikedomen adopterat.

I början förvånades Hedda och ogillade detta
sällsamma lif, hvartill hon blef vitne, der matmodern
sjelf, för att i ro kunna njuta af lyxens och den 
förfinade smakens alla behag, måste omgifva sig med
en skara domestiker, som i sin ordning på bästa sätt
njöto lifvet och anordnade under sig ännu en klass
af tjenare, hvilka åter förstodo att skaffa sig lägre
och mindre pretentiösa biträden, så att en här af
mer och mindre sysslolösa, på en gång sturska och
ödmjuka, dagdrifvare samlades omkring denna qvinna
och förenades i det enda gemensamma målet att
förslösa den rikedom, som den aflidne bankiren mr
Howard förvärfvat.

Snart vande den unga flickan sig likväl att
mottaga det behag deraf, som äfven föll på hennes lott.

Hon älskade sin lilla elev, som var hennes enda
sällskap, och lefde för öfrigt nästan lika ensam och
isolerad, midt i den bullrande granna verldsstaden
och i det praktfulla hotell, som hon lefde i faster
Petronellas stuga, ty mrs Howards första korta
installeringstal var det enda meddelande, hon rönte af sin
matmor, som hon sedan sällan såg, utom den korta
stund på en viss tid _hvarje morgon, då lilla
Aline fördes till sin mor, för att få en flyktig kyss
och en eller annan likgiltig fråga.

Mrs Howard tillbragte sin tid ifrån kl. 12,
då hennes morgontoilett och frukost vanligen voro
slutade, med att några minuter titta i en roman eller
i en tidning för dagen, kläda om sig för att göra
eller mottaga visiter, bevista musikaliska matinéer
eller föreläsningar, hvilka hon icke hörde på, eller
för att åka ut, alltid samma enformiga väg, genom
Champs-Elyssées och Boulogneskogen, derunder
utbytande helsningar med bekanta, och hemkommen intaga
sin middag helt ensam eller i sällskap med en eller
annan af hennes landsmän, som vistades i Paris, och
slutligen på aftonen fara till spektaklet, en konsert
eller i sällskap, för att kanske först efter midnatten
återvända hem.

De infödda parisiskorna hade i en större
umgängeskrets och bevistandet af messor och
välgörenhetssällskap ännu en liten variation af detta program,
som genom mrs Howards maklighet och ringa
uppfinningsförmåga, med få undantag, för henne
upprepades hvarje dag.

Detta sätt att låta tiden försvinna och flyta fram
öfver själen utan att göra något intryck derpå, liksom
en liten grund och ljum porlande bäck, hvilken
hvarken kan afspegla himlen eller stranden och som
stormen icke kan uppröra, är i sanning ett verkligt
muhammedanskt paradis, hvarpå sådana naturer, som den
vackra enkans, ofta komma i besittning redan här
i verlden.

Ingenting konserverar lifvet så väl som
enformigheten; de moraliska så väl som de fysiska
vexlingarna och skakningarne deremot slita ut det i
förtid; mrs Howard borde kunnat lefva i evighet, och
hon vegeterar kanhända någonstädes ännu i dag.

Någon gång fick Hedda tillsägelse att med Aline
deltaga i den vanliga promenaden i vagn, och det var
på en af dessa utfärder, som den anspråkslösa och
osynliga guvernanten, sittande på vagnens baksäte,
till sin obeskrifliga förvåning märkte en hastig
färgskiftning och rörelse i sin matmors annars ständigt
lugna och leende ansigte.

Det var icke den oförmodade upptäckten af
någon bekant, som vållat denna förändring, ty mrs
Howard helsade icke och vände icke ens på sitt vackra
hufvud. Tvänne ryttare hade i det samma
galopperat förbi deras vagn och en omnibus passerat helt
nära förbi på andra sidan; men den närmaste af de
båda herrarne var gråhårig, med uppskjutna axlar och
knän, tydligen en gammal engelsman, och i omnibusen
sutto endast sådana personer, om hvilkas tillvaro, lif
och lefverne den förnäma damen antagligen var lika
okunnig, som om mannens i månen.

Det fans således verkligen någonting, som kunde
öka pulsslagen och verka en liten diversion i mrs
Howards förträffliga och solida organism, och denna
förmodan gaf henne ett intresse i Heddas ögon, som
likväl icke förr än långt derefter skulle bekräftas på
ett helt eget sätt.

Några dagar derefter — Hedda hade nu vistats
i mrs Howards hus en månad — sökte hon fåfängt
på sitt bord efter ett papper, som hon visste sig
dagen förut ha lemnat der.

Det var egentligen af ingen vigt ... några
svenska verser, som hon försökt att återgifva på engelska
och som, skrifna på ett löst blad, legat i en liten
öppen portfölj.

Den af husets qvinliga domestiker, som bland
flere andra hade sig rummens städning anförtrodd och
som särskildt blifvit anstäld till Heddas uppassning,
var en hygglig, ung flicka, hvars ordning och
noggrannhet hon icke haft skäl att klandra; men

emellertid hade hon saknat än ett och än ett annat af
de små uppsatser och öfversättningar, hon stundom
roat sig att göra, än på franska och än på engelska,
och hon antog nu, att papperet, som hon sökte, blifvit
bortslarfvadt af denna, och då flickan i det samma
kom in i rummet, sade Hedda, som fåfängt bläddrade
i portföljen:

"Clemence, har du icke sett ett skrifvit papper,
som jag lemnade här på bordet i går? Jag kan icke
återfinna det."

"Nej, jag har icke sett annat än er portfölj,"
svarade flickan, som börjat ordna sängen i alkoven
och med en nervös brådska ruskade på
bomullsmadrassen deri.

Just i det samma inkom lilla Aline, och som
Hedda såg af bordstudsaren på kaminen, att tiden
för den vanliga morgonuppvaktningen hos mrs Howard
var öfverskriden, skyndade hon att kasta en blick i
spegeln, för att förvissa sig att hennes toilett var i
vederbörligt skick, fattade barnets hand och begaf
sig ur rummet.

Inkommen i sin matmors budoir, såg hon ingen
menniska der. Chokoladkannan stod ännu orörd öfver
en spritlampa, och dörren till kabinettet bredvid var
halföppen.

Aline, som icke genast fann sin mor, sprang in
för att söka henne, och Hedda såg nu genom den
öppna dörren att mrs Howard satt vid sitt skrifbord
med ett papper framför sig, pennan upplyft och en
mycket generad och begrundande min.

Vid barnets ankomst sköt hon alltsammans ifrån
sig med ett missnöjdt utseende och hopskrynklade
papperet med otålighet.

Hon besvarade den lilla flickans smekningar och
prat ännu mera kallt och tankspridt än vanligt, och
guvernantens helsning märkte hon icke alls.

Ett par timmar derefter gick Hedda, som hon
brukade, ut för att promenera och låta sin lilla elev
hemta frisk luft då vädret var vackert. Hon hade i
dag valt den mera aflägsna Luxembourgträdgården
till mål för deras vandring; den var mindre besökt
och mindre bullersam än Tuileries-trädgården, annars
deras vanliga promenadplats. Och under det hon
satt helt ensam på en bänk i de skuggiga gångarne,
medan Aline bygde hus i sanden eller sprang omkring
med andra barn, hvilade hennes ögon på det vackra
slottet, som varit direktorii och förste konsulns palats,
sedan det kort förut varit fängelse under
revolutionen.

På detta tänkte den unga flickan emellertid icke,
hon beundrade Jacques Debrosses arkitektoniska
skapelse, utan alla historiska eller filosofiska reflexioner,
förströdd och sysselsatt som hon var genom det nya
och egendomliga i hennes egen ställning.

Aline hade under tiden roat sig med att kasta
löf i bassinen omkring den stora fontänen, bakom
hvars glittrande vattenstråle en faun och en nymf
vexla sina kyssar i dunklet af en grotta, bespejade
af en afundsjuk satyr.

Hedda hade redan många gånger beundrat denna
marmorgrupp, modellerad af Gud vet hvilken
konstnär, men tänkt och utförd med en poesi och
natursanning, som göra denna fontän till den vackraste af
alla Paris många vackra fontäner.

Några skimrande solstrålar smögo genom löfven
i de gamla täta och skyhöga almarne der omkring,
och lekande på de älskandes leende läppar, gåfvo de
dem ett förvillande uttryck af lif i detta ögonblick;
fåglarnes qvitter och några dufvor, som, plaskande
i vattnet, utbredde sina glänsande vingar mellan
callornas breda blad och svärdsliljornas långa stänglar,
fulländade illusionen, och den unga flickan tyckte sig
nästan höra de älskandes glada hviskningar mellan
vattendropparnas sorl, se rörelsen af den
jättelika handen, hvarmed det gömda vitnet till denna
scen böjer undan grenarne öfver deras hufvud, och
uppfatta svartsjukans eld gnistrande i dessa stenögon,
som bevaka dem.

Hon reste sig upp och närmade sig under
inflytande af denna illusion; och gående långsamt rundt
omkring bassinen, hade hon hunnit till andra sidan
deraf, i den djupa skuggan af en mängd buskar, som
här växt ända ned till vattenkanten, då några ord,
uttalade helt högt på andra sidan, just der hon sjelf
nyss stått, väckte hennes uppmärksamhet.

Hon spratt, till, betagen af en sällsam häpnad,
lyfte upp hufvudet och såg ditåt.

Midt framfor henne, belyst af det fulla, klara
solskenet invid bassinens brädd, der lilla Aline med
sina kamrater ännu lekte, stod just <i>den</i>, hvilken under
sex långa år varit hennes tanke om dagen och
hennes dröm om natten, som hon, trotsande alla
betänkligheter, all tvekan och alla barnsliga pligter, rest
för att söka.

Hon hade trott sig ännu hafva långt till målet
och han var här bredvid henne, framkallad liksom
genom ett underverk, för att låta hennes tjusta och
förvirrade blickar med ens och fullkomligt få i
hennes hjerta återlifva hans bild.

Det var Astley Cameron, barndomsvännen,
älskaren, den trolofvade, som varit nära att blifva
hennes man; det var honom, hon nu återsåg, då hon
minst väntat det.

Ödet tycktes på ett sällsamt sätt vilja gynna
hennes önskningar och på samma gång kanhända visa
henne, att den lycka, hon trott sig kunna finna,
endast i detta återseende, i sjelfva verket var början
till den strid och den försakelse, hvartill hans
kallsinnighet och glömska och hennes egen förtärande
hågkomst dömt henne.

De flydda åren hade förändrat honom, hade gjort
hans hy brun, hans ögon djupare och mera
allvarsamma, lagt ett veck af melankoli på hans panna,
gjort honom mager, skäggig och muskulös, lagt ett
ironiskt drag kring hans läppar och gifvit honom en
min af hårdhet och egoism, som skrämde Hedda och
framkallade tårar af öfverraskning och smärta i
hennes ögon.

Hon förstod att afståndet emellan dem var ännu
längre, än hon anat; och att hon hellre ville dö, än
möta blicken från dessa ögon, som icke ens skulle
igenkänna henne, och hvars likgiltighet kanhända till
och med skulle byta sig i förakt.

Den arma unga flickan hade trott sig ega en
föreställning om verkligheten, men då verkligheten
nu stod framför henne förkrossades hon i första
ögonblicket deraf.

Astley tycktes, liksom hon sjelf nyss gjort,
beundra fontänens stenbilder; han utbytte några
anmärkningar med sin följeslagare, en lång gråhårig
gentleman, hvilken Hedda igenkände såsom den samme,
hvilken hon sett ridande i Champs-Elysées. De båda
herrarne vände sig om efter ett par minuter, gingo
rakt fram till slottets breda och terrasslika trappa
och försvunno inom dess vestra portik, kanhända för
att afhöra en debatt i pärskammaren, hvars stormiga
sessioner under Ludvig XVIII:s sista år just då egde
rum i Luxembourg.

Det förekommer oss ofta i ungdomen, som om
tiden och händelserna voro alltför långsamma för våra
otåliga och häftiga känslor; vi hafva alltid i
inbillningen några stegs försprång och hinna derföre att i
tankarne genomgå hvarje liten väntad förändring
omkring oss, så att, då den ändtligen inträffar, kunna
vi dem liksom utantill och minnas dem derför med
en visshet som trotsar de kommande åren; vi lefva
mera i fantasien än i verkligheten, och den senare
blir nästan endast en repetition af den förra; det är
kanske deruti, som hemligheten ligger af barndoms-
och ungdomsminnenas oförgänglighet.

I motsats härtill händer det likväl stundom, att
vi öfverraskas, att vi befinna oss med ens midt inne
i en scen, som vi icke väntat och på hvilken vi
alls icke äro beredda, och vi behöfva då någon tid
för att kunna tro på dess verklighet.

Då Astley var borta, då den häpna och upprörda
Hedda åter såg platsen tom, der han nyss stått,
fruktade hon nästan att inbillningen gäckat henne, och
då Aline i det samma kom springande emot henne,
frågade hon barnet med en viss tvekan, om hon sett
tvänne herrar helt nyss bredvid sig.

Det jakande svaret behöfdes nästan, för att
bekräfta hennes egna ögons vitnesbörd.

Det var då sant, Astley var här i Paris; och
den otålighet, hon för ett par dagar sedan känt vid
underrättelsen att mrs Howard uppskjutit sin hemfärd,
förvandlades nu i tillfredsställelse eller snarare i
fruktan för obestämdheten af detta uppskof.

Hade väl Hedda emellertid funnit den sällhet,
hvarpå hon hoppats af detta återseende? Hvilken
oro, hvilken nedslagenhet och sorg kände hon icke i
stället, hvilken fruktan att åter förlora hans spår och
tillika att ännu en gång oförmodadt möta honom och
möjligen blifva igenkänd.

Några dagar förgingo emellertid; den första
våldsamma rörelsen efter detta återseende och den
oväntade uppfattningen deraf hade lugnats. Hedda hade
liksom återupptagit den rol, som hon vid det hastiga
och oförberedda inträdet på scenen tappat bort;
hennes mod och sjelfförtroende hade minskats, men icke
hennes kärlek.

Hvar och en, som hunnit till de år, då kärleken
ligger bakom dem som en enfaldig barnsaga, eller de,
som aldrig egt dem i sitt hjerta, utan endast
inrangerad bland sina ekonomiska bestyr, skola utan
tvifvel finna den unga flickans känslor och karaktär
orimliga.

"Hvad är då hennes mening?" skola de säga.
"Antingen vill man väl gifta sig med den, man älskar,
eller glömmer man honom."

Ja, det är verkligen det kloka och riktiga; men
af hundrade unga qvinnor, som älska, handla blott
hälften med klokhet och äfven denna hälft skall
åtminstone fatta den andra hälftens dårskap: att ännu
älska <i>minnet</i>, sedan ingenting annat återstår, och af
detta minne skapa en fantasi, som ofta är orimlig.

Hedda insåg kanhända att hon kände en
häftigare smärta sedan hon fått sin önskan uppfyld, men
det gifves smärtor dem man älskar, och för ungdomen
är det icke sorgen, utan stillheten och den passiva
hopplösheten, som äro svårast att fördraga.

Man var nu i slutet af säsongen; en del af Paris'
eleganta verld hade till och med redan lemnat
staden, men mrs Howard tycktes ännu icke vilja resa;
tvärt om syntes det, som om hon nu ville återtaga
hvad hennes flegma möjligen kommit henne att
förlora af sällskapslifvets behag, och större och mindre
soiréer hade flere gånger inom kort tid upplifvat det
lilla hotellets praktfulla rum.

Miss Elisa hade dervid spelat den rol, som
blifvit henne anbefald; och denna osynliga och passiva
rol var just den hon önskade sig. Hon hade då och
då växlat några ord med en ensam gammal herre
eller dam, supplerat, när det behöfts, mrs Howards
obetydliga pligter som värdinna och någon gång
rättat ett misstag bland betjeningen eller utfört en
befallning, under det hon observerade detta så omtalta
och beundrade salongslif, hvilket icke föreföll henne
mycket innehållsrikare och mera upplyftande än
sällskapstonen vid kalasen i Skurups prestgård.

Morgonen efter en sådan qväll, då hon inkom
med Aline, fann hon åter mrs Howard vid sitt
skrifbord, och äfven nu, som det tycktes, tankfull och
vid dåligt lynne. Hon steg upp, tog ett papper på
bordet, räckte det åt Hedda och sade helt tvärt:

"Är det ni, miss Elisa, som skrifvit detta?"

Hedda kastade förvånad ögonen derpå och
igenkände de verser, som hon för flere dagar sedan
förlorat, och som hon icke kunnat återfinna.

"Ja, madame; det är ett papper, som jag sökt,
och som jag är förundrad att återse här," sade hon,
villrådig om meningen af mrs Howards fråga.

"Dessa verser äro rätt vackra ... Ni är
kanhända skaldinna, miss Elisa?"

"Nej, de äro endast en öfversättning, som jag
roat mig att försöka."

"I alla händelser har ni talang ... Skulle ni
vilja göra mig en tjenst? ... Jag är i förlägenhet
för ... för ett uppdrag, som jag åtagit mig."

Den förnäma damen tystnade, synbarligen
generad och fundersam, och Hedda svarade leende:

"Jag tror icke, att jag har den minsta literära
förmåga, i fall sådan fordras ... men min goda vilja
att utföra er befallning är deremot utom allt tvifvel."

"Det är alldeles nog ... Ni kan ju försöka ...
Saken är, att jag ämnat arrangera en dramatisk soiré;
man har valt en pjes dertill, men den måste ändras
något och jag hade åtagit mig denna sak; men jag
går icke i land dermed ... det är allt för
besvärligt ..." tillade hon småskrattande och hopknäppte
sina händer på ett beklagande sätt, i det hon tillslöt
ögonen med matthet.

"Om ni tillåter mig att se pjesen och ..."

"Ah, det behöfs icke ... jag skall gifva er en
ide derom ... det är egentligen ett bref, som skall
tilläggas och som bör skrifvas ..."

"Om det icke är något annat, så, men likväl
måste jag väl känna innehållet af ..."

"Af brefvet ja ..." inföll mrs Howard med komisk
tanklöshet.

"Ja, men äfven af pjesen."

"Jag skall berätta er allt, men vänta några
ögonblick, jag vill först frukostera. Lemna Aline åt Jenny
och återkom ensam om en halftimme; jag väntar er
då i mitt kabinett."

Den stackars frun syntes helt angripen endast af
den tankeansträngning, som detta helt ovanliga
meddelande fordrat, och Hedda gick sin väg, småleende
åt det sällsamma förslaget, att helt tvärt vilja göra
henne till dramatisk författarinna.

Troligen hade mamsell Susanne för sin matmor
omnämnt miss Elisas sätt att fördrifva sin tid, och
som prof derpå medtagit dessa verser, hvilka synts
mrs Howard såsom en tillräcklig anledning att låta
guvernanten utföra det qvistiga uppdrag, hon
oförsigtigt åtagit sig sjelf.

Så tänkte Hedda och detta var också den mest
enkla och naturliga förmodan.

Det enkla och naturliga är emellertid — i den
verld der man, enligt en stor statsmans uttryck, någon
gång <i>talar</i> sanningen endast för att så mycket säkrare
<i>dölja</i> den" — ofta det minst sannolika.

Mrs Howard var alls icke romantisk, hon saknade
all fantasi och var af ren maklighet det mest
moraliska och sedliga fruntimmer i hela Paris, men hon
var i alla fall qvinna, hon var endast trettiotvå år
och hon egde, efter hvad hon sjelf trodde, ett hjerta,
ehuru hon aldrig mer än en enda gång förut i sitt
lif, under en helt kort tid, haft någon den minsta
erfarenhet deraf.

Allt för enfaldig och trög att vilja inveckla sig
i någon intrig, som fordrade finhet och
skarpsinne, ville hon likväl icke afstå ifrån det
permanenta sällskapsnöje, hvarförutan man, då åtminstone,
icke kunde lefva i Paris, och idén att låta miss Elisa
utföra den mödosamma delen deraf syntes henne
vara förträfflig.

Med ett ord: på den tilltänkta dramatiska
soaréen var den egentliga pjesen <i>den</i>, som skulle tyst
och osedd spelas mellan kulisserna, der hon sjelf
ämnade utföra hjeltinnans rol och för hvilken det
ominösa brefvet skulle utarbetas.

En halftimme derefter inställde sig Hedda
punktligt på sin matmoders befallning och fann henne nu
fullt beredd att meddela sina önskningar.

"Kom hit, miss Elisa, och sätt er här vid bordet,"
sade den vackra enkan med ett nedlåtande och
behagligt småleende, i det hon helt djupsinnigt förde
sin hvita hand öfver pannan och sänkte rösten
hemlighetsfullt.

"Efter ni nu vill vara sa god och blifva min
handsekter, så skall jag lemna er en fullständig
upplysning om förhållandet ... Tänk er att en ung qvinna
för lång tid sedan, då hon ännu var helt oerfaren,
älskat en person med häftighet, att hon varit nära
att bli förenad med honom, men att omständigheterna
skilt dem åt, att hon sjelf genom någon handling, som
hon djupt ångrade, gifvit anledning till denna
skilsmessa, och att hon ständigt begråtit den ... Att hon
vidare under helt olika förhållanden händelsevis
återsett denne person, känt sin böjelse återvakna med
ny styrka, vill våga allt för att ånyo eröfra det
hjerta, som hon en gång egt, som missförstått henne
och slutligen kallnat och glömt henne ... Hon var då
fattig och fruktade för framtiden, hon är nu rik,
mycket rik och i en ställning, som utesluter hvarje
misstanke om någon annan bevekelsegrund än kärlek ...

"Bemöda er, miss Elisa, att uppfatta denna
situation, ehuru den är fullkomligt främmande för er,"
tillade mrs Howard, som blifvit helt vältalig, men nu
kände sig orolig öfver Heddas tystnad, hennes till
hälften bortvända ansigte, hennes nedslagna ögon och
hennes förmenta likgiltighet.

"Ja, madame, jag bemödar mig just derom,"
svarade den unga flickan, som vid nästan hvarje ord
af denna lilla exposé kände sig träffad af likheten
mellan sin egen lefnadshistoria och den, som hon trodde
att mrs Howard tecknade på fri hand, och i stället
att elda sin fantasi med bilder från en främmande
verld, hade all möda att beherska den rörelse, som
afbildningen af hennes egen väckte.

"Ser ni, detta är nu pjesens innehåll, och jag
är saker att ni, som tycks ha en sådan lätthet att
uttrycka er, skall kunna skrifva ett förtjusande bref."

Hedda teg. Det var icke fruktan för att icke
kunna uttrycka de känslor, man förestafvade henne,
som lät henne tveka, det var fruktan att uttrycka
dem allt för sant, som kom henne att ångra sitt löfte.

"Ni bor emellertid alltid besinna," återtog mrs
Howard med någonting liknande ifver och intresse,
"att hjelten i pjesen är långt ifrån att ana den
ömhet hans forna älskarinna bevarat, att han icke
känner hennes närvaro och icke ens vet, att hon nu är
fri att skänka honom den hand, hvarom han en gång
fåfängt bad ... det är om allt det der, hon vill
underrätta honom ... Ni förstår att detta bref är
vigtigt, att det kommer att blifva pjesens
glanspunkt ...

"Ja, och just derför fruktar jag att icke kunna
skrifva det," sade Hedda tvekande.

"Försök emellertid, min vän ... ni skulle
verkligen obligera mig, om det lyckades ... hela pjesens
framgång beror kanhända deraf," tillade mrs Howard
med ofrivillig uppriktighet och steg upp för att göra
sin middagstoalett.

*

</chapter>
<chapter name="17.">

<h1>17.</h1>

Hedda var missnöjd med sitt löfte och hade icke
den minsta ärelystnad att skörda bifall med sitt
litterära försök, men sedan hon väl öfvervunnit motviljan
derför, var frestelsen att få gifva luft åt sina
känslor allt för stark att kunna motstås.

Hvad man under flere år samlat och liksom lagt
på hög i sitt hjerta af skilda känslor, bittra eller
ljufva, af skarpsinniga eller absurda idéen,
smärtsamma eller tillfredsställande iakttagelser och bisarra
gissningar, allt detta är ett förledande nöje, att icke
säga en nödvändighet, att en gång låta pennan ordna.
Det kommer en dag, då man börjar ett slags

bouppteckning i sin inre verld, oftast liksom i den yttre,
föranledd genom en stor och smärtsam förlust, och
liksom i ett vanligt sterbhus påträffar man så mycket
hvarom man varit okunnig, som varit undandoldt i
ens hjertas gömslen, både värdelöst skräp och
misskända redbarheter, att denna inventering ofta växer
till ett omfång, som gör oss förvirrade.

Det var något dylikt, som nu hände Hedda. Hon
började att, halft på skämt och parodierande, genomgå
den embarasserade mrs Howards repitition af den
förmenta pjesen och bemödade sig att i inbillningen
framkalla tvänne mönstergilla personligheter ur den
eleganta verld, för hvilken hon trodde sig skrifva, men
hon hade icke hunnit fyra rader, innan det var Astley,
som stod framför henne.

Kall och stolt, med det bittra, egenkära leendet
på sina läppar, som tydde på en dyster, ofruktar
misantropi och egoism i hans själ — stod han der, sådan
hon sett honom vid fontänen i Luxembourg; och hon
talade till honom ur sitt eget sorgsna hjertas djup,
för att återkalla i hans minne och återfordra inför
hans egen känslas domstol, den skatt af kärlek, som
han profanerat och förskingrat, sin ungdoms rena och
tillitsfulla sinne och den enkla, glada och ärbara
tillgifvenhet, som skulle hafva låtit dem båda likt tvänne
fåglar bygga sitt bo på Guds försyn och skapat deras
stilla okonstlade lycka.

Då brefvet var slut, hade Hedda helt och hållet
glömt det ändamål, för hvilket det var skrifvit;
och när hon påminte sig detta, ville hon rifva det i
bitar, men en ny och egendomlig idé hindrade henne
åter derifrån.

Likasom hon sjelf ville okänd och gömd lefva i
Astleys närhet, för att se och observera honom, likaså
fann hon nu ett eget behag i föreställningen, att
hennes innersta känslor och tankar skulle framträda
på detta sätt beslöjade och oförstådda, maskerade
och gömda midt i detta bullrande, lysande och
ytliga sällskap, der ingen enda skulle misstänka och
igenkänna sanningen och verkligheten under den
förmenta dikten.

Hon bedrog sig emellertid; sanningen har en
makt som är oemotståndlig, den anslår äfven det
ytligaste sinne, och den verkliga känslans värme och
lif hafva en elektrisk verkan; de meddela sig,
åtminstone för ögonblicket, äfven åt det hjerta, som förr
aldrig rönt något intryck.

Då mrs Howard läste detta bref, blef hon
förtjust. Hon förstod kanske icke hälften deraf, men
hon fick en aning om, att hon <i>borde</i> förstå det, ifall
hon älskat någon annan än sig sjelf.

"Det är ju charmant, min söta vän!" sade hon
belåten. "Jag kan med godt samvete antaga det som
mitt eget verk, ty det är just hvad jag sjelf skulle
hafva tänkt under ett dylikt förhållande ... Ni har
en förvånande fantasi ... hvem skulle kunnat tro, att
ni skrifvit något dylikt ... Ni har emellertid gjort
mig en verklig tjenst; min Gud, jag skulle aldrig
orkat med att foga det ena ordet till det andra i en
dylik beundransvärd ordning och mängd."

Mrs Howard vek papperet tillsammans och gick
att förvara det i en låda af sitt skrifbord, och Hedda
kunde ej återhålla ett leende öfver de tvetydiga
komplimanger, hon fått.

"Emellertid är jag mycket ledsen öfver madame
Dufaurs illamående," återtog hennes matmor i
bekymrad ton. "Det är hon, som skulle föreställa <i>rättvisan</i>
i den allegoriska tablå, som afslutar pjesen ... Var
så god och ring! ... Jag ser att klockan är två, det
är kanske så godt, att jag far till henne för att se
hur hon mår ..."

"Madame, jag är icke säker, om ni tar emot.
Ni har ingenting sagt, och er vagn är färdig ..."
sade Susanne, som inkom och lemnade sin matmor
ett visitkort på en liten silfvertallrik.

"Ah, mr Halingsworth! ... För in honom i
salongen och låt vagnen vänta," svarade mrs Howard
med synbar tillfredsställelse och tillade, vänd till
Hedda, i det hon gick förbi henne:

"Dröj här, tills jag återkommer, jag har något
att säga er, innan jag åker ut."

Dörrgardinerna voro öppna, och Hedda såg strax
derefter en person inkomma i salongen, som hon
tyckte sig igenkänna; hon närmade sig helt sakta
till dörren och fann sin förmodan bekräftad, det var
samme långe gråhårige gentleman, som hon sett till
sammans med Astley i Luxembourgträdgården.

Hennes hjerta slog hårdt, kanske skulle hon
åtminstone få höra hans namn nämnas, och äfven den
obetydligaste omständighet, som egde gemenskap med
honom, var i hennes ögon af intresse och vigt.

Hon tog en bok och satte sig så nära
dörrgardinen som mögligt; redan denne mr Halingworth
föreföll henne betydelsefull, och hon granskade honom
med en noggranhet, hvilken skulle synts henne sjelf
löjlig, om hon reflekterat deröfver.

Det var en man, som oaktadt det grå håret och
skägget, knappt syntes vara femtio år, hans små ögon
voro af samma ljusa obestämda färg som hans benkläder
och sutto helt tätt i hop öfver en lång och sned
näsa, som tycktes hafva råkat ut för någon olycka,
efter den icke kunnat bibehålla sin lagliga och
egentliga plats.

Det var emellertid icke så; mr Halingsworth
hade kommit till verlden med näsan på sned, och
han hade hvarken då eller sedermera varit generad
deraf. Han hade dessutom ett långt och smalt
hufvud som liknade en glacedosa, mycket stora och fula
framtänder och syntes icke, i något yttre afseende
åtminstone, rättfärdiga den särskilda uppmärksamhet,
hon trodde sig hafva märkt att han väckte hos
hennes matmor, både då de mötte honom i
Boulogneskogen och nu.

Okunnig om ms Howards förflutna lif och det
förhållande, i hvilket hon stått till Astley, kunde den
unga fickan icke ana, att det intresse, den vackra
enkan visade för mr Halingsworth, var precis det
samma som han ingaf henne sjelf.

Just i det samma inkom mrs Howard i salongen,
och Hedda såg med ett slags beundran, hvad hon
också ofta förut anmärkt, hvilken förmåga den väl
dresserade verldsdamen egde att för, några timmar
"rycka upp sig" ur sin vanliga slöa eller kanske
meditativa hållning och antaga ett friskare och mera
lifligt sätt och ton, som klädde henne alldeles
förträffligt.

"Ah, mr Halingsworth, jag är helt förvånad att
se er i Europa igen," sade hon glädtigt och räckte
efter engelskt bruk sin hand åt den grå
gentlemannen, som skakade den helt kamratlikt och satte sig
ned på en af salongens låga taburetter, hvilken lät
hans långa ben bilda en så spetsig vinkel, att man
tyckte honom sitta och lukta på sina knän.

"Ja, affärer, ingenting annat an affärer, mrs
Howard, har naturligtvis förmått mig att ännu en gång
fara öfver Atlanten," svarade mr Halingsworth och
satte sin höga hatt framför sig, så att hans ansigte
nästan alldeles bortskymdes.

"Ni älskar icke gamla verldens sekler och bruk,
jag vet det ... icke ens dess sätt att sköta affärer ...
salig mr Howard brukade kalla er: sitt förträffliga
amerikanska tjurhufvud."

"Nicolas Howard var en hedersman, vi hade
stora affärer tillsammans, men han kunde aldrig lära
sig att sköta dem rätt ..." sade mr Halingsworth
betänksamt och liksom för sig sjelf bakom hatten.

"Ni kommer direkt ifrån, Newyork, eller hur?"

"Nej, jag har varit i London och for derifrån
endast för ett par dagar sedan, i sällskap med en
man, som heller icke kan sköta den förmögenhet,
han har."

"Och hvilken då?"

"Lord Astley Hawerfield, en verklig typ för edra
enfaldiga europeiska aristokrater."

"Ah, jag bedrog mig då icke, när jag här om
dagen tyckte mig igenkänna er båda i
Boulogneskogen," inföll mrs Howard helt likgiltigt.

"Jag ville hafva hans namn i spetsen för ett
bolag, som jag står i begrepp att bilda ... en affär,
hvarpå man inom ett par år kan förtjena några
millioner; men vet ni hvad han svarade mig — jo, att
lord Hawerfields namn bland aktieegarnes af en
såpfabrik skulle passa lika bra, som Jesper Halingsworths
under en namnsdagsvers."

"Men deri hade han icke orätt," sade mrs
Howard skrattande.

"Hade han icke orätt?" återtog affärsmannen,
skakande långsamt på sitt stora hufvud. "Hvar fins
väl det ärliga namn, som icke passar och hedras af
ett ärligt industrielt företag ... Men det gamla
europeiska högmodet är denna verldsdels frätsten ... Jag
ville att han skulle åtminstone placera något kapital
i mitt företag, men han hade icke heller tillfälle
dertill, ty han var just nu sysselsatt att på en af sina
egendomar låta uppföra — en imitation af några ruiner
vid Rom."

Mr Halingsworth skrattade torrt, och mrs Howard,
som besynnerligt nog tycktes vara intresserad af
amerikanens affärskonversation, sade, lekande med en
liten luktflaska, hvars guldkedja hon snodde omkring
sina fingrar:

"Men hvad gör då lord Hawerfield i Paris?"

"Det samma, som han gör i London och
öfverallt, han arbetar, äfven han."

"Arbetar?" utropade mrs Howard förvånad.

"Ja, på att förstöra sin förmögenhet, sin helsa
och sin tid."

"Ah, ni menar att han roar sig?"

"Nej, visst icke, ty han har mycket ledsamt."

"Han borde gifta sig ... jag tycker mig hafva
hört att han funderat derpå?"

"Åh, nej; han påstår sig hafva en afgjord
antipati för äktenskapet ... Ungkarlar, som hunnit till
hans ålder och ega hans ställning i verlden, förblifva
det vanligen i hela sitt lif, och de göra rätt deri ..."

"Mr Halingsworth, ni är en misantrop och vill
att alla menniskor skola finna sällheten uti att sitta på
ett kontor eller i en såpfabrik ... emellertid, efter
ni icke, medan ni är i Paris, kan njuta af dessa
nöjen, så kom att tillbringa ett par timmar hos mig om
lördag; jag har då en liten dramatisk soiré; och om
ni tar lord Hawerfield med er, så är ni så mycket
mera välkommen," tillade hon förbindligt och steg upp.
Mr Halingsworth tog afsked och den vackra
enkan for strax derefter att besöka sin vän, hvars
illamående gjorde <i>rättvisans</i> uppträdande på soarén
tvifvelaktigt, och som hon dervid glömde bort guvernanten,
hvilken väntade henne der inne, återvände denna till
sitt rum, stärkt i sina föreställningar om tomheten och
gagnlösheten af det lif, hennes forne älskare förde.

En suck smög sig öfver hennes läppar, men i
vemodet öfver hans förändring låg kanhända, utan att
hon sjelf gjorde sig reda derför, en känsla af egoistisk
glädje vid minnet af den gamle amerikanens försäkran,
att då Astley icke mera egde något hjerta att
bortgifva, ville han icke heller bortskänka sin hand.

Hon rycktes emellertid genast ur sina egna
tankar af en röst, som vid hennes inträde utropade:

"Nå, miss Elisa, det var då väl att ni ändtligen
kommer!"

Det var lilla Alines sköterska, Jenny, som från
rummet näst intill kommit in för att söka henne och
ämnade för tredje gången återvända med oförrättadt
ärende, då Hedda i detsamma syntes.

"Sömmerskan, som kommit att pröfva miss Alines
klädningar, har suttit här och, väntat öfver en timme,"
återtog Jenny i den buttra och förebrående ton, som
en gammal tjenare, som vet sig vara oumbärlig, så
gerna antar.

"Ja, Elisa, madame Labeau har varit här med
en hel ask full af granna klädningar åt mig," inföll
Aline, som nu äfven kom inspringande och hängde sig
fast vid sin guvernant, i det hon såg upp i hennes
ansigte och pratade med ett barns vanliga ifver och
liflighet.

"Hon visste icke, om jag skulle ha rosetter eller
snörmakerier eller bara knappar i kapotten, och om
min röda kjol skulle fästas upp, för jag växer snart,
och om du nu bara hade kunnat säga henne allt
det der, så kunde det hafva varit färdigt i
morgon ..."

"Men hon hade ju journalen att följa," sade Hedda
tankspridd och satte sig ned vid bordet för, att börja
Alines lektioner. "Mrs Howard hade ju sjelf visat
henne, hvilka planscher hon skulle följa ..."

"Emellertid så var det nödvändigt att se hur
kläderna passade, och att hon fick veta hvad miss
Elisa tyckte om garneringarna," återtog Jenny, "och
hon bad att få bud derom eller att miss Elisa sjelf
ville stiga in ett ögonblick i modemagasinet, der hon
träffas klockan sex."

"Det var mrs Howard, som bad mig dröja ...
jag tycker modehandlerskan kunde hafva väntat, om
det var så nödvändigt att höra mitt omdöme," svarade
Hedda, som ordnade böckerna på bordet och drog
stolen närmare åt Aline, som satt sig.

"Det var henne omöjligt att vänta längre, ty
hon måste se till, att en präktig rosenfärgad
sidenrobe blef färdig i afton åt mamsell Clothilde, en mycket
vacker och omtalt dam, som bor i samma hus; hon
skall nyttja den på spektaklet, och den har fordrat
en hel veckas arbete af tvenne de skickligaste
sömmerskorna på fabriken och kommer att kosta femton
hundra francs, när den blir färdig; men det är också
en mycket rik engelsk lord, som gifvit henne den och
som i afton kommer att hemta henne, för att föra
henne med sig, och derför var det nödvändigt, att
mamsell Clothilde icke blef narrad," sade Jenny, i
detsamma hon gick sin väg.

Tid orden "engelsk lord" kunde Hedda icke
undertrycka en hastig rörelse. För hennes tankar fans
i hela Paris icke mer än en sådan, och Jennys ord,
sammanlagda med det samtal, som hon nyss hört i
mrs Howards salong, sysselsatte hennes tankar och
gjorde henne orolig och tankspridd.

Den lilla flickan tog tillfället i akt att leka och
skratta, i stället för att läsa, kastade sig slutligen i
Heddas famn och påstod att tiden var inne för att
promenera.

Hennes stackars guvernant hade i dag ingen
förmåga att upprätthålla hvarken sitt eget anseende eller
Skoldisciplinen, och Jenny tillkallades för att kläda den
lilla sjelfrådiga damen, som snart, bevakad af Heddas
drömmande blickar, i Tuilerieträdgårdens breda alléer
lekte hök och dufva med ett dussin kamrater, små
lefvande dockor ur den sista modejournalen, lifliga
och förtjusande barn, Paris' eleganta verld i
survivance.

"Kanhända likväl att jag sjelf bör gå till madame
Labeau i afton?" sade Hedda, då hon kommit tillbaka
och fått veta, att mrs Howard icke skulle komma hem
till middagen och att man serverat henne sjelf och
hennes elev i en liten sal bredvid deras egna rum.

"Ja, miss Elisa, det vore det bästa," sade Jenny.
"Aline är i högsta behof af sin vårtoalett; jag såg
just i dag, att alla fashionabla barn redan bytt om
kostym för månaden."

Hedda smålog; det var icke Alines garneringar,
som syntes henne så vigtiga, men hon hade fattat en
misstanke att det var Astley, som skulle hemta den
vackra mamsell Clothilde i den rosenröda roben, och
det vigtiga för henne var att få visshet derom.

Det kan synas för de profana nästan löjligt, detta
kärlekens eviga återkommande till sig sjelf och det
älskade föremålet, likasom ingenting annat funnes i
verlden; men emellertid äro dess aningar och
misstankar vanligtvis temligen riktiga; den har ett gehör,
hvilket bland tusen likgiltiga ord och anmärkningar
just uppfattar det, som angår den; troligen af samma
outgrundliga instinkt, som låter fjäriln, hvilken lefver
en enda dag, genom skogar och lundar, fjärran ifrån,
finna den blomma, der makan, för hvilken han blifvit
skapad, väntar honom.

Då middagen var förbi, anförtrodde Hedda lilla
Aline åt Jenny och gick att påtaga hatt och kappa.

Det var ännu full dager, och ehuru mrs Howards
hotel var på Rue d'Argenson till höger om Seine, och
modehandlerskan bodde på Rue de Grenelle på andra
sidan derom, en ganska lång väg, hade den unga
flickan likväl hunnit dit innan klockan ännu var sju.

Ett rikt och förnämt fruntimmers kammarjungfru
eller sällskapsdam är i en modehandlerskas ögon en
ännu vigtigare person än matmodern sjelf och
föremål för en nästan lika stor uppmärksamhet; ty de
förnämsta domestikerna i ett stort hus spela inför
handtverkare och underordnade nästan samma rol i
smått, som konungarnes forna favoriter i förhållande
till lycksökarne kring majestätet. Rikedomens
majestät är kanske ännu mera allsmäktigt, och madame
Labeau öfveröste den stackars guvernanten med hela
den artighet och vältalighet, som den pratsamma frun
i den tredubbla egenskapen af qvinna, modehandlerska
och fransyska kunde åstadkomma, under
rekommenderandet af sin smak och sina varor.

Då man ändtligen kommit öfverens om
anordningen af den sjuåriga miss Alines vigtiga kostym,
yttrade Hedda med väl spelad qvinlig nyfikenhet sin
önskan att se den märkvärdiga klädningen, som fordrat
så mycket arbete och hvarom Jenny talat.

"Ah mademoiselle," sade sömmerskan lifligt. "Det
skulle vara mig ett nöje att få visa er ett af våra
vackraste arbeten, men olyckligtvis, eller rättare
lyckligtvis, hunno vi få den färdig för en timme sedan,
och mamsell Clothilde har den troligen redan på sig."

"Mademoiselle skall kanhända kunna få se deri
ändå," inföll en af flickorna i modemagasinet, "ty hon
har ännu icke farit bort, och jag tror det är hennes
vagn, som väntar utanför."

"Ja, mycket riktigt" tillade en annan, tittande
ut genom fönstret. "Jag igenkände den långa, vackra
herrn, som åkte deri."

"I det fallet," sade Hedda, hvars hjerta klappade
nästan hörbart af oro och ångest, "skall jag gå ut i
förstugan, för att se henne gå förbi ..."

"Bonjour, madame! ni är ju så god och icke
glömmer våra öfverenskommelser, och skickar hem
klädningarna så fort som möjligt," tillade hon, med möda
spelande sin rol till slut, såsom det nitiska ombudet i
en intressant toilettaffär.

"Lita på mig, mademoiselle; mina kunder hafva
aldrig haft skäl att beklaga sig ... mina
vördnadsfulla komplimanger för madame."

Modemagasinet, som hade glasdörrar utåt gatan,
hade äfven en dörr utåt förstugan midt för
portvaktens loge; dörren till denna stod öppen i det
ögonblick, då Hedda kom ut, och en liten gubbe i
skjortärmarne, med håret upprättstående och en
bomullsmössa i handen fäktade derinne för att köra ut en
geting, hvilken surrade omkring hans öron.

Modig genom hans distraktion och förvirrade
utseende frågade Hedda hvar mamsell Clothilde bodde.

"Tre trappor upp till venster ... men hon är
så godt som icke hemma, ty hon ämnar just nu fara
bort," svarade gubben, utrusande i förstugan för att
undkomma sin bevingade och retade fiende.

Just i detsamma hördes på afstånd uppifrån
trappan en högljudd fruntimmersröst, som skrattande sade
några ord, och portvakten, som ändtligen segrat och
lugnat sig, tillade pekande med mössan ditåt:

"Mamsell Clothilde kommer här!"

"Men jag hör att hon icke är ensam, och då vill
jag icke råka henne," sade Hedda hastigt, med
förvånande présence d'esprit. "Vill ni tillåta mig att gå in
i er loge, medan hon passerar?"

"Hjertans gerna, men om ni vill finna mamsell
Clothilde ensam, då vet jag icke hvilken tid på
dygnet ni bör söka henne," sade gubben, som gick att
öppna porten för de nedkommande, under det Hedda
smög sig in i hans lilla rum och sköt till dörren
efter sig.

Genom glasrutan såg hon nu den omtalta
rosenröda robens dyrbara släp susa förbi på stengolfvet och
såg, att den som bar det var en mycket vacker ung
qvinna, hvars stora ögon syntes ännu större och mera
effektfulla genom den mörka målade ringen der
omkring, såg hennes ansigte stråla af en djerf och
tillgjord glädtighet bakom en ofantlig och dyrbar
blomsterbukett, som hon likt en solfjäder höll framför sig,
och såg henne stödja sig på sin följeslagares arm med
en teatralisk förtrolighet.

Denne följeslagare vände sig till hälften bort,
blåste röken ifrån sin cigarr åt sidan och besvarade
hennes prat och munterhet med en min af så mycken
likgiltighet och vårdslös köld, att icke ens den
präktiga roben bort i mamsell Clothildes ögon kunna
öfverskyla det.

Ehuru Hedda knappt kunde se hans ansigte, hade
hennes hjerta likväl redan igenkänt Astley. Hennes
aning hade varit riktig, det var han, som nu åkte
bort med den vackra förlorade qvinnan, hvilken
fåfängt sökte att väcka ens en skymt af känsla eller
ett sken af ömhet och tycke i hans blick eller röst.

"Hur står det till? Ni mår illa ... Ni är ju blek
som en gipsbild, madame!" sade den gamle portvakten,
som påsatt sin bomullsmössa och nu betraktade Hedda
med en min af medlidande och hemligt förstånd.

"Den der mamsell Clothilde är en mycket farlig
qvinna," tillade han, skakande på hufvudet.
"Kanhända jag får bjuda er ett glas vatten?"

"Nej, jag tackar er ... Jag mår fullkomligt bra,
det är ingenting," sade Hedda, sansande sig och sårad
af den lätthet, med hvilken gubben tycktes
genomskåda ett förhållande, om hvars hvardaglighet hon i
sin oskuld var okunnig.

"Kanhända ni vill, att jag ropar åt den der
fiskern, som är tom? Det börjar skymma på, och ni
har kanske långt hem?" fortfor han med en välvilja
och tjenstaktighet, som antydde att det kanske icke
var första, gången, han i sin loge herbergerat en
dylik blek och förvirrad åskådarinna af mamsell
Clothildes triumftåg der förbi.

Hedda böjde tacksamt på hufvudet, och ett par
minuter derefter satt hon i den skramlande och fula
vagnen, som förde henne till Rue d'Argenson.

Tyst och liksom i en dröm smög hon uppför
trappan och inkom i sitt rum.

Detta stora och vackra rum, möbleradt med en
lyx, som ännu för blott några månader sedan var
henne okänd, syntes henne nu hemskt och ödsligt;
hela denna främmande stad, hvaröfver mörkret nu
bredt sin slöja, dessa tusentals ljus, som skimrade emot
henne, då hon såg ut genom fönstren, och der strax
nedanför hotellets inbygda gård, dess upplysta
förstugor, trappor och korridorer med förbisväfvande
skuggor af gående och kommande domestiker, dessa
oräkneliga svarta tak hopade öfver hvarandra med en
oändlig labyrint af vinklar, rör och skorstenar — allt
syntes henne i detta ögonblick besynnerligt, oredigt
och qvalfullt som i en dröm; hon igenkände icke ens
sig sjelf och tyckte sig inkastad, ensam och förvirrad,
midt deri, liksom den sofvande prinsen i "Tusen och
en natt".

Och likväl hade hon ju hundra gånger drömt
denna dröm, under de långa ensliga åren i Skurups
prestgård och faster Petronellas stuga. Det går oss
emellertid icke sällan så, att då vi ändtligen se våra
fantasier förverkligade, förekomma de oss ännu
orimligare och mera bisarra än förut; vi misstro våra egna
sinnen och skrämmas af dessa skuggor, som vi
framkallat och som fått verklighet och lif.

Då själen är upprörd af stridiga känslor, då vi
äro osäkra om hvad vi sjelfva önska och hoppas, och
förvirring, villrådighet och missmod låta våra pulsar
mattas och vår kind blekna, medan alla våra tankar
omblandas i ett virrvarr, känna vi samma behof af
skydd och tröst, som det skrämda och gråtande
barnet, hvilket kommer att gömma sitt hufvud vid
moderns bröst for att lugnas.

Vi lägga händer och ögon tillsammans och svepa
in oss i bönens hemlighetsfulla slöja, som gömmer oss
några ögonblick för jorden och för oss sjelfva och
befriar oss ur våra kaotiska känslors brusande ström.

Det händer likväl ofta dervid, att vi liksom stanna
på halfva vägen till himlen, vid synen af en engel,
som gått oss till mötes. Katolikerna utvälja åt sig
något särskildt helgon, hvars bild de bära och hvars
namn de vörda, som blifvit deras personifierade
samvete, deras hemliga förtrogna, deras verklige biktfar
och som är medlaren mellan dem och den högste ...
Äfven vi ega stundom i hjertats djup ett dylikt
helgon, hvars tysta hviskningar och svar vi tro oss höra
och hvars kärleksfulla tröst vi känna ... det är
minnet af våra älskade, som lemnat jorden; det är de
dödas andar, som komma att ställa sig bredvid oss,
för att ledsaga oss, då vi vilja nalkas Gud, och det
är under känslan af deras förböner, som vi tro
oss hörda.

Man skulle trott att Hedda bad, der hon nu låg
knäböjd, med hufvudet lutadt mot sina sammanknäppta
händer; men det var till sin faderlige döde vän, hon
talte, det var den gamle, fromme och kloke prostens
ande, som hon, i barnslig saknad och kärlek,
förestälde sig ännu såsom sin själs förtrogne och såsom
budbäraren mellan henne och Gud.

Hon hade många gånger i outsäglig smärta tänkt
och förestält sig just hvad hon nyss bevitnat, men
bitterheten deraf bevisade henne nu, att hon likväl
icke hvarken fattat eller trott derpå, och hon
behöfde en lång stund, innan hennes själs jemnvigt och
resignation återkommo.

*




Då Hedda en timme derefter gick utför trappan,
mötte hon mrs Howard, som återkom. Den stackars
frun var helt upprörd och missnöjd ... madame Dufaur
var död och hela soirén måste inställas eller
uppskjutas.

"Hvem kunde föreställa sig något dylikt!" sade
hon knotande och med en min, som om den stackars
madame Dufaur begått en stor oskicklighet. "Hon
hade lofvat mig att åtaga sig denna rol ... jag hade
räknat derpå, och nu ... det är förskräckligt!"

Hela aftonen var mrs Howard instängd i sitt
kabinett, och morgonen derpå såg Hedda, då hon med
Aline infann sig der, att hennes matmor såg mycket
ansträngd och upphettad ut.

Hon hade skrifvit ett bref, som hon var
sysselsatt att försegla, och lemnade det, innan hon steg
upp från skrifbordet, åt Susanne, som var inne i
rummet.

Då kammarjungfrun gick ut, ville hon medtaga
någonting, som stod på ett litet bord bredvid Hedda,
och tappade dervid brefvet på mattan bredvid den
unga flickans fötter.

Hon upptog det genast, innan hennes matmor
märkte hennes oskicklighet, men Hedda hade, utan
att vilja det eller tänka derpå, läst adressen.

Det var till lord Astley Hawerfield, Rue S:t
Anne n:r 20.

Hedda spratt till och kände blodet strömma till
sitt hjerta, och likväl skulle hon aldrig kunnat drömma
om, att detta tjocka och så väl förseglade bref var
hennes eget, kopieradt af mrs Howards hand.

<i>Slut på tredje afdelningen.</i>

*

</chapter>

<chapter name="Fjerde afdelningen. 18.">

<h1>Fjerde afdelningen.</h1>

<h1>18.</h1>

Det förefaller, som om man i intet land i så hög
grad egde förmågan att arbeta strängt eller göra rakt
ingenting, som i England. Man arbetar der som en
maskin, eller man reser i åratal verlden omkring
under komplett sysslolöshet.

Båda delarne tyckas der blifva en mani; och man
kan lätt förstå detta; det är de båda konseqvenserna
af en stark och frisk kropp och en frisk och
vaken själ.

Att vara sysslolös i sitt hem kan blott ursäktas
en sjukling eller en stolle; men hvar fins väl en
ljufvare tillvaro än under en resas mediterande, 
observerande och drömmande sysslolöshet?

Det är då, som tankens vingar äro spänstiga och
starka, som de bära själen öfver afgrunderna till
alpernas spetsar, genom molnen till stjernornas mystiska
rymder och åter till jordens kojor och menniskornas
lif ... Dessa tusen nya intryck af naturens och
folkens växlande olika uppenbarelser hålla sinnet i
spänning och gifva anledning till oupphörliga reflektioner
och idéer, hvarom vi, sittande på samma fläck i
hemmets lugn och under tvånget af hemmets pligter,
aldrig skulle fått en aning.

Att en varm och lugn sommarafton låta gunga
sig på någon af de schweiziska sjöarnes klara vågor,
att genom ögonhårens frans, i halft slumrande
tillstånd, se dessa stränder med deras byar, deras gamla
torn och slott, deras brusande strömmar och bäckar
att se alperna rundt omkring i molnen öfver sitt
hufvud är det behagligaste i verlden; men i fall man
vore född i ett af dessa slott eller egde några af
dessa vinkullar, der man såge arbetarne svettiga och
trötta med bördor af bortskurna grenar eller med
hackor och spadar, då skulle detta "dolce far niente"
på vågorna nedanför hvarken synas oss passande eller
behagligt, det skulle icke ens annat än undantagsvis
falla oss in att njuta deraf.

Arbetet och hvilan äro för hemmet, men
sysslolöshetens och de vakna drömmarnes tjusande behag
är den egentliga parfymen af turistlifvets
mångbrokiga bukett.

Så tyckte åtminstone båda de unga män, som nyss
i sin båt på Genèversjön långsamt passerat förbi det
gamla slottet i La Tour de Peilz.

Astley, som nu var fullkomligt återstäld, men
ännu bibehöll konvalescensens veka och lättrörda
sinnesstämning, låg utsträckt på några kuddar med en
bok i handen, och Alf hade nyss slagit igen sitt album,
sedan han slutat den skiss, han gjort.

"Om du kunnat återgifva dragen af den vackra
flickan der uppe på terrassen; hon liknade en morisk
skönhet, en Zaida eller Zohrahaida, med sina svarta
ögon och sin bruna hy ..." sade Astley och slog
tankspridd i vattnet med den gren, som nyss från
muren fallit ned i sjön, och som han uppfångat.

"Jag uppfattade icke hur hon såg ut, men
hennes ställning var pittoresk och behagfull, då hon
lutade sig öfver det gamla murade bröstvärnet,"
svarade Alf likgiltig.

"Det såg emellertid ut, som om <i>hon</i> ämnade
porträttera <i>dig</i>, så ifrigt och noga betraktade hon ditt
ansigte."

"Du misstar dig säkert ... hon kastade ju ned
den der blomman åt dig."

"Om den var ämnad någon af oss, eller om den
endast blef tappad af våda, vet jag icke ... det är
emellertid en röd och hvit akasia," återtog Astley
med ett något vemodigt leende och tog ett af de
veka blomhängena ifrån grenen och, fäste det i ett
knapphål af sin väst.

"Kanhända det var din hemlighetsfulla
skyddsengel ifrån Oukwoodhouse, som slagit sig ned i det
gamla slottet ... ty det tycks, som om akasian för
dig fått samma betydelse, som violen för
bonapartisterne."

"Skämta icke dermed, Alf ... jag kände just en
erinring om henne, då akasian föll i vattnet
bredvid mig."

"Det vore ju lyckligt, om du hade sett henne;
vi visste då åtminstone, att det icke är Mylitta."

"Hvem vet? Då vi ännu voro på afstånd och
icke hunnit fram tillräckligt, för att noga kunna
urskilja föremålen, tyckte jag mig märka tvenne
personer på terrassen."

"Du ser spöken på ljusa dagen, min vän ... Jag
är nästan säker, att min olyckliga hustru återvändt
till Amerika med sin bror; de hade der en
vidsträcktare och mera passande verkningskrets för sina
tvetydiga talanger."

"Alf, jag begriper knappt hur du kan nämna
denna qvinna som din hustru."

"Olyckligtvis är hon det emellertid."

"Har du icke sökt att lagligt skiljas ifrån henne?"

"Jag har det verkligen, men misslyckades."

"Och hvarför?"

"Den advokat, till hvilken jag vände mig, ansåg
saken lätt att arrangera, så framt jag kunde bevisa,
att vi icke sedan ett år bott under samma tak eller
vistats tillsammans."

"Nå väl, det är ju tvenne år sedan du såg henne?"

"Det var då icke så länge sedan, men i alla fall
trodde jag mig icke hafva varit under samma tak
som hon under den föreskrifna tiden ... Jag bedrog
mig deri; portvakten, der jag bodde, värdinnan och
min städerska, som borde intyga att jag mer än ett
år bott helt ensam förvånades tvärtom öfver en dylik
begäran, då min hustru, efter hvad de påstodo, ju
rätt ofta helsat på mig och till och med qvarstannat
flere dagar. Jag blef helt bestört och ond öfver detta
besynnerliga yttrande; men saken hade sin riktighet;
Mylitta hade verkligen i min frånvaro varit inne i
mina rum och äfven stält så till, att man ansåg oss
fortsätta vårt äktenskap.

"Hon anade min afsigt och ville göra en laglig
skiljsmessa omöjlig, troligen för att, i händelse af
behof, ega rätt till mitt försvar och mina tillgångar.
Jag har sedan icke tänkt vidare på saken och är nöjd
så länge hon icke gör sina anspråk gällande."

"Men detta kan ju ske hvilken dag som helst."

Alf ryckte på axlarne och teg.

Båten hade nu hunnit ned till Chillon, och
roddaren frågade, om de ville gå i land och bese slottet,
hvars både fyrkantiga och runda torn och murar ligga
på en klippa ända ut i vattnet, och vid hvars fot de
befunno sig.

"Jag skulle ha mera lust att se det slott, vi nyss
lemnat ... Hvem tillhör det?" sade Astley.

"Det tillhör baron Rosenhein," svarade båtkarlen.
"Men han tillåter visst icke resande att inkomma der."

"Bor han der då och har familj?"

"Ja, han bor der, men han är helt ensam."

"Men vi sågo ju tvänne fruntimmer på slottets
terrass."

"Det var förmodligen hans syster, grefvinnan
Sarassin, och hennes dotter, som äro der på besök,"
återtog karlen, som var ifrån Vevey och kände till
invånarne i La Tours slott.

"Det är sent, och jag vill sluta Byrons poem om
Chillon, innan jag ser den stackars Bonnivards
fängelse såsom illustration dertill," fortfor Astley, som
nyss lagt ifrån sig den engelske skaldens kärfva och
brådstörtade dikt.

Roddaren, som hvilat på årorna, vände båten
sakta; och helt långsamt, liksom man kommit,
återvände man förbi baron Rosenheins slott.

Fåfängt låg man stilla under ringmuren i flera
minuter, den vackra flickan, hvars namn man nu
trodde sig veta, syntes icke till; det var tyst och
öde rundt omkring, och icke ens de små barbenta
lazaronerne ifrån Vevey, som brukade sola sig vid
stranden och kasta stenar i vattnet, voro der nu.

"Om vi ändå, en eller annan dag, skulle göra
ett försök att komma inom dessa gamla tjocka
murar?" sade Alf, kastande en sista blick uppåt de
runda tornen och de smala, oregelbundna fönsterna,
då båten slutligen gled förbi nedåt staden.

"Nej, nej ... Vi veta ju nu att der finnas
qvinnor, och jag fruktar qvinnorna ... jag fruktar mina
egna enfaldiga fantasier," svarade Astley häftigt.
"Hvem vet, om icke akasian nedkastades med
afsigt ..."

"När började lord Hawerfield att fly qvinnorna,
att blifva vidskeplig och frukta kärleken?"

"Skratta icke, Alf ... Om det också icke är
Mylitta, som fins inom dessa murar, så kan det vara ..."

"Hvem?" inföll Alf med en ironisk min, då
Astley tystnade, utan att fullborda meningen.

"Jag afskyr qvinnorna!" återtog denne bittert ock
med nervös retlighet. "Det är blott i Sveriges
tarfliga och enkla hem, som man kanske finner oskuld
och trohet ..."

"Ah, du tänker på din vackra fostersyster i
prestgården i Skåne? ... Jag mins nu att du som
student var förälskad, ehuru du icke ville tillstå det,
och jag hörde Hedda Grips utseende berömmas, men
jag såg henne aldrig ... hon är troligen en fet och
frodig prostinna, midt ibland en flock af barn, pigor
och drängar, kalfvar och kalkoner."

"Nej, hon är ännu ogift ..."

"Aj, aj, då kommer hon väl också att
förblifva det."

"Om någonsin en qvinna varit värd en hederlig
mans hela trohet och ömhet, så var det hon ..."
återtog Astley tankfullt. "Du kallade mig nyss med
ironi för vidskeplig, och du tror att ingenting kan
vara mindre förenligt med min natur, och likväl ..."

"Du är konvalescent; se der orsaken till ditt
nervösa tillstånd för närvarande ... Jag tror icke
annars att du på allvar saknar den vackra
prestflickan ..."

"Åtminstone återkommer hennes minne i min
själ, sedan någon tid, på ett sällsamt sätt."

"För ögonblicket kommer det likväl kanhända af
den der blomman i din väst? ..."

"Nå ja, hvem har väl någonsin kontrollerat den
hemliga orsaken till våra känslor och tankar ...
Ljudet af en melodi, som vi höra i sömnen, utan att
uppfatta den, lukten af en blomma, som vi
omedvetet inandas, bilda våra drömmar till englar eller
monster; och sammanställningen af några ord, som
vi hört, några färger, som vi sett under andra
förhållanden; likheten med ett ord, som vi känna utan
att reflektera deröfver, allt väcker vårt minne och
återkallar känslor och intryck, som längesedan bleknat
och försvunnit ... Mins du att detta är ett af Platos
bevis för själens odödlighet? ..."

"Hvem skulle kunna tro att det är lord
Hawerfield, som talar på detta sätt; men för att fortsätta
din tankegång, tror du icke att jag sjelf, din gamle
kamrat sedan studenttiden, med min närvaro och mitt
välbekanta ansigte har del i din sinnesstämning?"

"Jo, ganska säkert ... emellertid vill jag berätta
dig ännu ett prof på dylika ofta obegripliga
reminiscenser, som komma oförberedt, då man minst väntar
dem ... Strax efter sedan du ingått ditt olyckliga
äktenskap, var jag i Paris, som du vet."

"Ja, det var då, som Mylitta olyckligtvis
förälskade sig i dig ..."

"I lord Hawerfield, menar du ... jag sjelf, min
egen person existerar icke mera för någon qvinna."

"I detta fall tror jag, att du har rätt. Mylitta
ville hellre vara den rike lordens älskarinna, än den
fattige läkarens hustru. Nå väl, du reste emellertid,
helt hastigt ifrån Paris?"

"Ja, och vet du hvarför? En mycket rik och
mycket vacker dam erbjöd mig helt enkelt sin kärlek
och sin hand."

"Nå, under dylika förhållanden kunde du tro på
hennes kärlek."

"Jag var också nog narraktig att göra det ett
ögonblick. Jag glömde att, oaktadt hon egde den
mest lysande ställning i verlden, egde rikedomens
och skönhetens alla fördelar, saknade hon likväl något,
ty hon bar ett simpelt, plebejskt namn och hon ville,
till sina öfriga företräden, äfven lägga titeln af lady
Hawerfield ..."

"Ditt misstroende går för långt, Astley ... Det
kommer ständigt att hindra din husliga lycka och
neka dig sällheten af ett hem i verklig betydelse."

"Ja, troligtvis; det lemnar mig endast valet att
stanna ensam eller tillsluta ögonen och låta mig
bedragas. Endast en lycklig slump hindrade mig
emellertid denna gång att begå en kolossal dumhet ...
Se här, Alf, läs detta bref," tillade Astley, som ur
sin bröstficka framtog en liten portfölj och, sökande
bland biljetter, räkningar och anteckningar af alla
slag, slutligen hittade ett bref, som han räckte
sin vän.

Alf mottog och började läsa det med
uppmärksamhet, under det Astley åter lutade sig tillbaka
emot kuddarne i båten och lät sina blickar irra bland
molnen, som lägrade sig i besynnerliga former
nedanför bergens spetsar, hvilka nu rodnade och skimrade
i belysningen af den allt mera sjunkande solen.

Alf hade emellertid icke hunnit till hälften af
brefvet, innan han utropade med värma:

"Du har gjort orätt. Den qvinna, som skrifvit
detta, må hafva tio plebejska namn, om du så vill,
och alla möjliga brister för öfrigt, men hon har
älskat; derom är intet tvifvel ... man misstar sig
icke på den verkliga kärlekens språk; det ligger en
rörande och enkel sanning i hvarje af dessa ord, som
hon tycks nästan mot sin vilja hafva nedskrifvit ..."

"Så tyckte äfven jag, och jag blef narrad deraf;
fortsätt emellertid och läs underskriften," sade Astley,
utan att ändra ställning och med en föraktfull
likgiltighet.

"Arabella Hamilton!" utropade Alf eftersinnande,
när han slutat brefvet och hoplade det långsamt.
"Ah, var det icke den sköna engelskan, med hvilken
du för tio år sedan stod i begrepp att gifta dig?"

"Som afslog den obskure Astley Camerons
giftermålsanbud, bör du säga; jo, det är hon."

"Arma qvinna! Hon har likväl älskat dig djupt
och uppriktigt."

"Spara ditt medlidande. Hon har lika litet älskat
mig, när detta skrefs, som för tio år sedan," inföll
Astley i samma likgiltiga ton och med ögonen allt
jemt fästade på molnen uppöfver sig.

"Men detta går för långt, min vän ... Hvad
begär du då? ... Hvad fordrar du för bevis på den
kärlek, som du ändtligen anser värdig att besvara? ...
Om de arma qvinnorna, likt hinduiska enkor, bygde
ett bål åt sig för din skull, så trodde du ännu, att
de hycklade," utbrast Alf med hetta.

"Ja, i sanning, då vore hyckleriet konstateradt,"
sade Astley skrattande. "Du kan emellertid gerna
inställa ditt varma försvar för mrs Howard. Hon
kunde aldrig förlika sig med sina båda mäns tarfliga
namn, och hon drömde endast om att utbyta dem
emot ett bättre ... Jag har intet groll till henne
derför numera, men jag skulle aldrig hafva förlåtit
henne, om hon blifvit min hustru."

"Men hvarför denna envisa misstanke?"

"Hör på, Alf," återtog Astley och satte sig upp,
i det han med en min af allvar och svårmod tog
brefvet tillbaka och gömde det. "Detta bref är
skrifvet med en sanning och en känsla, som äro
beundransvärda; jag läste det med en stegrad förvåning
och rörelse, och — skulle du väl tro det — jag
tänkte med saknad, med ånger och nästan med
återväckt kärlek på den enda qvinna, som jag ansåg
kunna tänka och skrifva på detta sätt, den enda,
hvars minne jag nu, mer än någonsin, anser värdt
att bevaras, på henne, som jag först och renast
älskat och som kanhända ännu, långt härifrån i mitt
torftiga barndomshem, i sitt hjerta förvarar min
hågkomst ... Hvarje ord påminde om henne, och alla de
vidrörda omständigheterna och förhållandena
öfverensstämde äfven med hennes.

"Hennes namn sväfvade redan på mina läppar,
villad som jag var af de sällsamma och lifliga
reminiscenser, som detta bref väckt, midt i det tomma och
lättsinniga ungkarlslif, jag då förde i Paris. Jag
kunde derför knappt tro mina egna ögon, då det var
Arabella Hamiltons namn, som slutade brefvet.

"Denna qvinna, som jag en gång funnit så
förledande, som jag, hänförd af hennes skönhet, velat
göra till min maka och som försmått mig ...

"Jag måste omläsa brefvet ännu en gång efter
denna upptäckt, och jag motstod icke heller nu den
elektriska värman deri ... Jag, dåre, trodde mig
ändtligen älskad, och brefskrifvarinnan framstod för min
inbillning, oaktadt Arabellas namn, som en mystisk
person, en helt ny uppenbarelse, hvilken hvarken
var den, som lånat sitt namn, eller den, som lånat
sin själ åt detta besynnerliga bref.

"Det var naturligt, att jag ville återse Arabella
som för tio år sedan var enka efter mr Fulton och
nu efter mr Howard.

"Jag hade i Paris hört omtalas den sköna
engelska fruns rikedom och lyx, men icke vetat att det
var hon, den aristokratiska lady Hamiltons dotter;
och då jag strax derefter fick ett bjudningskort till
en af hennes soiréer, gick jag dit under de mest
egendomliga föreställningar.

"Det låg ett behag, en eggelse i detta bref, som
på mitt trötta, blaserade sinne verkat liksom den
svala balsamiska luften i en barrskog på en
febersjuks heta panna, eller ett glas rent, kristallklart
vatten efter ett champagnerus.

"Första åsynen af den stora, feta, praktfullt
klädda värdinnan i dessa granna salonger lät mig
frukta en mystifikation. Tar det väl möjligt, att
inom denna allt för mycket svällande barm, under
dessa blixtrande och tunga juvelsmycken de
jungfruliga och idylliska känslor kunde lefva, som jag nyss
beundrat?

"Arabella hade emellertid bibehållit nästan allt
det förföriska behag, som fordom förblindat mig; hon
var ännu tillräckligt skön för att väcka kärlek, och
då hennes mjuka, snöhvita hand med ömhet tryckte
min, kunde jag icke tvifla, att brefvet verkligen var
hennes hjertas hemliga bikt.

"Dessa soiréer, som lyckligtvis endast räcka ett
par timmar, och der man har frihet att komma och
gå, som man vill, äro sig nästan alltid fullkomligt
lika; man lyckas sällan att hitta på något nytt eller
upplifvande.

"Vi hörde ett omusikaliskt musikstycke af en
musikalisk celebritet af den sort, som alltid fins i
Paris' salonger och som aldrig kommer derutom; man
spelade en liten dramatisk pjes, författad af en
literatör, som aldrig blir bemärkt, och framställningen var
hvarken så dålig, att den blef komisk, eller så bra,
att den blef underhållande, och det var först i
sluttablån, som den mjuka och vackra växten och
plastiska ställningen hos en af de allegoriska qvinliga
figurerna, hvilken med en bindel öfver ögonen skulle
föreställa den blinda rättvisan, väckte min
uppmärksamhet, och jag anmärkte det lyckade i hennes
apparition.

"Åhja," svarade mrs Howard, till hvilken jag
uttalat mitt omdöme, "hon passar rätt bra; hennes
figur är felfri och ädel, och jag var rätt glad att
kunna ersätta den stackars madame Dufaur, som
hade lofvat att utföra denna rol."


"Hvem är då detta fruntimmer?" frågade jag
temligen likgiltigt.

"Det är min dotters guvernant ... jag måste i
mitt bryderi vid madame Dufaurs död låta henne
uppträda," svarade Arabella nästan urskuldande.

"Förhänget drogs igen, och några minuter
derefter lemnade jag sällskapet, föreställande mig att <i>den</i>
Arabella, hvilken skrifvit det bref, jag mottagit,
kanhända dagen derpå skulle uppenbara sig i
ensamheten vid en förtrolig förmiddagsvisit, ty nu tyckte
jag mig icke kunnat upptäcka henne.

"Jag återkom också, drifven af nyfikenhet,
åtminstone lika mycket som af hopp, att finna
bekräftelsen på det öfverlägsna förstånd och den ljufva
känsla, som besegrat min misstro och min köld.

"Redan dagen derpå befann jag mig i hotellets
förstuga, liksom jag ännu en gång skulle varit
förälskad i den präktiga mrs Howard.

"Jag hade om aftonen, bland hela denna
samling af främmande, endast kunnat tacka henne för
hennes bref, och i hennes blygsamma och förtjusande
rodnad och hennes smäktande ögons ömma blick hade
jag läst bekräftelsen på dess innehåll.

"Om jag ända hittills misskänt henne, om hon
verkligen inom sitt eleganta, men stundom något
stupida, yttre gömde i sin själ denna skatt af snille
och känsla, så kunde jag förlåta henne det sår, hon
en gång gifvit min fåfänga, ännu mer än mitt hjerta
... då var detta bref afgörande för bådas vår framtid,
och det var härom, jag ville öfvertyga mig.

"Lyckligtvis var jag icke, som för tio år sedan,
förblindad af passionen; man älskar icke ens på samma
sätt vid trettifyra år, som vid tjugofem.

"Jag hade med afsigt icke velat bedja Arabella
om ett samtal, för att icke gifva allt för mycken
vigt deråt; jag ville närma mig med försigtighet och
alltid hafva återtåget betryggadt; hon väntade mig i
alla fall, och stora verldens qvinnor låta sällan
öfverraska sig.

"Emellertid var hon icke hemma, då jag kom;
jag lemnade mitt kort åt en lakej, men denne sade
sig hafva fått befallning att införa de besökande,
som kunde infinna sig, emedan hans matmor skulle
mycket snart återkomma.

"Denna befallning hade tydligen just afseende på
mig, då hon troligen dagen efter en större bjudning
icke kunde vänta någon annan af sina bekanta.

"Jag gick in i salongen, och i det jag satte mig
ned i en fåtölj vid spisen, på hvars hvita
marmorkant de mest utsökta blommor voro ordnade,
bemödade jag mig att i det praktfulla rummets taflor,
böcker, konstsaker och alla detaljer återfinna uttrycket
af den själ, jag kommit att söka.

"Den smak och det skönhetssinne, som vanligen
uppenbara sig i dylika rum, äro emellertid oftast
endast en slentrian, inöfvad af tapetseraren och
dekoratören. En salong är sig alltid lik, och fåfängt
söker man der ett enda spår af egarinnans
sjelfständiga och individuella tycke.

"Jag nekar icke att jag, för att möjligen finna
något dylikt spår, steg upp vid ljudet af en
barnröst ifrån de inre rummen, hvartill dörrarne stodo
öppna, och närmade mig.

"Låt mig gå, Jenny, jag vet att mamma icke
blir ond," sade en liten vacker flicka, i det samma
jag blef henne varse längst in i ett kabinett.

"Jag skall strax komma tillbaka ... Jag vet hvar
jag lade den," tillade hon, inspringande i det rum,
vid hvars dörr åt salongen jag stod.

"Då hon fick se mig, syntes hon litet öfverraskad
men besvarade min helsning på ett mycket graciöst
sätt och närmade sig sedan ett dyrbart skrifbord af
ebenholts, som stod i fonden af rummet.

"Här insatte hon en nyckel, som hon hade med
sig, utdrog en låda och sökte ett par minuter;
slutligen hittade hon en leksak, som hon här hade gömt,
och, för att rätt väl förvara den, medtog hon äfven
ett papper ur lådan och lindade in den deri mycket
omsorgsfullt.

"Under allt detta språkade hon helt förtroligt
med mig, som ännu stod qvar i salongen, och då jag
slutligen bad att få se den dyrbarhet, som hon
tycktes värdera så högt, kom hon, mycket
beredvilligt och smickrad af min uppmärksamhet, att visa
mig en liten hund af vax, hvars namn och ålder
jag äfven fick veta.

"Emellertid gaf hon mig nyckeln till lådan och
papperet att hålla, för att kunna visa mig en sinnrik
mekanik, som kom hunden att sätta sig på bakbenen.

"Det der var mycket intressant, men papperet,
som hon medtagit, intresserade mig ännu mer, ty då
jag kastade ögonen derpå, igenkände jag sista hälften
af det bref, jag sjelf mottagit, men skrifvet med en
helt annan stil och utan någon underskrift.

"Kan du säga mig hvem som skrifvit detta?"
sade jag öfverraskad, men med den mest likgiltiga
min och ton, jag kunde antaga.

"Barnet tog papperet, betraktade det ett
ögonblick och ville sedan åter inveckla sin leksak deri, i
det hon utan tvekan sade:

"Det har Elisa skrifvit ... jag känner igen hennes
stil ... men det duger icke till någonting; det var
sönderrifvet."

"Hvem är då Elisa?"

"Ah, nu ropar Jenny! Gif mig papperet," sade
hon hastigt, utan att besvara min fråga.

"Vill du låta mig behålla det, så skall du få
detta, som är alldeles rent, i stället?" sade jag och
ref ett blad ur min plånbok.

"Den lilla flickan antog bytet och sprang sin
väg; och strax derpå hörde jag hennes sköterska,
som inkommit, banna henne för att hon tagit nyckeln
till lådan på sin mors toilette och kunnat
bortslarfva den.

"Dörren slöts efter dem båda, och fullt belåten
med resultatet af mitt besök, tog jag min hatt,
bad om min vördnad för mrs Howard och lemnade
hotellet.

"Gåtan var nu löst; en sällskapsdam, en
guvernant, kanhända till och med en kammarjungfru, hade
skrifvit konceptet till det bref, som dårat mig och
hvaraf mrs Howard endast gjort en afskrift.

"Arabella var densamma i dag, som hon alltid
varit; en fåfäng och enfaldig fjolla, en egoistisk och
värdelös qvinna, som, beröfvad alla sina yttre,
tillfälliga fordelar, saknade alla behag.

"Utan tvifvel skulle jag i alla händelser snart
hafva förstått, att de tankar och känslor, som brefvet
uttryckte, icke voro hennes egna och aldrig spirat
upp i hennes tröga och ljumma själ, men ju förr
denna upptäckt kom, desto bättre var det. Hennes
verkliga dumhet och flegma hade icke ens låtit henne
besinna, att kontrasten mellan henne sjelf och hennes
bref skulle sänka henne ännu mer i mina ögon.

"Nå väl," inföll Alf med häftighet. "Den
ståtliga mrs Howard har icke skrifvit detta bref; det må
vara; men <i>den</i>, som skrifvit det, har älskat dig."

"Du glömmer att det icke var skrifvet till mig."

"Men till hvem skulle det då vara skrifvet?"

"Hvad vet jag ... Kanhända att det helt enkelt
är taget ur någon roman."

"Nu är du orimlig. Då man läser det, känner
man, så att säga, det hjerta klappa, som dikterat det.
Om jag hade varit i ditt ställe, skulle jag hafva
uppsökt denna Elisa, den verkliga brefskrifvarinnan."

"För att råka ut för ännu en mystifikation,
kanhända ännu mera löjlig."

"Nå väl, den slutliga sanningen är värd obehaget
af tio mystifikationer."

"Ack min vän, den slutliga sanningen finna vi
icke; eller igenkänna vi icke, förr än det är för
sent ..."

"Jag tillstår emellertid, att jag ångrade att icke
hafva fått veta, hvem Elisa var, då detta samma
namn, några månader derefter, upprepades för mig
vid Oukwoodhouse."

"Du förestälde dig att sömmerskan och
brefskrifvarinnan voro densamma?"

"Det var en orimlighet, föranledd af namnens
likhet; en orimlighet så mycket större, som, i fall
brefvet verkligen varit skrifvet till mig, man troligen
icke skulle låtit det undertecknas med ett falskt
namn ... ty jag har ännu aldrig hört, att en qvinna
använder makten af sin egen kärlek till förmån för
en annan."

"Det förekommer mig emellertid liksom luften
omkring mig bure en hemlighet, som om trollkraften
af en qvinnas ömhet och energiska vilja höll mig
fången, som om en osynlig varelse sväfvade bredvid
mig ... jag älskar och fruktar på samma gång denna
fantasi, ty hvem vet, om denna qvinna icke slutligen
är — ett vidunder."

"Se så, se så, min herr konvalescent, nu blifva
era ideer lika dimmiga, som de moln, hvilka rulla
utför bergen der borta ... Jag måste påminna er,
mylord, att jag är er läkare och att qvällsluften på
sjön är skadlig."

Båtkarlen, som med dessa personers otroliga
tålamod hade rott fram och åter mellan S:t Saphorin
och Vevey, närmade sig nu med raskare fart den.
sist nämnda staden, och snart stötte båten emot
doktor Pinglers brygga.

*

</chapter>
<chapter name="19.">

<h1>19.</h1>

"Blir du då aldrig färdig, Elisa?" ropade Roxane
de Sarassin, som med en halmhatt öfver sina svarta
lockar och svängande i luften med en liten
parasolett, stod på borggården, bemödande sig att fånga
en lång sväfvande refva af de vilda vinrankorna,
som likt en tjock grön matta täckte den breda muren
rundt omkring och gåfvo hela den trånga gården
utseende af en stor berså.

"Se der kommer du då ändtligen," fortfor hon,
då Elisa i detsamma syntes i förstugan, insvept i en
stor sjal och med ett tätt flor för ansigtet.

"Min Gud! hur kan du klä dig på detta sätt
för en promenad i sommarvärmen? ... Du är ju
alldeles vanstäld och oigenkännelig."

"Jag har vant mig att aldrig gå ut utan flor ...
det brukas så i England," svarade Elisa, i det hon
steg utför den sneda och mossiga stentrappan.

"Och äfven de otäcka glasögonen har du
återtagit?"

"Ja, du vet att mina ögon stundom lida af det
starka solskenet, och jag måste då begagna dem."

"Nå, i sanning, är du icke med allt detta en
vördnadsvärd duenna ... Om mamma i detta
ögonblick såge dig, så skulle hon icke hafva skäl att
oroas öfver din ungdom och ditt vackra utseende;
du liknar nästan den gamla rödnästa engelskan, som
var vår lärarinna i pensionen," tillade den unga
flickan skrattande och sköt upp den tunga porten
utåt gatan.

Då man säger gatan, så menas emellertid
härmed ingenting annat, än en smal gräsbevuxen väg,
med en trampad gångstig i midten, omgifven på båda
sidor af rosenhäckar och låga murar, utan några hus,
förr än man hunnit ett par hundra alnar till de sista
små kojor, som tillhöra den lilla staden la Tour
de Peilz.

Vinkullarna, som på sluttningen af bergen sträcka
sig nästan ända ned till sjön, vidtaga strax ofvanför
och räcka ända till början af skogen, hvars gröna
mantel blir allt glesare och ändtligen slutar i långa,
oregelbundna fransar, kastade här och der in mellan
remnorna, der den eviga snön skjuter ned sina smala
silfverband den till mötes.

De båda unga qvinnorna gingo pratande och
med raska steg framåt stadens enda egentliga gata,
följde sedan stranden och voro efter tio minuter i
Vevey.

Just som de ämnade vika af åt höger, för att
uppstiga till terrassen, der kyrkan S:t Martin ligger
dominerande staden, stannade Roxane hastigt och
sade tvekande:

"Nej, Elisa, jag kan icke förbli likgiltig och
passiv; jag måste hafva visshet, om han ännu fins
qvar i Vevey."

"Men, Roxane, besinna då det opassande i din
afsigt ... att sjelf gå till hotellet och fråga efter en
person, som du icke vet hvem han är, om hvars
namn du är osäker och som du icke ens med visshet
kan igenkänna," sade Elisa, som redan stod på första
trappsteget, för att uppstiga till den plats, som nu
är ordnad och planterad och kallas "la Terrasse du
Panorama", men som då bestod af en oregelbunden,
stenig, buskbeväxt och brant sluttning framför
kyrkogårdens vestra hörn.

"Jag var likväl säker att det var han ..."
mumlade Roxane halfhögt, "när vi sågo honom i båten
och på afstånd ..."

"Du trodde dig då vara säker derpå, men du
medgaf ju sjelf, att du sedermera tvekade?"

"Jag behöfde blott ännu en gång återse honom,
för att vara öfvertygad."

"Emellertid är detta omöjligt. Din mor har
lemnat dig under min vård, och jag vågar icke
inlåta mig i ett äfventyr af så vansklig art ... att
uppsöka en ung man, om hvars karakter och
samhällsstäl]ning man är fullkomligt okunnig ..."

"Men han har räddat mitt lif, Elisa."

"Nå väl, det är derför icke afgjordt, att han är
den högsinnade och chevalereske romanhjelte, du
inbillar dig; tvärtom, jag finner det troligt, att han
kan vara en ganska tvetydig äfventyrare, hvars
anspråk på din tacksamhet kunna bli temligen genanta."


"Förlåt mig, Elisa, men jag ignorerar ditt
omdöme i detta fall och går att sjelf förvissa mig,"
inföll Roxane stött och tog ett par steg framåt
staden.

"Roxane, vänta då ... hör mig först!" utropade
Elisa och fattade sin väns arm. "Om du verkligen
förkastar mitt råd och mitt omdöme, så förkasta
åtminstone icke min vänskap ... låt oss rådslå om saken
ett ögonblick."

Roxane, som endast gifvit vika för sin sårade
känsla och sitt häftiga lynne, men som i verkligheten
saknade mod att utföra sitt förslag, stannade och lät
helt tyst sin vän föra sig tillbaka.

Arm i arm och hvar för sig i tysthet
öfverläggande om sättet att återfinna Roxanes okände
räddare, gingo båda uppför den branta backen till
den park, som sträcker sig utmed venstra stranden
af floden Veveyse och bär namn af Bosquets de
Rouvenaz.

Några sten- och torfbänkar funnos redan då
under de höga och gamla träden, som breda sin djupa
skugga öfver den på flere ställen lodräta stranden,
som öfverst och nästan i jemnhöjd med topparne af
träden der nere, har den ena lilla inhägnade
vingården bredvid den andra, mellan hvilkas murar
solstrålarne samlas i odräglig hetta, for att låta
drufvorna mogna, och som, sedda på afstånd, innan ännu
vinrankorna blifvit gröna, likna grundmurarne till
stora hus i ofantliga sträckor.

Ingen promenad kunde då vara mera enslig och
mindre beqväm än denna vilda och tvärbranta
sluttning, begränsad på ena sidan af bergen och på den
andra af bråddjupet ned till den steniga halft
uttorkade flodbädden, i hvars midt vattnet ännu brusade
tillräckligt starkt att, högre uppåt bergen, kunna
drifva några qvarnar och fabriker.

"Låt oss sätta oss ned här, Roxane, ty jag ser
väl, att ingen promenad åt <i>Gillamont</i>, som vi ämnade,
blir af i dag," sade Elisa slutligen, då de hunnit till
en gammal torf bänk, hvars gräs försvunnit i den
djupa skuggan och ersatts af fuktig mossa och
nedfallna löf.

Roxane satte sig ned mekaniskt och tankfullt;
hennes första barnsliga häftighet hade öfvergått till
en sorgsen resignation, som rörde hennes vän, och
hennes fortsatta tystnad fullbordade hennes seger.

"Om du ändtligen vill ha någon upplysning om
denne fremling," fortfor Elisa, "så tror jag att det
vore bättre, att jag forsökte skaffa dig den ... Jag
är äldre och mera erfaren än du, och mindre utsatt
för missförstånd och obehag."

"Ack, Elisa! Vill du det verkligen!" utropade
Roxane, uppspringande och återtagande hela sin
naturliga liflighet. "Skulle du kunna göra detta för min
skull? ... Hvad du är god! ... O, om du visste ..."

"Se så, lugna dig nu och låt oss tänka efter ...
Hvad vill du egentligen att jag skall göra?"

"Ja, hvad skulle du kunna göra ..." upprepade
Roxane betänksamt. "Ser du, först måste jag
bekänna för dig, att jag sjelf i hemlighet redan gjort
ett försök att få återse honom."

"På hvad sätt?"

"Du ser förvånad och missnöjd ut, Elisa, men
du får icke klandra mig ... Du vet, att mamma
förbjudit oss att under hennes frånvaro mottaga någon
fremmande och ..."

"Nå väl, hvad har du då företagit?"

"Jo, jag förestälde mig att han kanske skulle
återkomma ännu en gång nedanför terrassen ... det
är så vanligt att resande fara här på sjön ... och
jag skref derför några ord i beredskap, vek papperet
tillsammans omkring en sten, för att kunna, kasta
det till honom i båten och ..."

"Hvilken oförsigtighet, Roxane! Och hvad
innehöll denna biljett?"

"Den innehöll blott dessa ord: Kom i afton till
porten af slottet ... jag måste tala med er."

"Men hvad tror du väl att en fremling skulle
tänka om ett dylikt meddelande?"

"Jag tycker att han borde icke tänka annat, än
att jag hade något vigtigt att säga honom."

"Och du hade väl icke satt ditt namn under
denna skrifvelse?"

"Jo, naturligtvis ... han kunde ju annars icke
veta hvem han skulle träffa."

Elisa skakade blott tyst på hufvudet, och hennes
oskuldsfulla vän fortfor tvekande:

"Nå väl, jag hade icke bedragit mig ... redan
qvällen derpå såg jag en båt nalkas liksom förra
gången, och det var min okände räddare, som satt
deri; men nu var han helt ensam. Han lät ärorna
hvila, upptog sin ritbok och satte sig att afteckna
slottet. Jag lutade mig öfver muren, vinkande åt
honom att komma närmare, och nedsläppte min
biljett i båten till honom. Han upptog den, helsade
vördnadsfullt, men med en min af så mycken
förvåning, att jag med ens kände mina kinder brinna
af oro och rädsla öfver hvad han möjligen kunde
tänka om mig, då han tydligen alls icke igenkände
mig ... jag ångrade mig nästan, men nu var det för
sent, båten aflägsnade sig och ..."

"Nå, hvad blef följden af detta barnsliga tilltag?"

"Ack, Elisa! följden blef ingen ... jag väntade
hvarje qväll; det är nu mer än åtta dagar sedan,
men ingen kom; jag har icke mera återsett honom."

"Det var då derför, som du suttit så länge på
gården om aftnarne; jag förundrades också öfver din
smak för den gamla stenbänken vid porten, din lust
att just der lyssna till näktergalen mellan vinrankorna,
och ditt påstående, att rosorna doftade starkare
utanför fru Ditts fönster än på terrassen."

"Vet du, Elisa, jag fruktar att han oriktigt
uttydt min biljett och kanske misstänker mig för att
vara lättsinnig och illa uppfostrad ..."

"Enfaldiga barn; derom kan du vara nästan fullt
öfvertygad; men å andra sidan har hans uppförande
till en del skingrat min misstro till honom sjelf ...
Det ser ut, som han verkligen vore en hederlig karl,
en gentleman, då han icke velat begagna sig af din
oförsigtighet."

"Ack! hur har du någonsin kunnat tro något
annat om den, som med ett så gladt mod vågade
sitt eget lif, för att rädda ett stackars obetänksamt
barn ..."

"Men hvad skola vi nu göra för att rättfärdiga
mig och få säga honom sanningen. O, Elisa! mitt
hjerta vill brista af sorg, då jag tänker, att han varit
mig så nära, att jag återsett honom endast för att
göra mig föraktad och beledd ..."

"Vi skola, att börja med, underrätta oss, om han
ännu är qvar i Vevey ..."

"Ja, ack ja! det var ju detta, som var min
afsigt och som du så bestämdt fördömde ..."

"Jag kände icke då den dumhet, som du redan
begått."

"Emellertid skola vi icke dröja ... det är kanske
redan för sent ... Du skall gå genast ... Du ser
tillräckligt ärevördig och gammal ut, för att kunna gå
hvart du vill, i denna förfärliga hatt, denna slöja,
som är tjock som en handduk, och dessa blå
glasögon, som gifva dig utseende af en uggla ... älskade,
kära Elisa, gå strax och säg honom att ..."

"Hvad tänker du nu på; begär ingen orimlighet
Jag skall försöka att skaffa mig underrättelse om
hvem han egentligen är, ifall han ännu fins i Vevey
och om jag tror att ..."

"Nej, nej, allt detta går för långsamt; han skulle
kunna resa sin väg under tiden och medtaga en dålig
tanke om den stackars Roxane de Sarassin; och jag
skall aldrig kunna ändra den ... nej, lofva mig att
tala vid honom och att ..."

"Jag kan icke lofva dig annat, än att göra hvad
jag finner förnuftigast och bäst med afseende på hvad
jag kan få höra."

"Nå väl," återtog Roxane suckande, "gå då
åtminstone strax ... hör, klockan slår nu sex, du kan
snart vara tillbaka, och jag stannar emellertid här
och väntar dig."

"Men att lemna dig så här ensam ..."

"Hvad skulle det göra ... Jag har väl hundra
gånger förut suttit ensam här, långt innan jag kände
dig ... var utan oro för min skull; jag är ju så godt
som i mitt eget hem."

Roxane tryckte till afsked sin väns hand och
upprepade omsorgsfullt de ord, som Elisa troligen
aldrig skulle komma i tillfälle att framföra, och
leende, men med tårar i ögonen viftade hon ännu
med sin näsduk åt den bortgående, liksom deras
skilsmessa varit mycket lång och mycket högtidlig.

Elisa aflägsnade sig, tvekande hur hon på bästa
sätt skulle kunna reparera sin oerfarna väns
barnsliga uppförande, utan att kompromettera sig sjelf.

Hon hade ända hittills, utan att förråda sig,
följt lord Hawerfield och vistats i hans grannskap;
till och med i hans eget hem hade hon funnit en
lika tystlåten som pålitlig bundsförvandt i den gamla
oldtfrun, ty med qvinnors vanliga skarpsinnighet och
gissningsförmåga i dylika fall, hade mrs Banks, vid
Elisas fruktan att blifva sedd af husets herre, genast
anat, att den fattiga sömmerskan varit föremål för
hennes unge husbondes ömhet och intresse, och
fullkomligt lika mån om familjens heder och anseende,
som om hon sjelf varit en medlem deraf, visade sig
mrs Banks lika angelägen som den unga flickan sjelf
att icke låta Astley se och igenkänna denna.

Tillfälligheten af hans fara om natten var
emellertid nära att förråda Elisa, och endast en hastig
flykt kunde rädda henne ifrån upptäckt; hon
försvann således, men endast för att åter obemärkt
närma sig, och hade på detta sätt, än på afstånd, än
helt nära honom, allt jemt fullföljt sitt lifs önskan
och mål, att tyst och vaksam följa den hon älskade
öfverallt; och hon hade slutligen, med kärlekens
energi och dödsförakt, ännu en gång lyckats rädda
hans lif utan att han anade hvem han var detta
lif skyldig, och minst af allt föreställande sig, att
hans hemlighetsfulla skyddsande var hans gamle
siratlige svenske fosterfars väl upptuktade och sedesamma
brorsdotter, hvars undergifvenhet och lydnad låtit
henne, till utseendet åtminstone, så tåligt och
fullkomligt afstå ifrån sin första kärleksdröm.

Då Roxane i sanden kopierade de svenska orden,
som hon icke förstod, och Elisa igenkände namnet
Alf Stjerne, hvilket hon fordom så ofta hört uttalas
af Astley, anade hon att dessa ord voro skrifna af
honom i plånboken som Roxane förvarade, och att
den raske beskyddaren var ingen annan än Astleys
vän och studentkamrat.

Det låg emellertid för henne i detta
sammanträffande på en gång ett hemligt behag och en hotande
fara att upptäckas, och det var på denna senare hon
nu tänkte.

Om hon emellertid blott kunde undvika Astley
sjelf, hade hon intet att frukta af hans vän, hvilken
aldrig sett henne och som således icke kunde
igenkänna henne, men det återstod likväl ännu andra
ämnen till oro öfver följderna af denna bekantskap,
hvarefter Roxane så ifrigt längtade, och det var med
ganska dröjande och betänksamma steg, som Elisa
aflägsnade sig för att fullgöra sitt kinkiga uppdrag.

Då man väntar, blir tiden alltid mycket lång;
Roxane steg upp och satte sig igen, hon uppryckte
tankspridd och otålig mossan bredvid sig, hon blickade
på floden, på träden och molnen uppöfver sig, men
hon såg dem icke, och rådfrågade väl tio gånger sin
klocka för att öfvertyga sig, att Elisa ännu icke
varit borta en halftimme.

Slutligen steg hon upp och gick några steg på
gångstigen utmed branten, och framkommen till en
mera fri plats, kunde hon, längre ned vid
flodstranden ett par hundra steg ifrån sig, se ett litet
värdshus, som ligger der alldeles likadant ännu. En
skräpig veranda, öfvertäckt af gamla knöliga vinstockar
och lönnar, hvilka man klippt och format till ett platt
tak, och en kägelbana utmed väggen illustrerade det
mycket tarfligt förlustelsestället, der de anspråkslösa
stadsboarne brukade dricka en flaska vin om
söndagsqvällarne.

For tillfället tycktes det emellertid vara alldeles
tomt. Värdinnan stod helt sysslolös i dörren med
armarne i kors, och det var först ett par ögonblick
derefter, som Roxane, hvilken likgiltigt lät sina ögon
hvila på det välbekanta huset, upptäckte att en
person satt med ryggen vänd åt henne vid ett af de
små borden under löftaket.

Han steg nu upp för att betala, det vin och
vatten han förtärt, och Roxane spratt till och
rodnade af öfverraskning och sinnesrörelse, ty ehuru
afståndet var temligen stort, trodde hon sig likväl
igenkänna fremlingen i båten, som mottagit hennes
biljett utan att, som det tycktes, fasta minsta
uppmärksamhet därvid.

Nu gick han igenom huset för att utkomma på
vägen, men hvilken väg ämnade han val taga? Det
fanns två, den närmaste till staden gick utmed floden
der nere, men genom Bosquets de Rouvenaz kom man
förbi kyrkan och till östra sidan af Vevey; om han
tog denna, så skulle han passera alldeles förbi henne.

Den unga flickan darrade, och ehuru nyss så
ifrig att återse denne man, med hvilken ett möte
syntes henne så nödvändigt och naturligt, var hon
nu villrådig och nästan färdig att fly honom.

Den händelse, som gjort epok i hennes lif, och
den gemensamma faran och förskräckelsen dervid hade
i hennes ögon förenat dem, hon hade beständigt tänkt
derpå och kunde icke föreställa, sig att han kunde
glömma den; och nu, då hon ändtligen återsett honom,
då hon af tacksamhet velat kasta sig i hans armar,
liksom hon en gång gjort det af förtviflan, nu
igenkände han henne icke och undvek henne till och med;
förvirrad, nedslagen och obeslutsam, gick Roxane

tillbaka till mossbänken, der hon skulle invänta Elisa,
och sjönk ned derpå, öfverlemnande sig passivt åt
slumpens ledning.

Ljudet af raska steg och en halfhög sång på en
vemodig melodi och med fremmande, obegripliga ord
nådde i detsamma hennes öra, och då hon såg upp,
stod Alf Stjerne midt för henne.

Han hade stannat, tydligen öfverraskad och
villrådig vid hennes åsyn. Hans bruna kinder fingo en
högre färg och han tycktes söka efter ord; det var
säkert minnet af hennes tvetydiga uppförande på
terrassen och den olyckliga biljetten, hon förstod det
allt för väl, som kom honom att tveka; men då hans
vackra, ärliga ansigte med de kloka och glada ögonen,
hvilkas minne allt jemt följt henne, nu åter i
verkligheten mötte hennes blickar, glömde Roxane sin
modlöshet och ånger, sträckte sin hand emot honom
med frimodiga och strålande ögon och utropade rörd:

"Ändtligen ser jag er åter! ... Men ni? ... Ni
har då helt och hållet glömt den lilla flickan i Paris,
hvars lif ni räddade för fyra år sedan?"

Alf betraktade henne förvånad och mumlade
tvekande:

"Ah! min fröken! Ni skulle vara ..."

"Den lilla pensionären, som ni bar på era armar
ur folkträngseln, och som allt sedan beständigt tänkt
på er och troget förvarat hvad ni då anförtrodde
henne."

"I sanning, min fröken, det var omöjligt att
igenkänna er; ni var då ännu ett barn och dertill
halft sanslös af skrämsel och ångest, och jag återser
er nu i ungdomens och skönhetens hela glans," sade
Stjerne öfverraskad och glad att icke hafva råkat ut
antingen för en lättsinnig eller vansinnig varelse, som
han varit nära att tro.

"Ni sade mig icke ert namn," återtog hon, "och
jag egde intet medel att återställa er hvad jag
mottog ... Jag har emellertid heligt hållit mitt löfte, och
intet öga har någonsin sett hvarken plånboken eller
det kors, som låg deruti ... Allt sedan jag nu
återsåg och igenkände er, har jag burit detta på mitt
bröst i hopp att få träffa er och återlemna det i
edra händer ... Men tacksamheten och minnet af
mitt lifs räddare behåller jag så länge jag lefver."

Roxane löste med detsamma från sin hals ett
band, vid hvilket var fästadt ett litet kors af agat
med en Kristusbild af guld och lade det i Stjernes hand.
"Ni ser att jag väl förvarat det ... icke ens min
mor har någonsin sett det," tillade hon rodnande.

"Ack, min fröken, detta kors får först nu i mina
ögon något verkligt värde ... det tillhör egentligen
icke mig, jag har förvarat det, derför att jag aldrig
skulle kunna återlemna det åt dess rätta egarinna,
och jag bad er gömma detsamma, derför att de ord,
som stå derpå, händelsevis voro de samma, som
föranledt den folkskockning, hvilken höll på att kosta
er lifvet och mig friheten ... Se här, ni ser att på
dess baksida finnas inlagda med guld orden: <i>inom natt
och år</i>."

"Man tillade dessa ord, med rätt eller orätt, en
politisk betydelse, och om man hos mig funnit korset
— hvilket tycktes vara afbildadt på papperet, som
man misstänkte — så skulle man ansett mig för en
konspiratör."

I sjelfva verket hade Roxane många gånger
läst dessa ord, men utan att tillägga dem någon
egentlig mening och hon sade nu med en viss
ängslan:

"Men hvad betyda då de der olyckliga orden?"

"Jag är fullkomligt okunnig derom, och jag vet
lika litet, om detta kors och det uppklistrade
papperet på trädet i Champs-Elysées egde någon
gemenskap. Jag blef öfverraskad af likheten dem emellan,
det var allt."

"Och ni undkom utan att bli arresterad ... Ack,
jag förestälde mig sedan ofta att min ädelmodige
räddare kanske satt inspärrad i ett fängelse."

"Nej, jag undkom lyckligtvis, ehuru flere
personer, som kanske voro lika oskyldiga som jag, blefvo
bortförda af gensdarmerne."

"Och har ni allt sedan vistats i Paris?"

"Nej, icke beständigt. Och ni?"

"Jag var innesluten i min klosterpension och
egde intet hopp att få återse er. Och nu, då jag, i
glädjen öfver att finna er af händelsen förd till min
onkels slott, skref till er, så har ni missförstått mig
kanhända?"

"Ack, min fröken, förlåt ... då man hunnit till
min ålder, har man redan gjort så många ledsamma
upptäckter, att misstron är ens första känsla ..."

"Vid er ålder! ... Ni anser er då vara mycket
gammal och vördnadsvärd?"

"Visst icke vördnadsvärd, men tillräckligt
gammal kanske, för att kunna anse er som en dotter."

Den unga flickan nedslog ögonen och teg, medan
Stjerne satte sig ned bredvid henne på torfbänken,
vägande det hemlighetsfulla korset i handen och
mumlande med tankfull min:

"Besynnerligt att jag skulle återfå detta kors,
som jag förvarat till minne af en psykisk gåta,
hvilken jag fåfängt söker att lösa ... gåtan om själens
delbarhet genom sömnen ..."

"Hvad menar ni, min herre?" sade Roxane, som
ingenting förstod af hans tysta monolog.

"Förlåt, min fröken; det var endast minnet af
det sällsamma sätt, hvarpå detta kors kommit i mina
händer, som öfverväldigade mig, ingenting annat ...
Hvem vet emellertid, om icke dess besynnerliga
inskription kanhända till slut verkligen eger någon
betydelse, som kan bli farlig för innehafvaren deraf."

"Ah, om den ännu en gång skulle kunna sätta
er i fara, så låt mig behålla det ... hos mig skall
det aldrig kunna misstydas, ty det skall ständigt
gömmas vid mitt hjerta," sade Roxane lifligt.

"Förtjusande barn; förvara det då som ett minne
af var räddning ur den gemensamma fara, detta kors
har ådragit oss."

"Jag tackar er! Det har blifvit mig kärt, och
jag skall bära det till minne af er, såsom er
tillhörighet och under erkännande af er rättighet att
återfordra detsamma."

"Denna rättighet skulle jag endast under vissa
vilkor vilja åberopa ... då ni gifter er, till exempel,
skall ni vara skyldig att på er bröllopsdag återlemna
det till mig," sade Alf skämtande.

"Jag går in derpå ... Och nu, min herre, kan
det kanske vara tid, att jag får veta ert namn?"

"Förlåt, min fröken, jag hade länge sedan bort
säga er, att jag är en svensk läkare, som heter Alf
Stjerne och för närvarande åtföljer min vän, lord
Hawerfield, på en resa genom Schweiz; vi bo här i
Vevey, men resa härifrån om några dagar."

"Jag måste emellertid träffa er ännu en gång
för att återlemna er plånbok ... vill ni möta mig
här i morgon vid samma tid?"

"Men, min fröken, äfven om jag, enligt min egen
åsigt, är nog gammal att kunna anse mig som er
far, skulle kanske er mor eller er onkel icke finna
det passande att ..."

"Åh, var lugn, både min onkel och min mor
äro bortresta, men jag skall medtaga min guvernant."

"I det fallet skall jag med nöje infinna mig här,
för att ännu en gång tacka er för bevarandet af det
förtroende, jag lemnat er," svarade Stjerne, som af
fruktan att en förlängd tête-à-tête med den unga
oerfarna flickan kunde af någon förbigående
observeras och misstydas, steg upp, helsade vördnadsfullt
och aflägsnade sig.

*

Liksom rosens knopp inom sitt trånga gröna
hölje gömmer alla sina ännu färglösa och hopträngda
blad, för att vid solens varma strålar med ens
utveckla dem i hela deras purpurglans, så hade Roxanes
hjerta redan länge gömt en tyst och omedveten
kärlek, som nu vid återseendet af hennes okände
räddare hastigt och bestämdt uppflammade.

Hon kastade sig i Heddas armar, och med samma
liflighet, som hon berättade sitt första
sammanträffande med honom i Paris, berättade hon nu om det
möte, som under Heddas promenad till Vevey egt
rum i Bosquets de Rouvenaz; och hennes höga färg,
hennes blixtrande ögon och hennes otålighet att återse
den unge svenske läkaren voro tillräckliga bevis på
hennes hjertas tillstånd.

Orolig och bestört försökte Hedda att lugna henne
och skingra den fantasi som, länge närd inom henne,
nu fått ett slags verklighet; men den unga
fransyskans lifliga och sjelfrådiga lynne liknade icke den
svenska flickans fromma och undergifna karakter.

Roxane älskade och ville blifva älskad tillbaka,
trots alla de yttre hinder hon kunde möta.
Ingenting i verlden skulle kunna förmå henne att, likt
Hedda, tyst och tåligt underkasta sig förnuftets och
pligtens bud, att stilla och utan klagan draga sig
tillbaka vid den älskades likgiltighet eller glömska.
Roxane tycktes deremot i hvarje ögonblick, med samma
diktatoriska passion, som hennes namne den turkiska
sultaninnan i Racines tragedi, vilja utropa: "S'il
m'aime, dès ce jour il me doit épouser!"

Den ena af dessa qvinnor tycktes skapad för
familjelifvets enformiga och stränga pligter, skapad
att en dag blifva en aktad och älskad maka, en
tillbedd mor, den andra att blifva en hängifven och
förtjusande älskarinna, en hjeltinna, en martyr
kanhända för sin kärlek, men hon kunde icke försaka
den, icke offra sin lycka och älska ännu.

Dagen derefter hade Hedda måst följa sin vackra
elev till parken vid flodbrädden; och hon kunde
dervid icke neka sin landsman en viss högaktning och
deltagande, då hon observerade den takt och
grannlagenhet, hvarmed han mötte den unga flickans
oförbehållsamma ömhet, hvars barnsliga koketteri och
oskyldiga hängifvenhet — i hvarje ögonblick
fladdrande kring honom likt ett skimrande nät —
omgaf honom med ett fyrverkeri af förbländande
gnistor och gjorde henne sjelf dubbelt tjusande och
förförisk.

Den stackars doktorn hade aldrig befunnit sig
i en mera kritisk belägenhet, ty han kunde icke ett
ögonblick misstaga sig om den ofrivilliga eröfring han
gjort, och att Roxanes tacksamhet mot hennes lifs
räddare öfvergått till en känsla, som han icke egde
rätt att besvara och som snarare ökades än återhölls
af hans lugna tillbakadragenhet och beskyddande
broderliga uppförande.

Lika glödande, men mindre sentimental och
tragisk, än Rousseaus suckande Julie, var Roxane långt
mera liflig och intagande, der hon nu, skämtande och
skrattande vandrade under samma sekelgamla träd
som beskuggat "den nya Heloïse", och lät sina blickar
öfverflyga samma glittrande vågor, der denna fann
slutet på sin tårmilda kärlek; och hvem vet om icke
vid allt detta den unge svenske läkaren utvecklade
en heroism, som icke gaf den sublime S:t Preux' efter.

Det ligger emellertid någonting så förledande,
så ljuft uti att känna sig älskad, att man måste
förlåta honom, om han icke genast, sin pligt likmätigt,
erinrade sig den kloka, ehuru något fega regeln, att
"det är bättre fly, än illa fäkta", och i stället att
tvärt resa sin väg, hvarje dag infann sig vid
Veveyses steniga strand och tillsammans med de båda
fruntimmerna hvilade i skuggan af dess höga lindar,
klättrade i dess raviner, beundrade utsigten ifrån
dess vinkullar och läste, utan att tänka derpå, med
leende och tankspridd min, de ofta rörande och fromma
inskrifterna på grafstenarne af S:t Martins gamla
kyrkogård der bredvid.

Att den förmenta engelska guvernanten, med
sin stora hatt och sina blå glasögon, under allt detta
icke blef föremål för hans granskning, är naturligt
och han var långt ifrån att i henne misstänka en
landsmaninna, eller under hennes stora sjal ana de
varma, liffulla slagen af ett ännu mer trofast och
älskande hjerta än det, som lånade sin eld åt
Roxanes vackra ögon.

Dag efter dag förgick på detta sätt. Elisa
hoppades ständigt att se fru Sarassin återkomma,
under det Roxane nästan fruktade detsamma, ty en
ganska bestämd aning sade denna, att hennes mor
alls icke skulle vilja utsträcka sin tacksamhet mot
dotterns räddare så långt, som den unga flickan
önskade.

Den stackars guvernanten var emellertid i en
rätt brydsam belägenhet: hon hade visserligen icke
fått något bestämdt uppdrag att bevaka sin elev och
skydda hennes hjerta, men den tillfällighet, som just
nu under moderns frånvaro kommit detta hjertas
länge närda eld att uppflamma, skulle troligen läggas
på den oskyldiga sällskapsdamens ansvar, ehuru denna
icke förmått något mer än att med oro bevittna
densamma.

Då Roxane derför, mer än tvänne veckor efter
markisinnans afresa, ändtligen fick ett bref ifrån denna,
som bestämde deras hemfärd till Paris, var det med
mycket blandade känslor, som Hedda mottog
underrättelsen, att hon skulle följa sin vän till Genève,
der fru Sarassin väntade dem; och när Roxane
gråtande kastade sig i hennes famn, var Hedda lika
orolig som hon och kände sig nära att äfven
utbrista i tårar.

*

</chapter>
<chapter name="20.">

<h1>20.</h1>

Vid samma tid som de båda flickorna läste fru
Sarassins bref, stod hon sjelf helt spanande och
uppmärksam vid hörnet af den mur, som förenar S:t
Peters kyrka i Geneve med det gamla Chapelle des
Machabées.

Det är en mycket trång och ödslig gata, eller
rättare backe, öfverskuggad af de höga träden, som
omgifva kyrkan; den för ned till den del af
stranden, som i dag kallas "Quai des Eaux-Vives" på
Genève-sjöns södra strand, genom en labyrint af
krokiga och branta gator i den gamla delen af staden.

Calvins, Rousseaus, Toepfers och Ernest Navilles
stad, det vackra Genève, hade vid denna tid
hvarken sina präktiga hotell vid Le grand quai och Place
des Alpes, eller sina breda gator och stora hus i S:t
Gervais; hela denna moderna del af staden, der
bangården ligger, fans till och med ännu icke, men
Genève var icke mindre vackert och intressant derför.

På Rhônes venstra strand eller rättare på södra
stranden af sjön reser sig Madelainekyrkan och S:t
Peters gamla tredubbla torn öfver de på höjden
sammanhopade husmassorna i gamla staden, med de båda
ensamma bergen Le Grand och Le Petit Salève i
bakgrunden.

Det var lätt att se, det fru Sarasssin var
fremling på stället och hade något särskildt och vigtigt
mål för sin promenad, ty hon skulle annars icke
hafva stannat på denna trånga och mörka passage,
hvilken icke egde något enda hus, förr än på långt
afstånd ifrån kyrkan, och som ännu i dag icke ens
är stenlagd och derför nästan alltid smutsig och
fuktig.

Det gamla, mörka fängelset låg då som nu i
denna trakt, hvilken för öfrigt icke hade rätt godt
rykte om sig, och ehuru fru Sarassin icke mera var
ung, såg hon likväl ännu tillräckligt bra ut, för att
här kunna riskera en förolämpande misstanke eller
ett ohyfsadt ord af någon dagdrifvare, som
händelsevis gick der förbi.

Att hon emellertid icke fruktade eller förestälde
sig något dylikt, såg man af hennes tankfulla och
frånvarade utseende, då hon nu drog undan floret
och villrådig såg sig omkring, osäker, som det
tycktes, om hon skulle vänta längre, gå fram eller
tillbaka.

Den stackars frun hade genom bevittnandet af
den oförmodade vigselakten i Berns domkyrka fått
ett mycket hårdt slag, men hon var af ett segt och
beslutsamt lynne, och efter den första häftiga
paroxysmen af vrede och vanmäktig förbittring hade hon
hastigt i sitt sinne hopsamlat alla möjliga
anledningar till tröst och räddning ur det skeppsbrott,
hennes planer och förhoppningar lidit, och hon var nu
på väg att med förtviflans mod granska och
tillgodogöra sig de spillror deraf, som hon varseblifvit.

Klockan slog i detsamma sju i Saint Peters
mellersta torn, och slagen upprepades ifrån stadens alla
kyrkor.

"Den utsatta tiden är länge sedan förbi ..."
mumlade fru Sarassin, "han kommer icke ... och
kanhända har jag misstagit mig om mötesplatsen ..."
tillade hon, oroligt blickande omkring sig och
slutligen med dröjande steg gående utför den smala backe,
som följer murens krökning.

"Det är säkrast att söka upp honom i hans
hem ..." fortfor hon helt sakta, drog åter ned floret
för ansigtet och fortsatte sin väg ända ned till Le
grand quai, men i stället att gå öfver den stora
gatan till Rue du Rhône och Place du Bel air, gjorde
hon en lång omväg inåt stadens smalare och mindre
besökta gator och kom slutligen fram nedanför Pont
de la Coulouvrenière.

Det är den sista af de fem broarne öfver den
väldiga floden, som här brusar fram mellan qvarnar
och fabriker på högra stranden och skjutbanan och
kyrkogårdarne på den andra, lemnande den egentliga
staden bakom sig och utbredande sitt klara,
smaragdgröna vatten till en betydlig bredd, för att en tusen
alnar längre ned sammanträngas mellan de
tvärbranta, med små vingårdar och planteringar beklädda
stränderna, och sedan kröka sig emot mötet med de
iskalla, grågula och snabba vågorna af Arve.

Den präktiga Rhône, hvars klarhet och färg
liknar ädelstenens, och den grumliga Arve med sitt
leriga vatten representera båda rätt väl de båda
städerna vid deras stränder, ty mellan det lilla tarfliga
savoyiska Carouge och Genèves vackra promenader,
hus och kyrkor är just samma skilnad, som mellan
det vatten, hvilket sköljer bådas stränder.

Det var emellertid till Carouge som fru Sarassin
ämnade sig, men osäker om vägen, hade hon för att
icke misstaga sig följt flodstranden ända ut till den
udde, der de båda floderna mötas, utan att likväl
ännu sammanblanda sitt vatten, ty så långt man ser
brusa de gröna och de gula böljorna trotsigt
bredvid hvarandra, sträfvande att bibehålla en
nationalitet, som likväl slutligen upplöser sig och
försvinner.

Då markisinnan kommit hit, fann hon emellertid
intet spår till någon stad. Gångstigen utmed
stranden hade blifvit allt smalare, albuskarne växte allt
tätare och skymde nästan utsigten af vattnet, och
bredvid till venster utbredde sig köksträdgårdar,kål-
och potatisland.

Det var tydligt att hon gått vilse och med en
min af otålighet kastade hon en hastig blick uppåt
den pittoreska branta stranden på andra sidan, der
mellan valnöt- och lärkträden djupa raviner och
grottor bildats i den nedrasade gula sanden.

Den väldiga vattenmassan som brusade och
hvirflade framför henne, bildade en storartad och vacker
tafla, men fru Sarassin uppfattade icke det ringaste
af dess skönhet och majestät, hon sökte Carouges
fula små hus och dammiga gator, och hennes
missräkning gaf sig luft i en suck af obehag och förtret,
men denna suck förvandlades hastigt till ett utrop af
förskräckelse, ty just då hon ämnade vända om,
rusade en hund skällande emot henne.


Han hade legat i gräset, tätt invid vattnet
bakom albuskarne bredvid sin herre, och denne vände
sig nu om, för att återkalla honom.

Det var en ung man om tjugotvå eller tjugotre
år, med ett yfvigt ljusbrunt hår, hvaröfver sväfvade
en himmelsblå sammetsmössa, knappt så stor som ett
tefat; han hade glasögon, tunna, uppvridna
mustascher, ett långt, hoptvinnadt pipskägg nedanför sina
smala läppar och i handen en stor tobakspipa med
porslinshufvud och munstycke af bernsten, nästan så
bredt som hela hans mun, hvilket då han rökte gaf
honom ett mycket besynnerligt och löjligt utseende.

Pipan var emellertid för länge sedan släckt och
hade legat kallnad och bortglömd tvärt öfver en
uppslagen bok bredvid honom, men blifvit tillgripen för
ögonblicket, utan tvifvel i afsigt att dölja det lifliga
intresse, dess egare nyss funnit i konversationen med
en ung flicka, som utgjorde hans sällskap vid
flodstranden.

Fru Sarassin hade genast nedfält sin slöja, men
den unge mannen hade likväl hunnit att ganska
tydligt se hennes ansigte, och detta ansigte tycktes på
honom göra en synnerlig effekt.

Han reste sig genast helt och hållet med en
min af liflig nyfikenhet, och i det han gjorde ett
tecken åt sin följeslagerska att stanna obemärkt, böjde
han undan grenarne, som dolt honom, och steg fram
på vägen, i det han artigt lyfte på den granna
hufvudbonaden, hvilken utmärker de tyska studenterne
och hvars lysande färger kanhända äro ämnade att
bringa ljus i de ofta dunkla och förvirrade idéerna
derunder.

Om studenten emellertid igenkände fru Sarassin,
så var han sjelf tydligen alldeles obekant för henne,
ty hon besvarade helt likgiltigt hans helsning och
sade frågande:

"För denna väg till Carouge, min herre?"

"Nej, madame, ni hade bort vika af vid
Coulouvrenière och gå öfver slätten vid Plain-Palais ...
Man kan visserligen äfven följa stranden af Arve
och gå förbi badhuset ända fram till bron, men det
är mycket långt och vägen utmed floden är smutsig,"
tillade studenten, som med afsigt tycktes vilja
förlänga samtalet.

"Jag tackar er," sade markisinnan och böjde på
hufvadet till afsked.

"Om ni tillåter, skall jag följa er till bron ...
det börjar mörkna, och ni kunde lätt misstaga er,"
återtog han artigt.

"Nej, min herre, jag tackar er; jag skall nog
hitta vägen."

Fru Sarassin aflägsnade sig med raska steg, och
den tyske studenten mumlade förvånad och tankfull:

"Markisinnan de Sarassin! Hvad gör hon här i
Geneve ... och i denna tarfliga drägt ... Jag har
lust att följa henne ..."

Det gifves tillfälligheter i lifvet, som synas oss
mycket otroliga, hvilkas inträffande beror af så många
små sammanstötande händelser, att man aldrig
rimligtvis skulle kunna förutsätta dem, och likväl
händer det ganska ofta till vår förvåning, att just alla
dessa oväntade detaljer förena sig, för att framställa
hvad vi minst kunnat antaga.

Så till exempel händer det icke sällan att vi,
tillfälligtvis, gå ut för att stanna borta en eller flere
timmar, vi gå tillbaka samma väg, och båda
gångerna möta vi samma person. Den mycket otroliga
händelsen har således inträffat, att vi på sekunden
fördröjt oss lika länge som denne och sammanträffa
åter med honom, utan någon öfverenskommelse eller
något intresse, på samma väg och ofta på samma
ställe, ehuru man vanligen har mycket svårt att
återfinna den, man verkligen söker eller borde på grund
af öfverenskommelse möta.

Det är en mycket obetydlig sak, men en dylik
obetydlighet kan någon gång vara af omätlig vigt.

Fru Sarassin hade rest till Genève i en för
henne mycket vigtig affär. Hon villa vara okänd
och trodde sig äfven vara det i en stad, der hon
aldrig förr varit, och händelsen fogar så, att hon på
sin första promenad träffar på just en af de personer,
för hvilka hennes resa borde vara en hemlighet.

Studenten var icke schweizare, han hade
kommit tillfälligtvis ifrån Göttingen, för att under en
liten tid åhöra en berömd professor i Geneve,
och fru Sarassin kunde således icke ega någon aning
om hans dervaro.

Också vandrade hon helt lugnt tillbaka, samma
väg hon kommit, ända till det ställe, man utvisat
för henne, utan att misstänka att hon var bevakad.

Studenten hade emellertid sprungit tillbaka ned
till stranden, fattade hastigt sin qvarlemnade bok,
som icke var någon annan an Hegels filosofemer —
ty någonting annat kunde naturligtvis icke en tysk
student den tiden sysselsätta sig med — och
kyssande på fingret åt sin följeslagerska, som ännu satt
qvar, sade han hastigt:

"Adjö, min lilla Amalia, vi råkas i morgon vid
vanlig tid ... nu måste jag utspionera en hemlighet
kanhända."

Flickan, som genom löfvet noga observerat hans
synbara öfverraskning och hans samtal med det
fremmande fruntimret, hvars ansigte hon deremot icke
kunde se, gjorde en grimas, slog en knyck på nacken,
reste sig upp och mumlade helt förtretad,
upprepande hans ord:

"Vi råkas vid vanlig tid ... Jo, det får han
se ... Jag kunde min sann också ha lust att
utspionera en hemlighet ... Om det icke vore så sent,"
tillade hon betänksamt, "notarien skulle bli ursinnig,
om han fick vänta på sin qvällsmat ... Jag vågar
aldrig följa efter dem ..."

Och skyndande allt hvad hon förmådde, för att
upphinna sin älskare, hvilken å sin sida hade fru
Sarassins fladdrande gröna slöja till point de vue,
försvann den svartsjuka Amalia snart på vägen till
staden.

Fru Sarassin hade emellertid hunnit tillbaka till
den slätt, som nu är omgifven af träd och begagnas
till exercisplats, och hon kom mycket riktigt ända
fram till bron som öfver Arve för till Carouge på
flodens andra strand, utan att ha upptäckt sin
förföljare, som alltjemt promenerade bakom henne på
tillräckligt afstånd för att icke blifva bemärkt.

Den savoyiska byn Carouge, som har namn
af stad, men tämligen illa representerar denna
värdighet, har visserligen nu ett hotell och några bättre
hus, men vid denna tid voro dess fula, smala gator
ännu endast delvis stenlagda, och mera trafikerade
af kor, getter, höns och åsnor än af folk, i synnerhet
efter solnedgången såsom nu, då alla dessa djur åter
fördes till hemmet eller ströfvade omkring, väntande
på att insläppas i de hus, de tillhörde.

Den fina markisinnan kände sig både rädd och
generad i detta sällskap och tycktes blifva ganska
glad, då hon i ett fönster upptäckte ett smutsigt
papper, på hvilket med stora bokstäfver stod skrifvet:
"<i>Jean Wachereau. Gula- och silfverarbetare</i>."

Lika blygsamma som den savoyiske guldsmedens
skylt, voro äfven hans exponerade artiklar, ty
bredvid några guldringar, fastsatta på papp, funnos ett
halft dussin silfverskedar, alla olika och med utseende
att vara mycket gamla, ett par dammiga och dunkla
silfvertumlare och några knäppen, sådana som de
schweiziska bondkvinnorna bruka i sina lifstycken,
och ännu några andra mycket tarfliga prydnader,
hvilka icke särdeles fördelaktigt vitnade om monsieur
Wachereaus smak och skicklighet.

Fru Sarassin hade emellertid kanhända en annan
åsigt om saken, ty hon steg genast upp för den höga
trätrappan, och sedan hon ändtligen fått sigte på ett
snöre, som man med afsigt tycktes hafva gömt undan
så mycket som möjligt invid dörrspringan, ringde hon
för att slippa in i den föga lockande butiken.

Monsieur Wachereau tycktes emellertid alls icke
vänta några kunder, ty flere minuter förgingo och
fru Sarasgin såg passera nedanför trappan en hel
hjord af getter och kor, innan dörren ändtligen
öppnades och en gammal man, med utseende af en
verkgesäll, i skjortärmarne och med ett blått förkläde,
kom att öppna och sköt en stor grön skärm, som han
hade för ögonen, upp i pannan för att bättre kunna
observera den besökande.

"Är herr Wachereau hemma?" sade fru
Sarassin, som fåfängt sökte att få komma in, då gubben
höll dörren endast halföppen och sjelf stod på
tröskeln.

"Jag önskar att få tala vid honom genast,"
tillade hon i temligen högdragen och otålig ton.

"Hm ... Hvad är det då fråga om?" svarade
mannen helt lugnt, alltjemt fasthållande dörren, som
om han der inne haft får eller getter, som han
fruktat att utsläppa.

"Det är en mycket angelägen affär ..."

"Jaså, att låna på pant; eller ..."

"Det är med herr Wachereau sjelf och ingen
annan jag vill tala," afbröt fru Sarassin förtrytsamt.
"Släpp mig in och säg er herre, att fru Saint Louis
är här och ..."

"Ah, jaså! ... Ursäkta mig, madame ... Jag sjelf
är just guldsmeden Wachereau, till er tjenst," inföll
gubben, slog ändtligen upp dörren på vid gafvel och
gjorde en uttrycksfull sväng med skärmen, som han
aftagit och höll i handen, för att helsa och inbjuda
den främmande.

"Ni, min herre!" utropade markisinnan med en
min af förskräckelse. "Men hvem var det då,
som besökte mig i La Tour de Peilz för ett par
veckor sedan?"

"Det var min son och kompanjon, Maurice
Wachereau."

"Men det är med monsieur Jean Wachereau,
som jag inlåtit mig i en affär, hvilken är allt för
ömtålig och vigtig att lemnas åt en tredje person ...
man har ansvarat mig för er tystlåtenhet och
pålitlighet och jag ..."

"Var lugn! Var lugn, madame, Maurice är lika
säker som jag. Han sköter de yttre affärerna och
jag verkstaden; han är hufvudet och jag handen, ser
ni ... Åtminstone i hvad som beträffar
guldsmedsyrket."

"I detta fall är det troligen bäst, att jag vänder
mig till er son, min herre," sade fru Sarassin orolig
och missnöjd.

"Hur ni behagar, madame; men Maurice är icke
hemma för ögonblicket, ty han har just gått för att
möta er, enligt er egen önskan."

"Men jag har icke träffat honom ..."

"Det var besynnerligt ... I hafven troligen gått
om hvarandra ... Det är emellertid jag, som sökt att
utföra det arbete, ni bestält, och jag vet fullkomligt
väl, hvarom saken handlar," sade gubben och påsatte
åter omsorgsfullt den gröna skärmen för sina svaga
och rinnande ögon.

Fru Sarassin såg sig obeslutsamt omkring i det
lilla tarfliga rummet, dit hon inkommit, och syntes
öfverlägga med sig sjelf i en mycket pinsam
sinnesstämning. Hon hade satt sig ned i en urblekt soffa,
och guldsmeden ämnade draga sig tillbaka in i en
skräpig verkstad innanför, hvartill dörren stod öppen,
lemnande henne att ensam invänta herr Maurice, då
hon vinkade honom tillbaka och sade halfhögt:

"Kan jag tala med er här, utan att frukta några
lyssnare?"

"Ja, min fru; jag är för tillfället alldeles ensam
i huset, ty äfven min gamla piga är bortgången, och
ehuru jag har en verkstad, så har jag likväl inga
andra arbetare än dessa mina båda egna händer."

"Nå väl, min herre, jag har kommit hit för att
sjelf få tala vid er angående det arbete, ni skickade
mig; det var beundransvärdt väl utfördt, men det
var likväl odugligt ... ni vet det ... Jag kan icke
begagna mig deraf."

"Jag beklagar detta, madame. Det hade likväl
kostat mig mycken möda och flere års eftersökningar
och urval ... Och jag tyckte, att det motsvarade så
mycket som möjligt er önskan och er beskrifning."

"Nej, ack nej, min herre!" utropade fru Sarassin
med ett slags förtviflan och framtog ur sin
klädningsficka ett litet etui, som hon öppnade.

Hon tog derur ett krucifix, fullkomligt lika,
som det tycktes, med det kors, hvilket hennes dotter
mottagit af den svenske läkaren i Paris, och som hon
i fyra år hemligt förvarat; det var lika stort och
lika omsorgsfullt utfördt, bilden var af guld, sjelfva
korset af ådrig agat, och på baksidan deraf voro
samma mystiska ord inlagda, som väckt så många
gissningar.

"Ser ni," fortfor markisinnan och höll krucifixet
fram emot dagen, "här, just öfver bildens hufvud;
hvad är det väl, som syns i den ljusa stenen? En
fläck; ingenting annat än en fläck, och det borde
likväl vara en förstenad skalbagge, en Staphylinus, en
af dessa små insekter, som man stundom påträffar
inneslutna i agaten."

"Men, min fru, jag tror att det <i>är</i> en skalbagge;
man har åtminstone försäkrat mig detta, och jag har
betalt den mycket dyrt ... Se blott! här har ni dess
vingar och här dess hufvud ..." sade guldsmeden,
som hastigt skjutit de gröna spjelgardinerna för
fönstret, påtändt en liten lampa och nu ifrigt i dess sken
vred och vände den omtvistade klenoden.

"Ack, min herre! Ni är bedragen ... eller vill
ni bedraga mig ... Det är ingen Staphylinus; om ni
hade sett det rätta korset och den verkliga
skalbaggen, så skulle ni icke motsäga mig ..."

"Jag har likväl, som jag säger, betalt stenen
mycket högt ... den är ifrån ett stensliperi i Baiern
och ansågs der för en dyrbarhet af ..."

"Jag tviflar icke derpå; jag ersätter er villigt
det besvär och den kostnad ni haft, men med vilkor
att ni gör ännu ett försök."

"Ack, madame! jag har redan gjort hundrade.
Jag har haft kommissionärer vid stenbrotten och
stensliperierna öfverallt; jag har fått en mängd af agater,
inneslutande fossilier af flere slag; men besinna blott!
Hur kunna finna en skalbagge af precist samma
storlek och form, i en till färg och nyansering lika sten,
som den ni förlorat ... det är ju omöjligt!" utropade
gubben förtviflad, och stälde lampan ifrån sig med
häftighet.

"Det är emellertid nödvändigt!" återtog fru
Sarassin med ifver och ängslan.

"Jag skall visa er en mängd af stenar, som man
skickat mig ... Kanhända att ni deribland kan finna
någon med större likhet," sade gubben och öppnade
ett skåp der en massa gammalt skräp af olika
metaller förvarades tillsammans med större och mindre
skrofliga stenar af olika färger.

Markisinnan tittade ned i sådan, men äfven om
den klena belysningen icke gjort allt omdöme derom
omöjligt, skulle man af dessa icke kunnat se annat
än brottytan, och hon svarade modfäld:

"Det är omöjligt! man kan icke veta hurudan
en sten är, innan den blir slipad, och jag måste
fortfarande förtro mig till er, herr Wachereau ... Var
öfvertygad om min tacksamhet, ty denna sak är för
mig af utomordentlig vigt ..."

"Jag vill göra hvad jag kan, min fru, men jag
har icke det minsta hopp att kunna tillfredsställa er,"
svarade guldsmeden och tillslöt skåpet.

"Jag litar emellertid på ert nit ... Spara ingen
kostnad, skrif till era yrkesbröder, till alla, som i
denna sak kunna gagna er."

"Jag skulle kanske kunnat lyckas, om jag icke,
enligt er befallning, måst behandla denna sak med så
stor försigtighet ... det är svårt att finna, hvad man
söker i hemlighet och med låtsad likgiltighet."

"Det är sant; jag inser alla de svårigheter, ni
har att bekämpa, och det är derför endast till er, jag
kan vända mig, enligt notarien Désors försäkran."

Gubben mumlade någonting, som man kunde
uttyda hur man ville, antingen såsom ett tacksamt
erkännande eller en ed öfver advokatens rekommendation, och
följde sin gäst till dörren, då hon nu aflägsnade sig.

"Det är temligen mörkt ... jag hoppas att jag
icke må gå vilse," sade fru Sarassin, seende sig
omkring med någon oro, då hon åter utkommit på den
lilla trätrappan.

"Gå endast gatan rätt fram, sedan ni kommit
öfver bron; ni kan icke misstaga er ... och er adress,
madame? Är den fortfarande Paris, som vanligt?"

"Ja, jag reser redan i morgon, och jag väntar
med otålighet underrättelser från er."

Monsieur Wachereau slog igen sin lilla smutsiga
dörr, och markisinnan gick varsamt utför de branta
trappstegen och stod nu på gatan helt ensam.

*

Det var nu alldeles mörkt; ett och annat ljus
skimrade redan ifrån Genève, men Carouges små hus
och kojor lågo försänkta i tystnad och mörker: både
menniskor och djur tycktes der redan njuta af sin
nattro; och fru Sarassin fann denna tystnad och
enslighet för ingen del angenäm. Hon var van vid
bullret, rörelsen och upplysningen på Paris' gator,
och den djupa skymningen på den långa bron och
längs utmed Arves ensliga stränder förskräckte henne.

Tagande sitt parti, skyndade hon emellertid ned
till floden, på hvars andra strand den jemförelsevis
lifliga förstaden till Genève började.

Intryckt i vinkeln mellan trädgårdsmuren och
guldsmedens hus, hade emellertid den tyske
studenten väntat henne; och om det icke varit så mörkt,
skulle hon säkert genast hafva sett hans himmelsblå
mössa lysa, bredvid de gröna bönstänglarne, som
hängde öfver muren. Rökande helt lugnt sin pipa
hörde han hennes afsked ifrån monsieur Wachereau
och följde henne nu åter på afstånd, mumlande för
sig sjelf:

"Det är hon; det är intet tvifvel ... men hvad
kan det vara, som fört min fina parisiska tant till
en pantlånare i Carouge? ... Åtminstone måtte det
icke vara hans gamla skedar och guldringar ...

"Hon känner icke igen mig; hon har icke sett
mig sedan jag var barn, och jag skulle nog kunna
våga försöket att tillbjuda henne min arm och på
detta sätt få veta hvart hon ämnar sig och hvar hon
bor ..." tillade han vidare, påskyndande sina steg,
för att upphinna markisinnan, som redan var
utkommen på bron.

Just i detsamma kommo ett par sjungande och
något rusiga fabriksarbetare ifrån andra sidan, och
vid mötet med den ensamma, väl beslöjade frun
stängde de vägen för henne under några skämtsamma
anmärkningar, som, ehuru rätt oskyldiga, likväl skrämde
henne.

Tillfället var mycket passande för studenten att
uppenbara sig i detta ögonblick, och knuffande undan
de båda osäkra vandrarne, som lätt förlorade
jemvigten och dessutom hade en viss respekt för den
ljusblå mössan, tog han den skrämda markisinnans
arm och sade vördnadsfullt:

"Tillåt mig, madame, att ledsaga er; det är icke
vanligt här i Genève, att fruntimmer af stånd gå
ensamma ut vid denna tid."

"Jag tackar er, min herre; jag är visst icke
något förnämt fruntimmer, som ni tycks tro, men en
ohöflighet käns derför icke mindre obehaglig," sade
markisinnan, utan att genast igenkänna sin artige
ledsagare.

"Jag såg er nyss vid stranden af Rhône och
jag gissade att ni är främling här ..."

"Ah! ja nu igenkänner jag äfven er ..." inföll
fru Sarassin med någon oro och sökte att i
halfmörkret med mera uppmärksamhet granska honom.

Hon lyckades emellertid icke särdeles väl häri,
förr än lyktskenet på Genèves gator öfvertygade
henne, att hon träffat på en af dessa sorglösa
studerande "junkrar", hvilkas seder och tänkesätt den
tiden voro lika brutala som sedeslösa, och oaktadt
den ton af allvarlig artighet, som hennes unge
beskyddare nu antagit, låg likväl i hans klipska,
spelande ögon och i draget kring hans mun en viss
lurande och återhållen råhet och cynism, hvarpå man
icke kunde misstaga sig.

Man hade nu hunnit in på Rue de la Corraterie,
och görande sig lös ifrån hans arm, tackade
markisinnan honom ännu en gång och skyndade hastigt in
i den första öppna port, hon såg framför sig.

Studenten stod qvar ett par minuter, i hopp att
se henne åter utkomma, men aflägsnade sig slutligen,
förtretad öfver sin misslyckade plan att upptäcka
hennes bostad, ty han var fullt öfvertygad att hon
gått in här endast för att undkomma honom.

De båda olika grenarne af Rosenheinska familjen
hade, i anledning af de arfsförhållanden, hvarom
markisinnan nämnt till sin dotter, redan länge lefvat i
ett spändt förhållande och å ömse sidor hemligt
bevakat hvarandra; den unge studenten var baron
Fredrik Rosenhein, en son till markisinnans kusin,
och hans förvåning att se sin tant i Genève
öfvergick till nyfikenhet genom hennes drägt och
uppförande, som tydligen tillkännagaf, att hon ville vara
helt och hållet inkognito.

Hvisslande, med händerna instuckna i fickorna
af sina vida, veckade benkläder och med den långa
tobakspipan under armen, fortsatte han nu sin, som
det tycktes, planlösa promenad och stannade
slutligen vid ett af dessa höga hus, hvilkas tak, späckade
med skorstensrör i alla möjliga vinklar och
riktningar, gifva Genève, på afstånd och vid första
påseendet, likhet med ett ofantligt piggsvin, solande sig
på stranden af sjön.

Den unge mannen blickade spejande uppåt andra
våningen, der ett fönster stod öppet, och hvarifrån
ljus syntes, han såg sig omkring, ifall någon skulle
märka honom, och då ett par personer syntes på
andra sidan af gatan, väntade han, tills dessa
passerat, och hvisslade sedan ännu högre och på ett
egendomligt sätt.

Just i detsamma kom ifrån andra hållet ett
fruntimmer, som stannade vid porten till samma hus, och
sedan hon öfvertygat sig om numret deröfver,
skyndade hon hastigt in i förstugan och uppför trappan.

Ehuru lyktan öfver porten spred ett mycket
svagt sken och hon endast dröjt ett par sekunder,
hade studenten likväl igenkänt henne, och utbristande
i ett halfqväfdt skratt, mumlade han för sig sjelf:

"Återigen fru Sarassin! ... det kan man kalla
tur; och jag vore en narr, om jag icke
begagnade den."

Det sista ordet var knappast framhviskadt, innan
han, lemnande sina förra funderingar på det öppnade
fönstret, smög sig efter den, stackars nyss undkomna
markisinnan, hvars steg han hörde i trappan framför
sig, och som nu ringde på en dörr i andra våningen,

"Allt bättre och bättre! Det är advokaten Désor,
som hon söker ... Låt se, om han är hemma ... Det
var just detta, jag också ville veta, ..." fortfor den
unge mannen i sin tysta monolog och stannade orörlig
i mörkret, endast några steg ifrån den, han nyss
följt, och hvars spår han trodde sig hafva förlorat.

Lyxen af upplysta trappor var för femtio år
sedan alls icke vanlig; han hade gått helt tyst och
ingen kunde således misstänka hans närvaro, och
efter ett par minuters väntan hörde han dörren, der
uppe öppnas och beredde sig att antingen skynda ned
förut eller trycka sig intill muren och låta fru
Sarassin passera, ifall hon genast vände tillbaka,

Hon insläpptes emellertid, och studenten sprang
genast tillbaka ned på gatan och upprepade nu, mer
ifrigt än förut, sin gälla hvissling under det upplysta
fönstret.

Nästan alla hus i Genève, liksom i andra
schweiziska städer, hafva utanför fönsterna ett slags liten
balkong, tillräckligt stor för att kunna begagnas till
sittplats, ofta belagd med dynor och alltid skyddad
af ett jerngaller. Knappt hade studenten hunnit
upprepa sin hemlighetsfulla signal, innan gardinerna
innanför fönstret rördes och ett fruntimmer stack
lyssnande ut hufvudet och lutade sig öfver gallret.

Det var samma unga flicka, med hvilken han
för ett par timmar sedan suttit vid stranden af Rhône
och som blifvit så missnöjd öfver den hastiga
skilsmessan.

"Fredrik!" hviskade hon frågande och sökte att
i mörkret kunna urskilja konturerna af den otydliga
figur, hon såg nedanför på gatan.

"Amalia!" svarade han i samma ton, "släpp mig
in genast, jag måste tala med dig."

"Men det är ännu så tidigt, och min husbonde
är hemma," sade Amalia, som icke var någon annan
än advokaten Désors hushållerska.

"Det gör ingenting; jag måste träffa dig."

Flickan drog sig tillbaka innanför gardinen,
hennes älskares ton var allt för bestämd att kunna
motstås, och denne skyndade nu till hörnet af huset
och försvann snart genom den port, som fanns åt
andra gatan.

Ett par minuter derefter stod den tyske studenten
i hushållerskans rum och sade brådskande, i det han
kastade tobakspipan och mössan ifrån sig och fattade
Amalia om lifvet, innan hon hunnit säga ett enda ord:

"Har du icke nyss insläppt till din husbonde en
gammal fru, insvept i en svart kappa och en grön
slöja?"

"Jo, nog har jag infört till monsieur Désor ett
fruntimmer, men just för den gröna slöjans skull
kunde jag icke se, om hon var gammal eller ung;
och de gamla bruka sällan så der täta slöjor."

"Hon kunde kanske vara din mor, min unge;
men derom är nu icke fråga; du måste laga så, att
äfven jag kommer in i din husbondes kabinett."

"Nå ja, det är väl icke svårt ... ni behöfver
bara ringa på hans dörr åt stora förstugan; monsieur
Désor tar alltid emot, när han är hemma."

"Men förstår du icke, att jag icke vill bli
mottagen eller sedd, hvarken af advokaten eller hans
klient."

"Det var säkert det fruntimret, för hvilket ni
sprang ifrån mig der nere vid floden?" sade Amalia
misstänksamt.

"Mycket riktigt; jag har förföljt henne hela
tiden, och jag måste veta hvad hon vill advokaten."

"Det bryr jag mig icke om ... jag kan icke
insläppa er, utan att anmäla er först."

Studenten brast ut i ett gapskratt.

"Amalia, du måtte väl icke vara svartsjuk ...
den der gamla damen är en slägting till mig, och
jag tror, att hon har några intriger för sig ... vill
du släppa mig in eller icke?"

Han hade sagt de sista orden med en ton, som
tydligen gjorde ett starkt intryck på den vackra
hushållerskan, ty hon svarade tvekande:

"Men, det är omöjligt ..."

"Om du icke vill hjelpa mig, så går jag ensam
... jag skall nog finna något gömställe, der jag kan
afhöra deras samtal, och om jag blir upptäckt, så
säger jag, att det är för din skull, jag kommit i
afton, så väl som många andra gånger."

"Ni vill då störta mig i olycka?"

"Nej, tvärtom, jag vill göra din lycka, om du
hjelper mig."

"Besinna likväl att jag blir olycklig, om ..."

"Se så, vi hafva icke tid att besinna
någonting," sade studenten afbrytande och gick emot
dörren.

"Vänta! Drag då åtminstone af era skor, om
det skall blifva möjligt att utan buller komma in ..."

"Det är sant ... Se så, skynda dig nu ...
Härifrån kommer man ju genom en förstuga till
matsalen och derifrån till kabinettet?"

"Nej, kabinettet är på andra sidan, ni har först
att passera sängkammaren."

"Så mycket bättre! ... i en sängkammare fins
alltid flere tillfällen att gömma sig ... men om dörren
icke är öppen till kabinettet, så måste du öppna den,
under det du låtsar att städa der inne."

"Min Gud! Hur skall detta gå ... jag vågar
aldrig!" stammade Amalia ängsligt, under det hon
med motvilja gick förut ut i förstugan, som var
alldeles mörk.

Båda två inträdde strax derefter i matsalen, som
icke var mycket ljusare, och der man endast kunde
vägleda sig genom det matta lyktskenet ifrån gatan.

"Åh, hvad det här artar sig att bli trefligt,"
hviskade studenten, som bar sina skor i handen och
riktigt njöt af det djerfva och oförskämda upptåg,
han påhittat.

"Skada att jag icke har några kamrater med
mig! ... men jag skall berätta dem alltsammans, när
jag kommer tillbaka till Göttingen ..."

"Tyst! för Guds skull ... Jag hör herr Désors
röst! Ah! nu stängde han sängkammardörren. Vänd
om, jag ber er, Fredrik, om ni älskar mig ... om ni
har något medlidande ... ni blir tagen för en tjuf ..."

"Hvad du är enfaldig! ... baron Rosenhein en
tjuf! ... Advokaten blir rasande, det är alltsammans,
om han får se mig, och jag uppmanar honom att
duellera med mig, i fall han har lust ... Vildare
uppträden har jag väl varit ute för; skynda dig blott
att visa mig någon plats, der jag kan vara dold, och
öppna sedan helt sakta dörren."

"Ställ er bakom skärmen invid sängen; herr
Désors nattrock hänger der bredvid tvättbordet, och
ni kan gömma er under rocken," sade flickan
suckande och knappt hörbart.

"Nå, för tusan, det blir ju som det vore
bestäldt i förväg ... Se så, drag skärmen litet närmare
dörren ... Jag hör att man talar der inne ... låtsa
nu att du är sysselsatt med att bädda sängen, och
öppna kabinettsdörren."

Den friherrlige junkern hade fullkomligt rätt, då
han sade sig hafva tillstält vildare upptåg än detta,
ty han hade verkligen deltagit uti så många
galenskaper, dueller, slagsmål och äfventyr, att han ansåg
detta påhitt såsom en ren bagatell och dessutom fullt
berättigadt, då det handlade om att utspionera en af
hans egna slägtingar.

Han kröp full af belåtenhet bakom den anvisade
skärmen framför sängen och svepte in sig i
nattrocken, under det hushållerskan började ruska om
kuddarne och nu med täcket öfver armen gick att
öppna dörren, såsom hennes älskare ålagt henne.

Hur sakta hon än gjorde detta, märktes det
likväl genast der ute i kabinettet, ty advokaten kom
fram för att åter stänga den och sade med
detsamma:

"Du kan dröja med bäddningen, Amalia; det
är en främmande här, med hvilken jag måste tala
ostörd."

Han pekade härvid på den motsatta dörren med
en så tydlig befallning, att den stackars förskräckta
flickan icke vågade annat än lyda och aflägsnade sig
motvilligt utåt matsalen, lemnande sin oförvägne
älskare åt hans öde.

Herr Désor stängde dörren i lås efter henne,
stoppade nyckeln i sin ficka, och säker att nu vara
befriad ifrån alla obehöriga personer, återvände han
till kabinettet, hvars dörr han lemnade öppen.

Studenten, som såg sig inlåst, bekymrade sig
emellertid icke mycket derom, tvärtom gynnade detta
hans afsigter, då han nu helt beqvämt ifrån sin
mörka vrå kunde fullkomligt se och höra allt, som
tilldrog sig i det upplysta rummet innanför.

Fru Sarassin satt emellertid i en fåtölj der inne.
Hon hade aftagit sin hatt och kappa och syntes
mycket bekymrad och upprörd.

Då advokaten — hvilken var densamme, hvars
adress för fyra år sedan i Paris varit mr Martigny —
återkom, gick han fram till sitt skrifbord, der han
hopsamlade några papper, och vändande sig till
markisinnan, sade han allvarsamt:

"Jag har, som ni begärt, åter omläst detta
dokument, som är en trogen afskrift af testamentet; jag
kände det emellertid så väl förut, att jag icke
kommit till något annat resultat, än hvad jag redan haft
äran säga er, fru markisinna ..."

"Nå väl, och detta är?" inföll fru Sarassin med
någon otålighet.

"Att i min tanke ingenting kan eludera
detsamma ..."

"Detta narraktiga bestämmande skall då ruinera
familjen?"

"Det synes så ... Testator har med den största
bestämdhet uttalat sin önskan; och det är allt för
många, som hafva intresse vid att öfvervaka dess
noggranna uppfyllande."

"Ack! jag vet det nog, och det är derför jag,
som ni vet, uppbjudit hela min energi och användt
alla medel, för att bota den olycka, som skett."

"Ert spel är emellertid allt för högt ... Det har
just varit testators afsigt att, ifall denna olycka
inträffade, göra den obotlig; alla bemödanden i
motsatt riktning skola utan tvifvel misslyckas; och i detta
fall har ni förlorat allt. Mitt råd är derför, nu som
förut, att ni underkastar er följderna af hvad som
skett och söker att ingå en öfverenskommelse med
alla familjens medlemmar."

"Men, min Gud! besinna då hvad ni säger,"
utbrast fru Sarassin häftigt och fattade med båda
händerna om stolens armstöd.

"Jag skulle ju derigenom endast få en
tjugondedel af hvad som bort tillfalla mig ensam."


"En tjugondedel är emellertid bättre än alls
ingenting ..."

"Hellre lemnar jag allt ... Men detta skall icke
ske ... Ännu är icke allt hopp förloradt ... Jag har
i afton sjelf talt med guldsmeden, som ni
rekommenderat mig."

"Nå väl! tror han sig om att kunna lyckas
bättre än hittills?"

"Nej, tyvärr, har han ringa förhoppning derom;
men jag ämnar i värsta fall begagna mig af hvad
han redan gjort ... det är ofullkomligt, men om man
icke på förhand fått några misstankar om dess
äkthet, skall det kanske lyckas ..."

"Ack, fru markisinna, då den möjliga vinsten af
tjugo millioner gulden skärper ens omdöme och blick,
så får man en utomordentlig skarpsynthet; och jag
upprepar hvad jag sagt, jag fruktar att detta
försök skall stämpla oss såsom bedragare och lägga
vanheder till förlusten af arfvet."

"Bedragare!" utropade fru Sarassin och reste
sig upp i häftig sinnesrörelse. "Jag bedragerska, då
jag strider för min lagliga rätt! ... mitt och min
dotters arf!"

"Denna rätt är emellertid icke längre laglig, då
ni förlorat beviset derpå."

"Hör på, monsieur Désor," inföll fru Sarassin
rodnande. "Om ni hade gifvit mig en skriftlig
förbindelse på en viss summa, skulle ni underlåta att
återbetala denna summa, i händelse jag förlorade er
skuldsedel och icke mera kunde presentera er
densamma?"

"Det skulle jag visserligen icke, ehuru ni icke
mera egde någon laglig rätt till er fordran ...
Förhållandet är emellertid icke här detsamma, det vet
ni allt för väl, ty man har i testamentet förutsatt
det fall, som inträffat, och bestämt följderna deraf."

"Hvad är då att göra? ... Jag har kommit till
er, herr Désor, för att söka råd och hjelp, och ni
beröfvar mig allt hopp ..."

"Det är icke min afsigt, men ..."

"Nå väl, om ni icke gillar min plan, så föreslå
en annan; min brors giftermål har gjort faran
öfverhängande; läkarnes dom skall utan tvifvel gå i
fullbordan, han kan dö hvilken dag som helst, och äfven
om mitt företag lyckades, skall jag nu alltid nödgas
dela arfvet med hans enka och uppenbara
hemligheten för henne, som numera är hans enda lagliga
arfvinge."

"Det är sant; detta giftermål var en olycka för
familjen; men då det nu skett, ligger just i denna
hemlighet det enda sätt för er att dela det arf,
hvartill hon ensam eger rätt ... Om er bror ännu egde
detta kors, som afgör arfsrätten, så skulle han utan
tvifvel lemna det åt sin hustru och icke åt er."

"Han skulle det, om han någonsin tänkte på
dess tillvaro och betydelsen deraf; men lyckligtvis är
Josef helt olika andra menniskor och han skall
troligen aldrig tänka på att meddela henne denna sak;
ty förlusten af denna klenod rörde honom lika litet,
som alla mina ifriga bemödanden att återfinna den;
han är den grymmaste, mest ohjelplige egoist i
verlden; sedan hans egen rätt en gång var lyckligt och
väl konstaterad, brydde han sig föga om, hvem som
blef hans arfvinge, och jag är nästan säker att han
glömt hela saken."

"Ni gör honom emellertid orätt, då ni beskyller
honom för egoism; påminn er hvilken möda vi hade
för att förmå honom lemna sitt kloster och sin
enslighet och mottaga den oväntade rikedomen."

"Nå, låg icke just deri en förfärlig egoism, en
likgiltighet för hans familj och dess framtid ... och
hur känslolös har han icke varit för mig, hans enda
syster, har han väl någonsin deltagit i mina
efterspaningar, mina ständiga bemödanden att återfinna
den skatt, hvarpå hela vår framtid hvilar ...
efterspaningar, på hvilka ni, monsieur Désor, påstår er
offrat mycken tid och möda, men som icke ens ledt
till upptäckandet af ett spår eller en grundad
misstanke om tjufven ..."

"Då man vill göra en upptäckt, som bör blifva
en hemlighet för hela verlden, lyckas man sällan,
och då man söker en sak, hvars förlust man icke
vågar röja, så har man i sanning föga utsigt att
vinna sitt mål, fru markisinna," sade advokaten stött.

"Förlåt mig, herr Désor; jag är allt för mycket
öfvertygad om ert nit och er skicklighet, för att hysa
något tvifvel derom; men oron och sorgen blifva mig
öfvermäktiga och låta mig synas orättvis ... Har ni
ännu en gång låtit våra annonser synas?"

"Ja, öfver allt der jag vågat utsätta dem, och
Wachereau har haft bestyret dermed och sökt
observera den verkan deraf, som möjligen genast kunnat
röjas."

"Wachereau, är ni säker om denne mans
förmåga och tystlåtenhet?"

"Ja, han är åtminstone den lämpligaste person,
jag kunnat finna, och hans långa tjenstgöring vid
detektiva polisen i Paris vitsordar hans skicklighet.
Han tillbjöd mig sin tjenst helt oegennyttigt och af
rent intresse för dylika saker, och jag tror att han
annars, med eller mot min vilja, skulle hafva
upptäckt vår hemlighet."

"Och ifrån Hamburg har heller ingepting
afhörts i följd af dessa annonser?"

"Nej, ingenting annat än nyfikna förfrågningar ...

Det är emellertid den enda åtgärd, man vågar
vidtaga, och jag hoppas ännu derpå," återtog advokaten,
som steg upp för att titta in i sängkammaren, der
han tyckte sig höra något buller.

Der var emellertid mörkt, och lugnad, då han
påminde sig att han nyss stängt dörren i lås efter
hushållerskan, som var hans enda tjenare, satte han
sig ned igen, under det fru Sarassin, som ingenting
märkt, återtog med en suck:

"Ni hoppas ännu ... Ack, monsieur Désor, jag
fruktar att vi ega föga tid dertill och jag vågar
knappt återvända till Paris, ty jag fruktar i hvarje
ögonblick underrättelsen om min stackars brors
sjukdom eller död; och om ni eller jag icke är äro
närvarande vid detta tillfälle, så är allt förloradt."

"Jag har tänkt på att låta Wachereau resa till
Vevey, för att observera tillståndet i slottet."

"Ah, min vän! Baron Rosenhein är icke mera
der, han reser troligen omkring med sin unga maka;
jag vet icke ens hvar han för närvarande befinner
sig ... det var i Bern, jag lemnade honom för att, i
min oro och bestörtning öfver hvad som skett, skynda
hit till er. Om han emellertid skulle återkomma till
Tour de Peilz, så litar jag på att ni har ett vaksamt
öga på allt, och om någonting skulle inträffa, så gif
mig genast underrättelse derom och res sjelf dit för
att invänta mig."

"Var lugn, madame; jag har i tjugo år haft ert
förtroende och er familjs affärer om händer, och med
mitt särskilda deltagande förenar sig tillika mitt
intresse som jurist att kunna bringa denna invecklade
sak till rätta."

"Farväl då, herr Désor! ... A propos, hvem är
er kommissionär i Hamburg?"

"En bankir, som står i särskilda förbindelset till
mig och som är fullkomligt pålitlig."

"Men hur lyda era instruktioner till honom?"

"Att möta alla förfrågningar med frågan om
anledningen till dem; den, som sjelf ingenting har att
säga, blir genast afvisad."

"Och bankiren sjelf?"

"Vet ingenting om saken."

"Men om den rätte skulle komma?"

"Så skall han genast igenkännas ... Meyerkopf
är en liten slug karl, som sjelf haft allt för många
hemliga affärer för att icke uppfatta och utföra sin
rol i denna."

"Jag behöfver icke försäkra er, herr Désor, om
min tacksamhet ... måtte den slutliga framgången en
dag sätta mig i tillfälle att med annat än ord visa
er densamma," sade fru Sarassin, som nu steg upp,
svepte sin kappa omkring sig och närmade sig dörren
till kabinettet.

"Det är sent och ni är obekant här i staden;
tillåt mig att följa er hem till ert hotell," inföll herr
Désor och fattade sin hatt.

"Jag tackar er. Jag trodde icke att Genève var
tillräckligt stort, för att en parisiska skulle kunna
gå vilse här, men jag har nyss erfarit mitt misstag."

Advokaten bjöd sin klient armen och båda två
aflägsnade sig, utan att ega den minsta aning om,
att någon hört deras hemliga rådplägning.

Hushållerskan, som emellertid, halfdöd af oro
och spänd uppmärksamhet, bevakat både sin husbonde
och sin oförsynte älskare och lyssnat till hvarje ljud,
såsom den fruktade signalen till en ytterlig skandal,
trodde knappt sina egna ögon, då hon efter att hafva
hört kabinettsdörren öppnas, såg herr Désor helt
lugnt ledsaga det fremmande fruntimret genom
tamburen och aflägsna sig tillsammans med henne.

Studentens oförskämda djerfhet hade verkligen
lyckats, och andlös af glädje och ifver, störtade flickan
in genom dörren, som advokaten nyss passerat, för
att hastigt släppa ut äfventyraren.

"Skynda er! Skynda er ut i ögonblicket, innan
herr Désor kommer tillbaka," ropade hon ängsligt och
stötte undan skärmen, bakom hvilken hon lemnat sin
oefterrättlige kurtisör.

Han fanns emellertid icke der, rummet var tomt,
och först då den förskräckta flickan hemtat ett ljus
ifrån kabinettet, upptäckte hon honom sittande
utanför fönstret på stensätet.

Med armbågarne stödda emot jerngallret låg han
helt lugnt, rökande en liten lerpipa, som han haft i
fickan, och kastande slängkyssar utåt gatan efter sin
tant och hennes juridiska biträde, hvilka just nu
försvunno i lyktskenet vid hörnet.

"Gud bevare mig! Hvilken lukt ni sprider
omkring er," utropade Amalia harmsen, "ni vill då
ändtligen ställa till någon förargelse; herr Désor
röker aldrig och han skall känna er nedriga tobak,
när han återkommer ... fort, gif er af, om ni icke
vill att jag skall ropa på hjelp utåt gatan."

"Se så, förifra dig icke, min lilla vän," svarade
herr Fredrik Rosenhein, blåsande tobaksröken framför
sig, som om han varit i sina egna rum. "Jag skyndar
ju allt hvad jag kan ... Hvem skulle kunnat tro att
det här skulle utveckla sig så förb ... enkelt? ... Jag
fick icke ens tillfälle att kasta ut advokaten genom
fönstret eller låtsa att enlevera min kära tant,"
tilllade han, helt förargad, som det tycktes, öfver det
förlorade tillfället till ett bullersamt och skandalöst
uppträde.

"Gå er väg!" utropade Amalia, fläktande med
förklädet, för att bortjaga röken, och öppnande fönster
och dörrar med brådskande ifver.

Några ögonblick derefter vandrade den tyske
studenten, med den himmelsblå mössan neddragen
nästan på näsan, hvisslande och sorglös framåt gatan,
spejande åt alla håll, för att kunna upptäcka någon
den minsta anledning att göra odygd, men lyckades
endast att knuffa en bagarskylt på sned och med
sin långa pipa slå benet af en stackars katt, hvilken
tycktes vara ute och spatsera i samma
äfventyrslystnad som han sjelf.

Detta var emellertid hans sista bravur i Genève,
ty morgonen derpå reste han sin väg, lemnande helt
hastigt den lärde professorns filosofiska vishet,
kanhända mer belåten med den upptäckt, han gjort i
advokatens sängkammare, än han skulle blifvit genom
professorns slutkonst.

Den stackars markisinnan hade emellertid från
början till slutet af sin resa haft den grymmaste
otur; och det var en verklig lycka, att hon
åtminstone ännu var okunnig om, att det missöde, som
mött henne i Bern, äfven följt henne till Genève.

*

</chapter>
<chapter name="21.">
<h1>21.</h1>

Fyra dagar hade förflutit, sedan fru Sarassins
bref borde hafva framkommit till hennes dotter, men
ångbåten från Villeneuve ankom till Genève, utan att
de båda flickorna voro med, och markisinnan blef
otålig öfver det långa dröjsmålet.

Hvarken ångbåtar, postverk eller diligenser voro
emellertid då i samma skick som nu, och om
menskligheten möjligtvis gått framåt i allehanda andra
vackra egenskaper, så egde den åtminstone fordom
ett bestämdt företräde i tålamodets förträffliga dygd;
markisinnan tröstade sig således med föreställningen,
att brefvet icke framkommit i rätt tid för att låta
Roxane och hennes guvernant medfölja, men då
hvarken den senare ankommande postvagnen eller den
följande båten ännu medförde de väntade, steg hennes
oro till sin höjd.

Hvad hade emellertid händt i Vevey och i det
gamla slottet, och hvad var orsaken att Genèvesjön
i hela sin längd ännu låg emellan mor och dotter,
oaktadt Roxane mycket riktigt mottagit och läst
befallningen att genast resa från La Tour de Peilz för
att inträffa i Genève hos sin mor?

Samma afton, som detta bref ankommit till sin
bestämmelse, låg Astley Hawerfield i gräset vid
stranden af sjön, halfsofvande med en bok i handen, och
bredvid honom satt Alf Stjerne, tankfullt ritande
med sin käpp i den fina hvita sanden.

De båda vännerna hade helt ensamma gjort en
segeltur från Vevey framåt Lausanne och slutligen
gått i land, lockade af ruinen till ett gammalt torn,
ett af dessa egendomliga minnesmärken, som
illustrera nästan hvarje by eller liten stad utmed norra
stranden af sjön.


Man återfinner dessa fyrkantiga eller runda,
grågula torn, med deras små, oregelbundna skottgluggar
eller fönster, ända ifrån Chillon till Morges, och
öfverallt äro de likadana. De stå helt ensamma och
spöklika, utan sammanhang med kojorna omkring dem,
till hvilkas skydd och bevakning de troligen i den
stormiga medeltiden blifvit bygda.

Nu se de ruskiga ut i solskenet och liksom
generade öfver sin obehörighet och skröplighet; och det
är först då skymningen inträder och månens ljus
mildrar deras konturer, som de få någon poesi och
tyckas med tillfredsställelse spegla sina bristfälliga
murar i böljorna nedanför.

Det, vid hvars fot de båda turisterne nu hvilade,
har emellertid det vackraste läget. Det står alldeles
ensamt, ytterst på en udde, der vågorna sqvalpa och
fradga sig mellan de nedfallna stenarne der omkring,
hopande sin torra säf och sina snäckskal der emellan.
Midt igenom det nedrasade hvalfvet störtar en af
de femtio bäckar och strömmar, som öka
Genèvesjöns vatten, och mellan murspringorna vid det
infallna taket tränger en gammal akasia sina fina
grenar för att blanda dem med några popplars och en
björks, hvilka växa nedanför; och tätt bredvid går
en gångstig, som genom byn Labourage leder upp
till landsvägen mellan Vevey och Lausanne.

Mellan de stora stenarne på udden är alls ingen
beqväm landningsplats, men emellertid låg der redan
en båt vid stranden, då de båda seglarne lade till.

I grannskapet fins intet enda boningshus, och
stranden är för resten gräsbeväxt och kal, endast
den vackra, men dystra, parken till det högre upp
belägna Haut-Rive stöter på venstra sidan intill den
flacka, soliga ängen, vid hvars slut det gamla tornet
ligger.

Ingen af de båda vännerna hade sagt ett ord
sedan mer än en halftimme, båda voro försjunkna i
dessa formlösa och afbrutna drömmar, hvilka
väpplingens och det solvarma gräsets doft i förening med
bäckens sorl framkallat.

En ofrivillig suck från Astley besvarades som
af ett eko från Alfs läppar; båda smålogo
öfverraskade och halft förlägna inför hvarandra, och Alf
sade skrattande, i det han reste sig upp på armbågen:

"Tänker du på dina valmän der hemma i
Cornwall, som vänta på dig?"

"Nej, i sanning ... jag tänkte på något helt
annat."

"På din hemlighetsfulla skyddsengel kanhända?"

"Nej, icke ens det ... jag tänkte på
materialisternes hypotes om <i>rörelsen</i> såsom förklaring och orsak
till allt; "les atomes en mouvement" såsom det
yttersta resultatet af vår forskning.

"Det är då åtminstone ett bedröfligt resultat,"
sade Alf likgiltigt och med en gäspning.

"Mycket bedröfligt, det är sant ... men oron
inom mig sjelf, min andes hemlighetsfulla darrning,
att jag så må säga, tycktes mig just nu bekräfta
deras påstående."

"Hvad menar du? ... Jag förstår dig icke."

"Ser du, Alf, hur vackert vinkullarnes ljusa
grönska afbryter emot skogens dunkla bakgrund och
hur denna i sin ordning aftecknar sina mörka
konturer emot den rena aftonhimmelen, hur sjön framför
oss blir allt mera djupblå och alperna på andra sidan
allt mera rosenröda ... Allt omkring mig tjusar i
denna stund mitt öga, jag berusas af ängens doft,
och näktergalens första afbrutna och melankoliska
slag i parken der borta smeka mitt öra och komma
mitt hjerta att klappa af en sällsam rörelse ...

"Allt är så ljuft, så harmoniskt i detta
ögonblick; färger, toner, himmel, luft och jord; alla mina
sinnen njuta, försänkta i ett slags mild och stilla
vällust, jag tänker hvarken på det förflutna eller det
tillkommande, jag hvilar i den närvarande minuten
och tycker mig föras drömmande och sakta fram på
molnens mjuka silfverbäddar genom en oändlig rymd;
och under allt detta borde jag ju vara lycklig ...
mycket lycklig . ..

"Jag är det likväl icke. Och hvarför? En
underlig bäfvan, en hemlig, obegriplig åtrå efter ännu
något annat; en oro, ett minne, någonting, som jag
icke kan uttrycka, gör mitt öga fuktigt och öppnar
mina läppar till en suck, då det tycks mig, att de
borde öppnas till en hymn ...

"Hvad är orsaken härtill? Hvad saknar jag väl?
Det var detta, hvarpå jag tänkte; och jag svarade
mig sjelf, att den fullkomliga tillfredsställelsen, den
absoluta hvilan, stillheten och friden tillhör endast
döden; att lifvets och materiens alla vexlingar och
vilkor bero af <i>rörelsen</i>, att rörelsen, den eviga rörelsen,
är vår oundvikliga dom och att själens flämtande
låga skulle slockna, om dess eld icke äfven i sådana
stunder, som nu, kände fläkten af lifvets ständig
flygande vind, som håller den i dallring."

"Jag tänker i detta fall icke som du," svarade
Alf långsamt, efter ett par ögonblicks tystnad. "Det
är sant att äfven jag fruktar, det lifvet aldrig, under
hvad förhållanden som helst, tillfredsställer oss
fullkomligt, men det fins inom oss ett visst materielt
fullkomlighetsbegrepp, en lättrörlig vågskål, af hvars
jemnvigt vårt välbefinnande beror."

"Du menar samvetet?"

"Nej, samvetet är andens eller kanske hjertats
regulator; hvad jag menar är endast själens
tillfredsställelse; känslan af det <i>riktiga</i>, det fulländade, af
ordningen i naturen. Du har förnimmelsen af denna
ordning, du njuter i detta ögonblick af, att allt
omkring dig följer den och uppfyller sin bestämmelse,
men du sjelf bryter kanske ovetande deremot, och
denna hemliga disharmoni är möjligen orsaken till
din oro ..."

"Jag skulle bryta deremot! Hvad menar du?
Jag, som passiv och overksam blott betraktar och
beundrar den," inföll Astley med någon häftighet.

"Just derför."

"Jag förstår dig icke ... Hvad ville du, jag skulle
göra?"

"Uppfylla din bestämmelse, äfven du ..."

"Ah, min vän!" utropade Astley skrattande.
"Du menar kanske att jag borde gifta mig och
skaffa mig en familj, sköta mitt jordbruk, blifva
deputerad, intressera mig för spanmålslagarna,
skyddstullarna, partistriderna och skaffa mig fiender,
bekymmer och obehag, med ett ord, söka upp ett strå,
hvarpå äfven jag kunde släpa fram och åter i denna
stora myrstack, der menniskorna trängas ... Min kära
Alf, förlåt, om jag tycker att din idé är temligen
tarflig och platt."

"Du finner den kanske platt af samma orsak,
som du finner den fläck af jorden platt, på hvilken
du nu ligger; den är det emellertid icke, då den
utgör en del af det ofantliga klotet ... Din
verksamhet, dina sträfvanden att gagna, dina sorger och
fröjder äro jemförelsevis små, men af individer
består i menniskoslägtet, och hvarje hjertas tysta slag
måste stå i harmoni med den takt, som reglerar
"sferernas musik", om dessa slag icke skola oroa oss
sjelfva, ty vi hafva kanhända ett sinligt liksom ett
andligt samvete."

"Du spelar rolen af moralfilosof på fri hand,"
sade Astley småleende, men kanske mer träffad af
sin väns blygsamma reflexioner, än han ville tillstå
för sig sjelf. "Nå väl, om din anmärkning icke är
platt, så är den åtminstone gammal och utnött, ty
jag förmodar att den kunde reduceras till kung
Salomos omtuggade ordspråk, att "fåfäng gå lärer
mycket ondt."

"Du har rätt; men vet du, jag börjar blifva allt
mera öfvertygad, att visheten här i verlden, liksom
alla andra ämnen, i sjelfva verket hvarken ökas
eller minskas, den vexlar och omsattes endast i olika
uttryck; och när man nu har hållit långa tal, hopat
en hel pyramid af filosofiska och djupsinniga fraser
och tror sig hafva funnit något splitter nytt, så har
man i alla fall aldrig sagt något annat, än hvad som
tänktes och sades med mindre pretention för flere
tusen år sedan ..."

"Det har en gång åt de dödliga blifvit utmätt
ett visst mått af sanning och ljus, och alla våra
sträfvanden att öka detsamma äro troligen icke annat än
fåfänga illusioner; men att tillegna sig välsignelserna,
af denna utmätta portion och att underkasta sig dess
konsekvenser är på en gång vår sällhet och vår
pligt ..."

"Din filosofi är åtminstone anspråkslös."

"Tyst! ... Jag tyckte mig höra fotsteg i gräset,"
inföll Alf, afbrytande och sträckande sig fram.

De båda vännerna hade lagt sig alldeles invid
ruinen i det höga gräset, och skuggan af de
nedhängande grenarne dolde dem helt och hållet. Astley
gaf icke mycket akt på Stjernes afbrott och såg helt
likgiltigt, att denne reste sig till hälften och med
uppmärksamhet betraktade en karl, som kom på
gångstigen genom ängen och gick förbi dem.

Han var kort och axelbred, klädd i en grå
sommarrock, vida linnebyxor, skor och en grön
saffianskaskett på hufvudet; han liknade en förpaktare eller
vingårdsman i trakten och egde ingenting annat
anmärkningsvärdt än sina ögon, som voro mycket
ljusblå, utstående och skefva, så att, då det högra
betraktade aftonrodnaden i vester, tycktes det venstra
vara fästadt på Dent d'Oches snöbetäckta spets midt
framför honom.

Innan han hunnit ned till stranden stannade
han, såg sig omkring, liksom han sökt någon eller
ville öfvertyga sig att han var ensam, och Alf gjorde
i detsamma ett tecken åt Astley att hålla sig stilla
och tyst.

Strax derefter klef han ut på stenarne några
alnar ifrån dem, utan att, som det tycktes, hafva
märkt deras närvaro.

Han lösgjorde den båt, som legat der förut, och
var inom ett par minuter långt ute på sjön.

Alf drog ett djupt andetag och reste sig upp,
och öfver hans ansigte, nyss lifvadt genom de idéer
han uttalat, låg en nedslagenhet och ett svårmod,
som Astley genast märkte.

"Hvem var det? Kände du honom?" frågade
han, i det hans blickar följde Alfs, hvilka stirrade
ut öfver det mörknande vattnet.

"Det var Hiram Bourrughs, den amerikanske
qvacksalfvaren."

"Hvad! Din svåger?"

"Ja," sade Alf sakta och följde alltjemt med
ögonen mannen i båten, som nu, utkommen på
fjärden, hissade sitt segel för en kommande qvällsbris
och snart var ur synhåll, bort emot savoyiska stranden.

"Har du vetat att han fanns här?"

"Nej," svarade Alf lika lakoniskt och tyst.

"Det såg ut, som om han vore helt och hållet
hemmastadd i trakten."

"Han gör sig hemmastadd, hvar han befinner
sig," svarade Alf tankfullt och vände sig om.

Båda två gingo strax derefter tigande öfver
ängen, samma väg som den skefögde mannen —
hvilken just var densamme, som rest till Bern med fru
Sarassin — nyss hade kommit, men hos båda
uppstod samma oroande tanke, att systern troligen fanns
eller funnits i broderns närhet, och denna
föreställning gaf stöd åt deras förmodan att Astleys
hemlighetsfulla skyddsengel icke var någon annan än den
vackra Mylitta.

I byn väntade dem vagnen, som var bestäld för
hemfärden, och då Alf uppsteg deri, sade han helt
tvärt, i detsamma han satte sig ned bredvid sin vän:

"När tänker du lemna Vevey, Astley?"

"Är det då ditt allvar att helt beskedligt fly
den der vackra flickan der borta i slottet?" svarade
Astley småleende och besvarande frågan med en annan.

Alf spratt till och ett drag af smärta flög öfver
hans ansigte, han svarade icke strax, och då han
ändtligen efter ett par minuter talade, var hans röst
mycket lugn och kall, men något onaturlig.

"Du känner hela mitt förflutna lif," sade han,
"hvarje skugga eller ljusstråle deri är dig bekant, du
vet således att mitt hjerta alltid misstagit sig ...
Hvad jag älskat har icke varit för mig, hvad jag
åstundat har tillhört en annan, och hvad jag erhållit
har blifvit min olycka ... Den qvinna, som vi båda
mest frukta och afsky, är ju ännu min hustru ..."

"Men du har ju likväl uppfylt min önskan och
vidtagit anordningar för er skilsmessa?"

"Jag har verkligen skrifvit till min advokat i
Paris derom, och han hoppas nu att med mera
framgång kunna bedrifva saken."

"Nå väl, om ett år kan du således vara fri."

"Så framt Mylitta icke dessförinnan uppsöker
mig ... Om hon alltjemt finner det fördelaktigt att
ega mig i sitt våld, skall jag fåfängt söka att
undkomma henne ... hvarje tanke på en annan qvinna
vore emellertid ett brott ... jag kan icke öfvervinna
min motvilja att öppet förklara mig bunden, som en
hund eller en åsna, och att uppföra mig som en fri
man vore ett förräderi."

"Jag fruktar emellertid, att din försigtighet
kommer för sent; den lilla fransyskans allt för varma
tacksamhet har du icke kunnat undkomma, och om
hon liknar sina landsmaninnor i allmänhet, så tror
jag att du icke behöfver vara så nogräknad."

"Astley, anse mig icke för en fåfäng dåre eller
en löjlig kärleksnarr, då jag ber dig att icke skämta
i det der fallet," sade Alf nästan vekt och vände
sig bort.

"Förlåt mig, att jag stundom genom en ful vana
återfaller i skolpojkars och studenters slyngelmanér,
att genom sarkasmer och osmakligt skämt öfverrösta
och dölja sina egna bättre känslor, i förmodan att
man genom dålig ton och simpel smak bör legitimera
sig såsom man; jag fattar mycket väl dina
bevekelsegrunder, och jag reser härifrån när du vill."

"Låt det då bli med det första."

"Redan i morgon, om du så tycker?"

"Alf tvekade; det föregick tydligen en strid inom
honom, men slutligen besegrade han den kanske
oväntade smärta han kände, och sade beslutsamt:

"Ja, i morgon ... Detta förtjusande och
oskuldsfulla barn har med all sin ysterhet och tanklöshet
blifvit mig så kärt som en yngre syster eller en
dotter; jag skulle icke vilja vara orsaken till en tår i
hennes öga eller ett moln på hennes panna, och ännu
mindre till en bitter missräkning på heder och tro.
Må alla hennes ädla och upphöjda instinkter en dag
utvecklas, för att göra henne sjelf och hennes
blifvande make så lyckliga, som jag önskar ..."

En timme derefter hade vagnen hunnit till de
första husen i Vevey, och då man ifrån torget vek
af för att komma till doktor Pinglers hus, ropade
Alf åt kusken att stanna och hoppade hastigt ur.

"Hvart går du?" sade Astley, som fördjupad i
sina egna tankar, kanske glömt, hvarom de talat för
en stund sedan.

"Jag går till La Tour ... jag vill ännu en gång
se det gamla slottet, der hon bor, innan jag lemnar
denna trakt, kanhända för alltid."

"Stackars Alf! Han älskar den der lilla
koketten hvarken som en dotter eller en syster, det är
tydligt ..." mumlade lorden, i detsamma Alf försvann
i skymningen och vagnen vek om hörnet.

*

</chapter>
<chapter name="22.">

<h1>22.</h1>

Ungefär vid samma tid som lord Hawerfield och
hans vän filosoferade vid sjöstranden, nedanför det
gamla ensliga tornet, sutto Roxane och Elisa i den
senares rum, i en af dessa små mjuka soffor med lösa
dynor, öfverklädda med rosigt kattun, hvilka man
fordom förstod att göra så beqväma utan både
resårer och lutande ryggar.

Markisinnans bref hade nyss anländt, och med
hufvudet lutadt emot sin väns bröst och ansigtet
öfversköljdt af tårar, ventilerade nu Roxane den
förkrossande befallningen, att lemna det gamla slottet
och på samma gång den man, hon älskade, utan att
ännu veta med visshet, om hennes kärlek var
besvarad och utan att ens kunna få råka honom och taga
afsked af honom.

I våra dagar är det icke brukligt, att en "väl
uppfostrad" flicka vill medgifva, ens för sig sjelf, att
hon älskar en man, som ingenting gjort för att vinna
hennes tycke, men vid denna tid höll man icke så
strängt på den qvinliga värdigheten i detta fall;
hvarom våra mödrar och mormödrar, hvilkas ton och
smak till stor del bestämdes af deras tids romaner,
kunna berätta oss förvånande exempel.

Roxane grät således helt barnsligt och öfvergifvet,
och Hedda hade mycket svårt att finna några
tröstegrunder för en sorg, som hon ansåg temligen
hopplös och oförnuftig.

Den svenske läkarens sätt och uppförande hade
varit så öppet och okonstladt, så fritt från äfven det
minsta bemödande att Väcka eller underhålla den
unga flickans böjelse, att Hedda med fullt skäl trodde
honom helt och hållet likgiltig derför, men fåfängt
sökte hon i följd deraf att framkalla. Roxanes
stolthet och qvinliga sjelfkänsla.

Den, som älskar, erkänner intet annat domslut
än sitt eget och tror sig ega en säkrare måttstock än
hela den öfriga verlden.

Roxane hade hvarken ertappat en blick eller
hört ett ord, hvilket hon kunde antaga såsom bevis
på den kärlek, hvarefter hon längtade, men hon anade
likväl att den fanns, himlen vet genom hvad för en
obegriplig sympati.

Någonting, som icke kan förklaras, som likt etern
existerar utan att kunna bevisas, utan att hvarken
kunna mätas eller vägas eller synas eller kännas,
någonting som, trotsande alla föresatser, tränger genom
hjertat och ögat och uppfyller själen, liksom etern
fyller universum, hade genom den unge doktorns
blotta närvaro meddelat Roxane denna farliga
hemlighet.

"Hvilket besynnerligt folk, det svenska måtte
vara!" utropade Roxane, borttorkande tårarne och
betraktande med tankfull undran Hedda, som nyss
förtrott henne, att hon sjelf var Stjernes
landsmaninna, utan att likväl yppa någonting om sin historia.
"Du säger att han skulle sörja öfver min kärlek och
tillbakavisa den, om jag sagt honom att jag älskar
och aldrig kan glömma honom?"

"Naturligtvis; om han är en hederlig karl, skulle
han vid denna bekännelse fly ifrån dig och lemna
dig för alltid, då han icke delar din känsla," sade
Hedda och strök sakta och smekande undan de
krusiga, svarta lockarne, som oredigt och fuktiga af tårar
fallit ned öfver Roxanes panna.

"O, min Gud! Hur illa du känner kärleken.
Om jag för en fransman gjorde denna bekännelse, så
skulle han falla till mina fötter och svara mig en
evig tillbedjan ..."

"Jag tviflar icke derpå, men du, skulle du tro
på detta löfte och denna så hastigt framkallade
kärlek?"

"Ja, hvarför icke?" svarade den unga flickan
något dröjande.

"Arma barn, då är det du, som icke känner,
hvad en uppriktig kärlek innebär. Om du mottoge
och litade på ett dylikt lättsinnigt löfte, så skulle
du snart erfara dess ringa värde; man skulle icke
gifva det för annat än att bryta det och lemna dig
åt sorgen och kanske ångern. Hös mina landsmän
är galanteriet icke så allmänt som hos er, ty hedern
har der ännu ett rum i tänkesätt och seder."

"Men om han älskar mig?"

"Om han det gör, så kan du vara lugn; han
skall då uppsöka dig och begära din hand, om detta
är honom möjligt."

Roxane lutade hufvudet i händerna och grät
med denna den första ungdomens hejdlöshet och
förtviflan, hvilken lyckligtvis är lika kortlifvad som häftig;

"Om jag blott ännu en gång kunde få se honom,"
mumlade hon snyftande. Elisa, är det nödvändigt
att vi resa redan i morgon?"

"Du vet, att ångbåten går klockan tio från
Villeneuve; om vi icke medfölja, måste vi vänta i flere
dagar till nästa tur eller färdas med deligensen, som
går så långsamt; och din mor skulle blifva orolig."

"Men jag måste likväl återse honom!" sade
Roxane och steg upp, "jag kan icke resa, utan att säga
honom farväl ... säga honom att ... att ..."

"Roxane, glöm icke hvem du är ... Anstår det
väl fröken de Sarassin att hängifva sig åt kärleken
till en fremling, en simpel läkare, som hvarken är
hennes like i börd eller samhällsställning och som
dertill troligen är likgiltig för det offer, hon vill
göra honom, och hvilkens medlidande vore allt hvad
hon vunne?"

"Ännu en gång, Elisa, du förstår icke kärleken,"
inföll Roxane häftigt.

Elisa smålog sorgligt och tillade: "Hvad skulle
väl dessutom din mor säga ..."

Den unga flickan, som nu tröstlös sjunkit
tillbaka i soffan, sprang åter upp och utropade med
harm:

"Ah, Elisa! det är så, din förmenta vänskap
talar! Du har intet medlidande, ingen ömhet för
mig; och jag som förtrott mig till dig, som älskar dig
som en syster och som har ingen vän, då du
lemnar mig."

"Roxane! min lilla syster, ty jag anser dig
verkligen så, var då förnuftig! Påminn dig att din mor
lemnat dig i min vård, att jag, så att säga, är
ansvarig för dig ... vill du att hon skall misstänka,
kanske förakta den, på hvars takt och grannlagenhet
hon litade ... jag lider af din smärta; gifve gud,
jag kunde lägga den på mitt eget hjärta, för att
befria dig derifrån ... Du är ännu nästan ett barn,
du har ingen erfarenhet af sorgen, och jag skulle
vilja att dina ögon aldrig fördunklades af tårar,
men ... men hvar och en af oss måste likväl förr
eller senare genomgå dess hårda skola," tillade Elisa
sakta och kysste sin väns kind.

"Men jag kan icke bära smärtan! ... lidandet
är en onaturlighet; det förtär och krossar hela min
varelse ... hvarje fiber i min kropp, hvarje känsla
i min själ uppreser sig och kämpar deremot ... jag
kan dö, men icke lida ..." utropade Roxane med
otålighet.

"Ah, min stackars vän, vi hafva ännu mycket
att lära och lida, innan döden kommer ... Mins du
icke mottot öfver den bok, vi nyss läste; det var
Pascal, som för nära två hundra år sedan skref dessa
ord: "Heureux! Heureux mille fois, L'enfant que
Seigneur rend docile a ses lois!" sade Elisa, upptagande ifrån
bordet bredvid dem en liten bok, helt nyss skrifven
af Aimée Martin, då en ung elev vid polytekniska
institutet i Paris; en man, som tio år derefter skulle
blifva professor och medlem af franska akademien,
och hvars verk skulle göra epok i hela den bildade
verlden.

Roxane ryckte på axlarneiga fliemed trötthet
hufvudet emot soffdynorna och hviskade, med mera
undergifven ton:

"Elisa, om du verkligen älskar mig, som du
säger, så lofva mig att ifrån Genève genast återvända
hit, att icke förlora honom ur sigte och skrifva till
mig om allt, som rör honom, allt som han företar sig
och ..."

"Barnsliga flicka! ... Besinna då hvad du
begär ..."


"Jag kan icke besinna något annat, än att jag
skulle dö af sorg, om jag måste resa, innan jag ännu
en gång sett honom, så framt du icke ger mig
detta löfte."

"Men det är ju orimligt ..."

"Nej ... jag vet att han skall sakna och sörja
mig, då jag är borta; han skall inse, hur högt jag
älskat honom, hur jag tillhört honom allt ifrån den
dag, då hans armar buro mig genom folkhopen; då
han räddade mitt lif endast derför, att det redan var
bestämdt för honom och att vi icke kunna lefva utan
hvarandra."

"Svärmerska!" mumlade Elisa, mot sin vilja rörd
af den unga flickans passionerade röst och blick, och
slöt henne i sina armar.

De båda unga qvinnorna sutto tysta bredvid
hvarandra några ögonblick, då ett ovanligt buller i
detsamma afbröt den djupa stillheten i det gamla slottet;
det tycktes, som om man öppnat och igenstängt den
tunga porten till borggården och som en vagn rullat
deröfver.

Ingendera af dem gaf emellertid akt derpå, men
en qvarts timme derefter tittade Marion i dörren
och bad miss Elisa vara så god och stiga in till fru
Ditt, som enträget bad att få tala med henne.

Den förmenta engelska guvernanten hade, under
den korta tid hon vistats uti huset, i lika hög grad
vunnit hushållerskans gunst som Roxanes tillgifvenhet,
och fru Ditt, som väl var återstäld efter sin
ledvrickning, men likväl icke orkade söka något sällskap i
den lilla staden, hade funnit ett synnerligt nöje i att
beklaga sina lidanden och kommentera menniskornas
orättvisa inför den deltagande och vänliga Elisa.
Denna hade just ämnat meddela henne innehållet af
det nyss anlända brefvet från fru Sarassin och i följd
deraf deras afresa morgonen derpå och steg derför
upp för att följa kammarjungfrun.

"Elisa! vänta ett Ögonblick," hviskade Roxane
med en ny glans i sina ännu tårfulla ögon, liksom
om en hastig tanke fallit henne in. "Jag skulle ännu
i qväll kunna träffa honom ... klockan är ännu icke
mer än sju ... man hinner till Vevey inom en qvart ...
ingen känner mig ... ack, Elisa! vill du icke följa
mig ...?"

"Roxane, min dyra vän! Låt mig slippa att
ännu en gång uttala en vägran ... låt mig tro, att
du underkastar dig, hvad som icke kan ändras, och
hoppas på framtiden," sade Elisa med sorgsen röst;
och kyssande sin väns panna tillade hon, upprepande
Pascals vers med nästan bedjande ömhet:

<poem>"Heureux, heureux mille fois
L'enfant que Seigneur rend docile à ses lois!"</poem>

*

Det dröjde mer än en timme innan Elisa
återkom. Fru Ditt hade haft en så lång och så
besynnerlig historia att förtälja; den stackars qvinnan var
så förskräckt och bekymrad och utgöt till sin tröst
och uppbyggelse så många orimliga farhågor,
gissningar och beskärmelser, att Elisa, som äfven till en
viss grad sjelf oroades af hushållerskans berättelser,
fördröjde sig i hennes lilla kammare mycket längre
än hon ämnat.

Då hon ändtligen öppnade dörren till kabinettet,
var det nästan mörkt der inne och Roxane fanns
icke der.

Hon förvånades emellertid icke deröfver och gick
att söka henne i de inre rummen, öfvertygad att hon
der öfvervakade de anordningar för resan, som Elisa
tillsagt Marion att börja, då hon sjelf gick in till
fru Ditt.

Kammarjungfrun var också mycket riktigt
sysselsatt att ur skåp och lådor framtaga både sin unga
frökens och markisinnans qvarlemnade garderob för
att nedpacka den, men på Elisas frågor svarade hon,
att Roxane icke varit der inne, men troligen gått ut
på terrassen, der de båda unga flickorna nästan hvarje
qväll brukade sitta under träden, tills skymningen
öfvergick till natt och stjernorna blickade ned mellan
de gamla kastanjernas grenar.

Fattad af en orolig känsla vid minnet af
Roxanes sista ord, skyndade Elisa tillbaka genom rummen
in i kabinettet, genom hvars glasdörrar den enda
utgången till terrassen fanns, och ropade högt Roxanes
namn.

Ingen svarade, och med klappande hjerta och
olycksbådande aning, hvars ångest sammansnörde
hennes strupe, så att hon icke förmådde upprepa sitt
rop, sprang Elisa omkring den lilla instängda platsen,
som, ehuru den nu i den tilltagande skymningen
invid muren och under trädens nedhängande grenar
var alldeles mörk, likväl snart kunde genomsökas.

Den unga flickan fanns emellertid icke der, men
Elisa såg att någonting hvitt skymtade vid ringmuren
och fann, då hon kommit dit, att det var en afsliten
bit af spetsarne på Roxanes klädning, hvilken
fastnat i en af trädens hvassa utstående qvistar, som lågo
emot muren.

Hon tog den lilla spetsbiten med sig, öfvertygad
att Roxane likväl, sedan hon lemnat henne, varit
här, ty spetsarne tillhörde en hvit nattrock, hvilken
fröken Sarassin strax förut påtågit och som hon icke
nyttjat under dagen — och bekymrad återvände den
stackars guvernanten till kabinettet, i hopp att
hennes vän likt ett barn gråtit sig trött och låg
insomnad i någon af de andra rummen.

Hon tände hastigt ett ljus, och lysande och
sökande i sin oro, som om det varit en knappnål hon
förlorat, genomvandrade hon alla dessa gamla rum,
som nu voro höljda i mörker, utan att likväl finna
ett spår efter den försvunna.

Om Roxane emellertid gått ut på terrassen, så
kunde hon derifrån icke komma någonstädes, och hon
borde ovilkorligt hafva återvändt in i huset, men
hon fanns icke der, och om hon gått ut den andra
vägen, hade hon måst passera öfver gården, hvars
port var stängd för natten, redan då Elisa kom ned
till hushållerskan.

Den stackars Hedda, hvars kall som duenna
genom de mest olyckliga omständigheter blifvit
försvåradt, stannade ändtligen uttröttad i det rum, der hon
för ett par timmar sedan lemnat sin gråtande vän.
Allt här inne var i samma ordning, som då hon gick
derifrån, icke ens en stol var rubbad; Roxanes sjal,
som halkat ned från hennes axlar, låg qvar på soffan,
der hon suttit, hennes ännu fuktiga näsduk var
nedfallen på golfvet, och till och med brefvet, som
förorsakat henne smärta, fanns ännu på bordet, såsom
det legat, sedan de båda flickorna läst det;
ingenting saknades utom den lilla boken, hvarom Elisa
talat och som hon, utan att tänka derpå, lagt i
Roxanes knä, då hon steg upp ifrån soffan.

Allt gaf tillkänna att den unga flickan lemnat
rummet i afsigt att snart återvända, men hvart hade
hon emellertid tagit vägen?

En smärtsam och bitter föreställning trängde sig
på hennes vän; skulle väl Roxane hafva flytt, för
att icke återkomma? Hade hon kanhända redan förut
med Stjerne öfverenskommit derom?

Elisa ryckte till vid denna tanke. Men hur
skulle väl detta hafva skett? Den sönderslitna
spetsen som hon funnit och som hon ännu höll i handen,
tycktes svara henne: öfver muren åt sjön. En båt
hade kunnat ligga nedanför, och begagnande sig af
Elisas frånvaro, kunde Roxane hafva flytt denna väg
sedan hon först genom sina tårar och sin smärta
missledt sin vän.

Nej! tanken på ett dylikt uppförande syntes den
renhjertade och plikttrogna svenska flickan allt för
orimlig och afskyvärd; hon bortkastade den genast
med ovilja. Hågkomsten att Roxane just varit klädd
i denna tunna hvita nattdrägt, af hvars garnering
Elisa funnit en liten söndersliten trasa, att hon icke
haft annat än ett par små gröna sidentofflor på
fötterna, att, enligt Marions påstående, hon icke varit
inne för att ändra sin klädsel, och att dessutom
ingenting af hennes kläder saknades, bidrog emellertid
äfven att vederlägga denna förmodan, att på samma
gång trösta Elisa och göra alla gissningar omöjliga.

En lång genomvakad och bedröflig natt under
fåfäng väntan hade ändtligen försvunnit, utan att
Roxane hördes af, och solens första rosenröda strålar
lyste nu skarpt på den stackars Elisas röda uppsvälda
ögonlock och bleka kinder.

En annan och ännu förfärligare tanke hade
under natten fått insteg i hennes själ, den att Roxane
i sin häftiga och lidelsefulla smärta kastat sig öfver
muren i vågorna nedanför.

Ingen i huset mer än Elisa kände Roxanes
hemliga kärlek, ingen hade någonsin sett den främmande
läkaren eller hans vän lord Hawerfield, och då Elisa
i sin ångest uttalade sin förfärliga gissning åt Marion
och fru Ditt, ansågo både kammarjungfrun och den
gamla hushållerskan den för alldeles orimlig.

Hvad skulle väl den unga, glada och vackra
fröken haft för anledning att på detta sätt sluta sitt
lif, som kringstrålades af förhoppningar om all
verldens lycka?

Emellertid hade slottets egare, den besynnerlige
baron Rosenhein, hemkommit på qvällen, medförande
sin unga nygifta fru; det var denna oväntade och
sällsamma nyhet, som fru Ditt meddelat Elisa, och
denna beslöt nu i sin oro och villrådighet att vända
sig till Roxanes onkel, för att af honom inhemta råd
och tröst i sin brydsamma ställning, och hon gaf
hushållerskan del af detta förslag.

"Ack, min kära miss Elisa!" sade gumman. "Det
tjenar till ingenting; då baronen kom i går afton
var han så svag och medtagen af resan, att
"Wenzlaw, hans kammartjenare, och min piga Marthe fingo
bära honom uppför trappan. Han såg nästan
medvetslös ut, och han kan troligen alls icke gifva er

något råd i den här saken, kanske icke ens tala med
er; tio minuter sedan de voro komna, var det som jag
skickade bud till er, och hur skulle baronen då kunna
veta någonting om fröken Roxane?"

"Jag tror naturligtvis icke att han kan veta
något om henne, ehuru under vanliga
familjeförhållanden man skulle kunnat tro, att fröken Roxane
gått upp för att helsa på sin onkel och ..."

"Men hon visste ju icke att han var
hemkommen," invände hushållerskan.

"Nej, det är sannt ..."

"Och dessutom," tillade fru Ditt hemlighetsfullt,
"skulle jag vara en åsna om jag icke begrepe, att
hela baronens hastiga resa just var för att undvika
markisinnan och hennes invändningar och motstånd
emot hans giftermål, och han är icke nu mera
angelägen att träffa någon af sina slägtingar än han var
förut; äfven om fröken Roxane fått veta af hans
ankomst, så skulle hon icke gått upp, derom är jag
alldeles säker."

Elisa, som af sin vän fått ganska väl reda på
hennes egen och hennes mors förhållande till den
stackars misskände misantropen, instämde fullkomligt
i hushållerskans mening, men hon ansåg det
naturligtvis nödvändigt att meddela sig med baronen och
sade derför:

"Han måste i alla fall underrättas om hvad som
skett och hjelpa mig att träffa några anordningar,
för att återfinna sin förlorade nièce."

"Nå, ja; låt oss skicka ett bud efter Wenzlaw."

Fru Ditt steg upp för att ropa på Marthe, men
innan hon hunnit öppna dörren, inträdde baronens
kammartjenare.

De båda fruntimren berättade honom nu sin oro
öfver Roxanes försvinnande och Elisa bad honom
anhålla om tillåtelse för henne, att få tala med hans herre.

"Baronen är alldeles uttröttad efter resan,"
svarade Wenzlaw bekymrad, "han har haft en mycket
orolig natt och han är så svag, att jag fruktar, han
icke kan mottaga er i dag, miss Elisa."

"Låt oss vänta," inföll hushållerskan, "jag slår
vad att fröken nog återkommer ... hon är, oss emellan
sagdt, ett bortskämdt barn, och hon har fått något
infall, som ..."

"Hvilket infall kunde väl förmå henne att aflägsna
sig i den drägt hon bar," afbröt Elisa, men tanken
på deras sista samtal och på Alf Stjerne, som fanns i
Vevey, gjorde henne åter villrådig och kom henne
att gilla fru Ditts mening, att ännu icke offentliggöra
denna ledsamma sak.

Några minuter derefter hade Elisa svept om sig
sin kappa, påtagit den stora hatten, de blå
glasögonen och den ogenomträngliga slöjan samt begaf sig
med raska steg på vägen till Vevey.

Klockan var ännu icke sju på morgonen, daggen
låg ännu glittrande på det korta gräset utmed
vägkanten, sjön var lugn, och de tidiga fiskrarne
återvände med sina båtar mot stranden; bofinkarne sjöngo
i valnötsträden och göktitan höjde sitt enformiga och
gälla skrik från yttersta toppen af en blommande rönn.

Elisa gick fort, innesluten i sina egna orediga
tankar, och gaf ej akt på morgonens härliga friskhet
och behaget af ensligheten och stillheten omkring henne.

Från den tillfälliga oron för hennes vän vändes
tankarne ovilkorligt tillbaka till henne sjelf. Det var
så länge, sedan hon lemnade sitt fädernesland för att
förverkliga en af dessa romantiska och obestämda
drömmar, hvaraf qvinnohjertats hela verld består;
dessa eviga, gagnlösa, på en gång ljufva och
smärtsamma protester emot det vanligtvis så tarfliga och
prosaiska lif, qvinnorna föra, bundna för alltid vid
hemmets härd och pligter.

Hur oväntadt hade icke allt gestaltat sig omkring
henne, hvilken brokig blandning af minnen och
intryck hade hon icke samlat i sin själ, och hvilken
sällsam förändring hade icke hennes kärlek undergått
sedan den dag, då hon i det aflägsna, främmande
landet återsåg honom som var föremålet derför.

Den fantastiska föreställningen, att hennes blotta
närvaro skulle, utan att hon gaf sig tillkänna, kunna
åt henne bibehålla Astleys hjerta — kunna utöfva
någon hemlighetsfull verkan på hans sinne och
afvända frestelser och faror ifrån dens själ, med
hvilken hon alltjemt ansåg sig förenad genom sympatien
af en kärlek, som han visserligen icke mera erkände,
men som likväl fanns i djupet af hans hjerta — denna
kanske orimliga föreställning syntes emellertid
bekräftad, ty hans hjerta var ju ännu fritt och
obundet af främmande band, hvarje tillfällighet, som fört
honom till en annan qvinna, hade genom en annan
tillfällighet neutraliserats, och tvänne gånger hade
händelsen gynnat hennes ömhet och vaksamhet, hon
hade blifvit det medel, som afvändt faran och räddat
hans lif.

Behöfs det väl mera att göra en älskande qvinna
lycklig och säker om den hemlighetsfulla makten af
den känsla, som besjälar henne?

Elisa tänkte på detta och såg det slutliga, knappt
skönjbara målet, den tjusande taflan i hoppets
magiska perspektiv; såg hur hon en dag skulle sjunka
till hans bröst och säga:

"Se, jag har aldrig trott på din glömska, jag
har ständigt följt dig, och hvarje steg, som du tagit,
hvarje känsla, som du rönt, har vaktats af min
ömhets osynliga och mystiska skydd; liksom doften af
de blommor, du en gång älskade, omedvetet under
sömnen återför din ungdoms rena känslor och
minnen och bestämmer dina drömmars färg och form, så
har den hemliga och varma kärlek, som andas
bredvid dig, småningom återfört ditt hjerta till mitt; och
nu äro vi oupplösligt förenade ..."

Elisas tankar, rena och fridfulla som den blå
himlen öfver henne, läto henne glömma allt omkring
sig, och morgonens friska, balsamiska vind lade åter
en skär rodnad på hennes nyss så bleka kinder,
medan hon vandrade framåt den välbekanta vägen
utmed stranden.

Det är ungefär tjugo minuters väg mellan torget
i evey och slottet i la Tour de Peilz, men Elisas
tankspriddhet hade under denna korta tid fört henne
så långt bort både till tid och rum, att då hon
ändtligen stannade vid den lilla tvärgatan, som förde ned
till sjön, der doktor Pinglers hus låg, måste hon
besinna sig innan hon uppfattade hvar hon befann sig
och orsaken, hvarför hon kommit hit.

Ett styng af smärta genomför hennes bröst vid
den återvändande tanken på Roxane, och modlösheten
och förvirringen hotade ett ögonblick att besegra
henne, ty hon visste att Alf Stjerne icke mera bodde
qvar i Veveys dåvarande enda egentliga hotell, "Det
hvita korset", midt för posthuset, der han först tagit
in, utan att han nu befann sig i samma hus som
lord Hawerfield, och vid spaningen efter den
obetänksamma unga flickan kunde hon sjelf lätt blifva
upptäckt och hennes egen hela lefnadsuppgift gå
förlorad.

Det skulle fordras hela hennes skarpsinnighet,
hennes mod och själsnärvaro, för att icke förråda sig,
om händelsen förde henne ansigte mot ansigte med
Astley, och om ödet ända hittills gynnat henne, hur
kunde hon alltjemt hoppas på samma lycka?

Kärleken har emellertid sin fanatism, lika Väl som
hatet, politiken och religionen; då man älskar med
hela sin själ, tror man, liksom den förste Napoleon
på "sin stjerna" och, som den tredje, på "sin mission",
och hvem vet om icke hjertats "prestige" är af alla
den mest säkra och underbara.

Elisa egde likväl i doktor Pingler en vän
och till viss grad äfven en förtrogen; det var han,
som skaffat henne en så antaglig orsak att stanna i
Astleys närhet, han, som vid Hawerfields sjukbädd
anat hennes hjertas hemlighet, och det var till honom,
hon nu ämnade vända sig i den oro och förskräckelse
Roxanes flykt förorsakat henne.

Då hon kommit fram till början af doktorns
trädgård, stannade hon ett ögonblick och anmärkte
med förvåning att fönsterna i huset stodo öppna, ehuru
klockan ännu icke var half åtta.

Det tycktes, som om alla menniskor voro uppe
och i verksamhet här, och Elisa hade hoppats att
finna doktorn helt ensam vid denna tid.

Hon kastade en blick öfver rosenhäcken, som
betäckte den låga muren och såg honom just i
detsamma, långsamt med pipan i munnen, vandra framåt
sandgången i trädgården.

Bekant med husets vanor visste hon således, att
han ännu icke frukosterat och gick här i väntan på
sitt chokolad, som brukade bäras ut till honom, och
lika hemmastadd med belägenheten, visste hon att
på andra sidan fanns en liten port, hvarigenom man
kunde inkomma i trädgården, utan att behöfva gå
öfver gården.

Hon skyndade tillbaka, vek om hörnet och stod
snart vid porten, som endast var stängd med en klinka.

Medan hon gjorde denna lilla omväg, hade
doktorn hunnit vända om framåt trappan, och då hon kom
in i den lilla konstlösa inhägnaden, der rosorna växte
vilda och oordnade och ingenting mer än den frodiga
sallaten tycktes vara underkastad odlingens tukt och
hägn, fann hon doktorn redan sittande på en bänk
bredvid husväggen, sysselsatt att doppa tjocka
brödskifvor i sitt chokolad, allt emellanåt utspädande dess
mörka massa med kallt vatten ur en kar alf, som
stod bredvid.
"Hvad står på, mitt kära barn?" sade han till
svar på Elisas helsning. "Ni är upprörd och har
icke sofvit i natt, det ser jag på edra matta ögon
och torra läppar ... Sätt er ned och drick en kopp
chokolad med er gamle vän, medan ni lugnar er och
berättar mig hur det står till i slottet der borta ...
"Är markisinnan kanhända hemkommen?" tillade han
och satte ifrån sig sin kopp och betraktade Elisa med
mera uppmärksamhet, då hon i stället att svara blott
såg sig omkring med oroliga blickar.

"Nej, men jag önskade tala helt enskildt och i
fortroende med er," sade Elisa ändtligen.

"Nå, i det fallet skola vi gå in i mitt rum ...
men låt mig först servera er en smula chokolad, det
skall göra er godt ..."

"Nej, nej, jag tackar er ..." inföll Elisa, som
alls icke frestades af doktorns anakoretiska frukost
och endast ihälde ett glas vatten, som hon
nedstörtade med en febersjuks häftighet, alltjemt med
ögonen vända mot förstugudörren.

Den hederlige doktorn ruskade på hufvudet, och
Elisa tillade med oro:

"Förlåt, men skulle vi icke genast kunna gå in
till er ... jag fruktar ... ni vet att ..."

"Ah, ja, men lugna er, mitt stackars barn. Det
finns ingen främmande mera här ... mina hyresgäster
reste båda två sin väg en halftimme innan ni kom;
just i morse helt tidigt."

"Hvad! Hvad säger ni?" utropade Elisa och
sprang upp ifrån bänken af häpnad. "Äro de borta
båda två? Hafva de rest tillsammans? Voro de
helt ensamma ... Säg! Säg, doktor, var ingen med dem?"

"Ensamma? Hur menar ni, mitt barn ... Hvem
skulle vara med dem?" sade doktorn, helt förvånad
öfver hennes bestörtning och häftighet.

Elisa fattade hans arm och drog honom med
sig i det hon hviskade: "Kom in, jag måste tala med
er... jag är i en förfärlig oro ..."

"Jag ser nog det ..." mumlade doktorn, som
öppnade dörren till sin egen lilla kammare, der den
stackars flickan, helt matt och upprörd, nedsjönk på en stol.

Några minuter derefter hade hon för doktorn
omtalat Roxanes olyckliga kärlek till lord
Hawerfields vän, hennes tröstlöshet öfver markisinnans bref,
som befalde dem lemna slottet, hennes obegripliga
försvinnande och slutligen Elisas misstankar, att hon
i sin häftighet och sitt lättsinne gått att uppsöka
den svenske läkaren och flytt med honom.

Doktorn såg helt förbryllad och bekymrad ut
vid detta oväntade förtroende; han vred sin peruk
bakfram och satte den rätt igen, snöt sig med
utomordentlig kraft den ena gången efter den andra, drog
upp sin klocka och betraktade den länge med en min
som om han räknat pulsslagen på en patient i
lifsfara och sade slutligen stammande:

"Mitt kära barn ... det var en särdeles
obehaglig kasus ... särdeles obehaglig ... det må jag
bekänna ... Hvad skall hennes mor säga? ... Och alla
andra menniskor sedan? ..."

"Tror ni att hon följt honom? ... Har ni någon
anledning att misstänka, det de båda herrarne hade
någon med sig, när de reste?" frågade Elisa ångestfullt.

"Nej, nej, det tror jag icke ... Om så vore, skulle
min menniskokännedom icke vara värd en centime ...
den der unge svensken såg icke ut som någon
förförare ..."

"Äfven jag fattade en fördelaktig tanke om
honom, och jag tror dessutom icke att han delade
Roxanes böjelse ..."

"Hm, om han varit en dålig karl, så hade det
alltid varit en frestelse för honom att i alla
händelser begagna sig deraf och ..."

"Men denna hastiga afresa just vid samma tid ...
visste ni derom; hade de redan förut bestämt den?"

"Nej, sanningen att säga, så kom den helt
oförmodadt ... ingen af dem hade talat derom förut, och
lord Hawerfield tycktes finna sig mycket väl här ..."

"De reste väl icke med postvagnen?"

"Nej, de reste med en vagn, som lord
Hawerfield skaffat sig från Lausanne och som han begagnat
under hela den tid, han vistats här."

"Såg ni dem afresa?"

"Ja visst, vagnen kom hit klockan sex i morse."

"Huru tillbringade de sin tid i går?"

"De hade helt tidigt gjort en utfärd till landet
och hemkommo icke förr än sent."

"Båda två?"

"Nej ... nej, endast lorden, som då underrättade
mig om deras afresa," sade doktorn betänksamt och
tydligen vid detta minne kännande någon misstanke
i öfverensstämmelse med Elisas.


"Var doktor Stjerne icke med lord Hawerfield,
då denne kom hem i går afton, säger ni?"

"Vänta, jag är icke säker derpå; jag skall fråga
Pernette."

Doktorn gick ut för att fråga sin gamla piga,
och då han återkom sade han helt missmodigt:

"De båda herrarne kommo verkligen icke hem
tillsammans i går ... Det var öfver midnatt, då den
svenske herrn knackade på Pernettes kammarfönster
för att slippa in."

Elisa och doktorn sågo på hvarandra utan att
tillägga ett ord; båda hade samma tanke, och det
dröjde ett par minuter innan doktorn tillade:

"Det der är alls ingenting afgörande, som ni
väl finner ... Gå hem nu, mitt stackars barn,
kanhända att den unga flickan återkommit ..."

"Men i motsatt fall ... hvad skall jag göra,
doktor? Hvad råder ni mig till? ... Hvad kan jag
företaga? Skall jag söka att få meddela mig med
baron Rosenhein, som hemkom i går afton med sin
unga fru, efter hvad fru Ditt berättat. Ni känner
baronen, han intresserar sig icke mycket för sin
familj, efter hvad jag hört, och nu, då han lär vara
sjuk, kan jag troligen ännu mindre vänta någon
verksam hjelp af honom," sade Elisa ängsligt.

"Jaså, baron är hemkommen med sin fru ... Hm,
hm, jag kunde just tro något sådant ... och sjuk säger
ni, hm, hm ..."

Elisa tyckte att doktorns alla tankfulla
grymtningar voro föga upplysande och hon återtog:

"Jag bör väl i alla fall berätta honom hela
saken och ..."

"Det är kanske bäst att ni väntar dermed ...
baron är mycket klen och nervös ... Så snart jag
mottagit och talt med ett par fattiga gummor, som
vänta derute, så skall jag sjelf komma till slottet;
vi få då närmare undersöka förhållandet ... Jag skulle
helst se, att man kunde undvika allt för mycket
uppseende, i fall den unga fröken verkligen låtit
enlevera sig, som det nästan ser ut ..."

"Ack ja, doktor! det är just min tanke ... Men
om hon deremot skulle vara död ..."

"Nej, nej, min vän ... dessutom är offentligheten
äfven här vid lag icke önskvärd ... jag vet att
markisinnan sjelf skulle vilja undvika den ..."

"Men jag, jag, som älskade henne så mycket och
som borde ansvara för henne? ... hvad skall man
väl tro om mig?" mumlade Elisa tröstlös.

"Det är sant ... Och detta ansvar faller äfven
till en del på mig ... Om inga spår efter den
stackars flickan kunna upptäckas så skall jag sjelf åtfölja
er till markisinnan i Genève."

"Ack, doktor! hvad ni är god — hur skall jag
någonsin kunna vedergälla er den vänskap ni visat
mig, en stackars ensam främling ..." sade Elisa rörd
och tryckte doktorns stora hand i sina.

*

</chapter>
<chapter name="23.">

<h2>23.</h2>

Fröken de Sarassin var emellertid och förblef
borta. Hvarken gissningar, frågor eller
efterspaningar, både inom och utom slottet, ledde till något
resultat.

Fru Ditt och hennes piga hade icke ens sett
Roxane den qvällen hon försvann. Marion, som,
sedan hon varit inne hos de båda flickorna, för att
framföra hushållerskans begäran, icke hade talt med
någon och icke gått ur de inre rummen, der hon
var sysselsatt med inpackningen, hade hvarken hört
sin unga fröken gå ut i förstugan eller sett henne
komma ifrån kabinettet, der Elisa lemnade henne,
och hvad kammartjenaren angick, var han vid den
tiden sysselsatt med sin nyss hemkomne, sjuke herre,
och visste lika litet som sitt herrskap, om
markisinnan och hennes dotter ännu voro qvar i slottet, sedan
egaren rest derifrån.

Den stackars unga flickan tycktes försvunnen
som genom en förtrollning.

Både baron Josef, som nu återhemtat sig något,
och hans unga fru åhörde med bestörtning och mera
deltagande än man kunnat vänta, doktorns och Elisas
berättelse och vidtogo alla de åtgärder, som kunde
upptänkas, för att återfinna sin nièce, död eller
lefvande, men då allt var förgäfves, reste slutligen
doktor Pingler med sin skyddsling till Genève, för att
underrätta markisinnan om hvad som händt.

Ehuru förtroendet om Roxanes kärlek, hvilken
Elisa meddelat doktorn, var för alla andra i slottet
obekant, hade likväl tanken på ett dylikt förhållande
helt naturligt framställt sig för hvar och en, såsom
den enda rimliga förklaring öfver hennes flykt, och
dessa gissningar hade för Elisa fått en viss
bekräftelse genom en helt obetydlig händelse men
anmärkningsvärd för henne, som kände den unga
flickans tankar.

Då Elisa skildes från doktorn om morgonen i
Vevey och gick hem ensam, var vägen emellan de
båda små städerna icke så folktom som vid den tidiga
timme då hon gick bort.

Landtfolket, som sålt sina ägg, sitt smör och
sina grönsaker, återvände nu med sina byttor och
korgar ifrån staden; de små barbenta pojkarne sutto
redan grinande i solskenet vid stranden med sina
metspön eller kifvades bland stenarne och plaskade
i vattnet; och utsträckt i skuggan under valnötträden
låg en gammal försupen trashank, som Elisa ofta
sett, och som vid hvarje af de båda unga flickornas
promenader tiggande sträckt sin hatt framför dem och
fått ett slags monopol på deras gifmildhet.

Äfven nu reste han sig upp och räckte sin hand
emot Elisa, som helt mekaniskt och tankspridd
upptog sin börs och sökte efter ett litet mynt, att lägga
i hans smutsiga näfve.

"Hvad är det för en slant?" sade han mumlande
och vände den misstroget på alla sidor. "De der
utländska skälmarue gifva en fattig stackare ofta så-
dant, som icke duger ... Se här! den här fick jag i
natt och den ar icke värd någonting," tillade han
och kastade föraktligt ett litet silfvermynt på vägen
framför Elisas fötter.

Genom en ofrivillig rörelse lutade den unga
flickan sig ned och upptog myntet, i det hon i frågande
och förvånad ton upprepade:

"I natt? ... Hvar var ni då, fader Henriot, efter
man kunde gifva er något?"

"Jag var ungefär der jag är nu ... Eller
kanske litet närmare slottet; ty jag hade varit ute åt
byarne och icke hunnit hem ännu, fast klockan
slagit elfva i Saint Martin."

"Kan ni påminna er hur den person såg ut, som
gaf er det här myntet, hvilket jag skall köpa af er?"
inföll hastigt Elisa, som i den lilla slanten igenkänt
ett engelskt sexpencestycke.

"Om jag aldrig sett honom förr, så skulle jag
väl nu icke ha mycket reda på hans utseende, ty
man ser icke så bra i halfmörkret, i synnerhet då
man är sömnig; men jag har träffat den der herrn
många gånger förut här omkring, och han har alltid
gifvit mig riktiga pengar, men nu var han väl lika
sömnig som jag," tillade tiggaren, som vid utsigten
att få sälja sin slant blifvit vid bättre lynne och
grinade med vedervärdig skämtsamhet.

"Men hur såg då den der främlingen ut?"
återtog Elisa otåligt — "var han ung eller gammal?"

"Ung, förstås! ... Gamla herrar gifva aldrig
något ... Han var icke ful, fast han låtit skägget växa
bra mycket ... Han bor i Vevey och jag har, som
jag sagt, ofta sett honom gå omkring i sta'n; han
brukar ha en blå halsduk och en grå filthatt, men i
går qväll kunde jag icke se hvad han hade på sig."

"Elisa ryckte till vid beskrifningen på Alf
Stjernes kostym och utseende; hon räckte tiggaren ännu ett
silfvermynt i stället för det engelska, och sade oroligt:

"Var han helt ensam den der unge herrn, eller
hade han någon med sig?"

"Hvad menar ni, madame?" sade tiggaren med
en listig min och sneglade på Elisas tjocka slöja, 
hvarigenom han icke kunde upptäcka något annat än de
blå glasögonen.

"Jag menar naturligtvis, om han hade någon
annan person i sällskap."

"Nej, madame, han var helt ensam och hans
kamrat, som annars brukar följa honom, var icke
med ... men det såg nästan ut, som om han gått
och väntat på honom, ty han gick mycket långsamt
och kikade ömsom på himlen och ömsom på träden,
likasom han inte vetat hvad han skulle ta sig för."

"Såg ni honom också återvända till Vevey med
detsamma."

"Nej, för att säga sanningen, madame, så somnade 
jag strax derefter i hövålmen, der jag satt ...
Jag hade gått långt, ser ni, och jag tyckte att det
var så godt att stanna der jag var för natten."

Elisa nickade till afsked åt gubben och skyndade
sig ifrån honom. Det var således nästan intet tvifvel
om, att vid samma tid som Roxane försvunnit, hade
Stjerne varit utanför slottets murar; och då Elisa
meddelade doktor Pingler denna upptäckt och hvad
tiggaren sagt, kände äfven han sina misstankar ökas
mot den svenske läkaren.

Elisa suckade på en gång af tillfredsställelse och
smärta, det var icke nu för Roxanes lif, utan för
hennes heder och rykte, hon fruktade, och i hennes
tanke var det förra icke mycket värdt, om man 
förlorat det senare.

Hon kände sig nästan sjuk vid tanken på den
vredgade och förskräckta markisinnan, till hvilken
det var hennes pligt att framföra denna förkrossande
underrättelse, och hon skulle helt och hållet hafva
saknat mod dertill, om den hederlige gamle doktorn
icke stått vid hennes sida.

<i>Slut på första delen.</i>

*

</chapter>


<chapter name="INOM NATT OCH ÅR. ANDRA DELEN.">
<h1>INOM NATT OCH ÅR.</h1>

<h1>ANDRA DELEN.</h1>

</chapter>




<chapter name="Andra delen. Första afdelningen. 1.">

<h1>Andra delen.</h1>

<h1>Första afdelningen.</h1>

<h1>1.</h1>

Knappt något namn förefaller väl mer prosaiskt
och trivialt än Hamburg. Det påminner om "rökt
hamburgerbringa", medvurst och skinka, hvarpå 
matsedlarne i alla Stockholms restaurationer bjuda; eller
åtminstone framkallar det tanken på skeppsklarerare,
vexlar och fakturor.

Det fins icke det allra minsta romantiskt i 
sammansättningen af dessa sju bokstäfver, och likväl har
den ofantliga handelsstaden ganska romantiska ställen,
förtjusande vackra ställen, och ställen, som ens 
fantasi säkert aldrig skulle förlägga till Hamburg, om
man icke sjelf i verkligheten sett dem der. Dessutom
finnas der gamla gårdar och hus så inkrånglade,
mystiska och besynnerliga, och gränder så hemska,
mörka och vådliga, att sjelfve <i>Paul Féval, Ponson du
Terrail</i>, eller hvilka som helst af de vilda franska
romanfabrikanterne, skulle kunna finna sig belåtna
dermed; men den resande, som endast ifrån balkongerna 
på hotel d'Angleterre eller "Zum Kronprinzen"
betraktar Jungfernstieg och Alsterpaviljongen och 
bedömer Hamburg derefter, eller resexpediten och 
affärsmannen, hvilkas hela intresse tillhör börsen och
hamnen, de hafva ingen aning derom.


Ingen menniska har väl emellertid någonsin rest
till Hamburg för dess romantik eller för att helt
stilla och makligt en sommarmorgon promenera utåt
den långa Damthorwall och förtjusas af bofinkarnes
sång i de skyhöga träden och qvittret af de
gulnäbbade, skiftande stararne, som spatsera i det
daggiga gräset på den tvärbranta stranden, ända ned i
Alsterkanalens grunda vatten — förirra sig i de
smala och krokiga gränderna omkring "Dragonenstall"
och "Kehrwieder" eller sitta drömmande på den lilla
mörka beskuggade gården till den forna
klosterkyrkan S:t Anscharius vid Wallentinenkampf, der
midt i den moderna bullrande staden man tycker
sig med ens förflyttad till medeltidens dystra och
vilda lif.

Allt det der tillhör icke de vanliga
samvetsgranna resande, som med den röda Baedeker i handen
och en "Dienstman" bredvid sig, brådskande och
uttröttade, skynda ifrån den ena "märkvärdigheten" till
den andra, för att åtminstone hinna få en förvirrad
aning om allt det officielt sevärda, som fins i hvarje
stad, innan de med lugnt samvete kunna lemna
densamma. Ett sätt att resa, som medför ungefär lika
mycket nöje och kunskap, som att studera
reshandboken hemma i sitt eget rum.

En person, som åtminstone icke tycktes tillhöra
dessa jägtade turister af profession, stod en
eftermiddag på våren, tio månader efter den qväll, då
fröken Sarassin försvann från det gamla slottet i la
Tour de Peilz, på den smala bryggan öfver
Dower-Fleth, en af dessa många egendomliga kanaler, hvilka
genomskära södra delen af Hamburg, i närheten af
S:t Katharinenkirche.

Han tycktes deremot gifva sig mycket god tid,
och det var med en blick af så mycken tankspridd
envishet, han betraktade de gamla ruttna
tunnbottnarne, skosulorna, lerskrällena och den döda katten,
som i gyttjan på bottnen af kanalen helt nyss genom
ebben blifvit synliga, att man nästan skulle kunnat
tro att han kände lust att förena sig med katten
der nere.

Slutligen lyfte han sina ögon med ett slags
motvillig långsamhet ifrån den stinkande smörjan under
bron, för att låta dem passera utefter den djupa
svarta muren, ännu våt och klibbig af det gröna
vattnet, som floden snart skulle återföra, och på de
höga husen ofvanför, genom hvilkas fönster man
utlagt stakar och bräder, för att vädra ruskiga
sängkläder eller illa tvättade linnen.

Denna del af Hamburg, nära Binnen-Hafen, är
en fullkomlig kontrast till de vackra, moderna
platserna nära Lombardsbrücke, med deras terrasser,
bilder, blomstergårdar, springvatten och solbelysta
trädgrupper; här deremot är allt gammalt, mörkt och
mögligt, och de hopträngda husen med sina höga
spetsiga gaflar, hvilkas nedra våningar med
förgallrade fönster ligga vid flodtiden i jemnhöjd med vattnet,
som plaskar nedanför mot deras murar, synas allt
annat än inbjudande och tyckas också endast bebodda
af fattigt folk eller begagnade till magasin.
Emellertid äro alla dessa pålar, bryggor och
murar med rostiga jernringar, dessa trasor, fläktande
för vinden, och dessa små barbenta tiggarungar —
som ofta plumsa i gyttjan, sökande något som
kloakerna möjligen medfört i kanalen, och för hvilket
lumpsamlaren ger dem några öre — någonting som
skulle taga sig mycket bra ut i en målares album,
och den tankfulle mannen, som i detta ögonblick
stöder sig emot broräcket, passar fullkomligt till
omgifningen, ty det ligger i hela hans figur och
utseende samma pittoreska skröplighet och hemskhet, som
i kanalen, murarne och husen omkring honom.

Hans ansigte är långt och smalt, hans ögon
svarta, djupt insjunkna, omgifna af en mörk ring,
men det oaktadt särdeles vackra, ehuru de synas
onaturligt stora i det gulbleka, utmagrade ansigtet,
hvars alla drag äro ädla och regelbundna, men, i brist
af kött, skarpa och kantiga liksom hela hans kropp.
På hans smala och knotiga axlar hängde en gammal
sliten, svart bonjour, slankig och tom som på en
klädhängare. En eländig, ruggig felbhatt, hög och
bucklig, betäckte hans hufvud och stegrade det
hjertslitande uttrycket af ytterlig fattigdom och uselhet,
som här tycktes hafva blifvit personifierade.

Hunger, sjukdom, utsväfningar, eller kanske allt
detta i förening, hade af denna i sjelfva verket
vackra, välformade och ännu unga kropp gjort ett
benrangel, hvars ihåliga ögon, tomma kinder och
bleka läppar väckte medlidande och förvåning.

Just i detsamma som mannen ånyo lutade
hufvudet ned för att stirra i vattenpölarne under bron,
lades en hand på hans axel, och en grof och rosslig
röst sade hviskande invid hans öra:

"Daniel Clark!"

Den benrangelslike mannen spratt till vid detta
namn och vände sig om med så mycken bestörtning,
som om det varit den drunknade katten der nere,
hvilken uttalat det.

"Bill Skeyler! Är det du?" utropade han och
stirrade förvånad på en välklädd man om fyratio år,
med ett groft koppärrigt ansigte, små rödbruna ögon,
en låg panna, mycket kortklippt hår och skägg och
för resten af ett städadt och snyggt utseende.

"Hvar kommer du ifrån, och hur har du kommit
att se ut på detta sätt?" fortfor den, som nyss blifvit
kallad Daniel Clark, och beskådade sin vän ifrån
hufvud till fot.

"Ser jag icke bra ut?" frågade Bill Skeyler, med
ett belåtet leende, "man skulle kunna ta mig för en
skeppsredare, mäklare eller så ..."

"Ja visst, jag kände knappt igen dig."

"Det skulle jag också kunna säga om dig ...
jag såg dig som hastigast för ett par dagar sedan,
men hade då icke tillfälle att preja dig an; då såg
du ut, som en beckig, hederlig sjöman brukar göra,
men hvar fan, har du fått tag i de der trasflaggorna,
som du nu är klädd i?"

"Jag måste byta bort mina kläder, ser du, då
jag icke egde en skilling ... men du? Hur har du
kommit hit och ..."

"Kom med, skall du få höra ... jag har sökt dig,
allt sedan jag kom under fund med att du fans i
Hamburg ... Det var tur att träffa på dig; jag hade
nästan förlorat hoppet, ty det fins icke en
sjömanskrog eller ett kokhus, så långt hamnen räcker, der
jag icke sökt dig."

"Du trodde väl att du sett miste!"

"Nej, jag fick veta af kocken på Elake Aigle,
med hvilken du kommit, att du verkligen fans här."

"Det är mera än ett år, sedan vi skildes åt i
Five Point i New-York ..."

"Ja, det var en helvetes dag ... Gud vet hvar
de öfriga kamraterna togo vägen ... polishundarne
kommo öfver oss som ett koppel bulldoggar, hela
vårt sällskap sprängdes, och jag tror icke att flere
än du och jag och Hiram Thurn kommo helskinnade
undan ..."

"Hiram Thurn!" utropade Daniel, häftigt
afbrytande. "Den bofven! Lefver han, vet du hvar han
fins?"

Skeyler studsade, öfverraskad som det tycktes af
denna oväntade demonstration från sin återfunne vän,
fäste sina små ögon forskande på hans ansigte och
sade undvikande:

"Hiram Thurn var en bra kamrat; hvad har
du för obytt med honom?"

"Det är för hans skull, för att söka honom, som
jag togo hyra på The Elake Aigle."

"Åh fan, har du rest öfver oceanen endast för
att träffa på honom! ... Det kan du bli lurad på."

Daniels bleka ansigte, som ett ögonblick färgats
af en mörk rodnad, återtog så småningom sin vanliga
färg, hans knutna hand föll slappt ned åt sidan, och
Skeyler, som allt jemt med oroliga och forskande
blickar iakttog alla hans rörelser, återtog:

"Hur kunde du tro att Hiram Thurn fans i
Hamburg?"

"Jag trodde icke att han fans i Hamburg; men
om jag blott kommit öfver till Europa, skulle jag
sedan nog söka upp honom ..."

"Jo, du är klok, du, min gosse! ... Europa är
stort, och du kan väl icke förmoda att Hiram Thurn
sitter der och lyser som en silfversked i ett skåp ...
Det är svårare här än i Amerika att träffa på
hvarandra."

"Vi träffades ju, vi ... men säg mig nu, hvarför
du sökte mig och hur du sjelf kommit hit?"

"Det der är en hel historia, ser du ... Vi kunna
icke talas vid här, midt på gatan; kom med och
drick ett glas och berätta mig du först dina egna
öden, så får jag höra, om du ännu är samme
pålitlige och qvicke pojke som fordom," återtog Skeyler,
som tydligen ville observera sin kamrat och ega hans
förtroende, innan han gaf sitt eget.

Båda två aflägsnade sig nu ifrån bron, gingo
öfver Brandstrasse och följde kanalen åt ända ned
till Binnen-Hafen, genom de små krångliga gränderna
vid Hollander Brook och stannade slutligen utanför
dörren till en besynnerlig butik, på en gång
diversehandel, lumpbod och spisinrättning.

Man befann sig nu på Kehrwieder, den
egendomliga del af hamnen, som, egentligen utgörande
en smal sandås, på båda sidor omgifven af vatten,
sträcker sig långt ut mellan Binnen-Hafen och Norder
Elbe, och som nu har en jernbana utmed
Sandthorquai, på södra sidan, för varutransporten ifrån
fartygen, men hvars andra strand består af en enda
gata, så smal, att då en vagn eller kärra passerar
den, måste alla fotvandrare skynda in i portar och
salubodar, för att freda sig för hjulen och
hästfötterna.

Ett åkdon är emellertid här en sällsynt sak och
möter alltid knot och protester hos den brokiga och
äfventyrliga befolkning, som uppfyller platsen.

De båda männen hade egentligen stannat derför,
att de icke kunde komma längre, ty just utanför
boddörren hade ett slagsmål uppstått, en herkulisk neger,
i röd ylleskjorta, lysande som hans egna tjocka läppar,
och en axelbred storhufvad engelsk matros dunkade
på hvarandra med knytnäfvarne, uppmuntrade och
bevakade af en sexdubbel krets af sammanpackade
sjömän af alla nationer.

Rop, skrik, skratt och svordomar på alla
möjliga språk förenade sig till ett helvetiskt buller,
smutsiga halfnakna barn och bruna slamsiga qvinnor
tittade ut öfver allt genom fönster och dörrar, för
att åse det likväl ingenting mindre än ovanliga
uppträdet, och bodens egare, en liten fet och klotrund
karl med en platt och flottig mössa på ena örat, var
helt lugnt sysselsatt att med sitt blå lärftsförkläde
schasa undan några höns, som, förskräckta af
tumultet, flugit ned ifrån sitt sofställe i en glugg af muren,
bland gamla stöflar och annat skräp, tätt ofvanför
ett fat med strufvor och varm korf, hvars
smaklighet ansågs ingenting förlora af det vådliga
grannskapet.

Kehrwieder är till hela sin längd bebygdt med
höga ruskiga hus, hvilkas spetsiga gaflar utåt den
smala gränden hafva sina fönster i en bisarr
oordning; det ena sitter högt och det andra lågt, som
skottgluggarne i ett fästningstorn.

I ett af dessa fönster öfver diverseboden syntes
i detta ögonblick ett hufvud, hvilket alls icke tycktes
passa här och hade ingen likhet med alla de
halfrusiga, vilda och grofva fysionomierna nedanför.

Det skymtade fram endast en minut och drog
sig genast tillbaka, i detsamma ännu ett annat syntes
der bredvid. Detta ansigte var deremot fullkomligt
på sin plats, ty det tillhörde just den omtalade Hiram
Thurn, kamraten ifrån Five Point eller kemisten
Bourrughs ifrån Philadelphia och den skefögde resande
i postvagnen från Vevey; hans ögon och hans
utseende voro allt för egendomliga, för att han icke
skulle igenkännas, hvar han visade sig.

Äfven han tittade helt hastigt fram, men hade
likväl blifvit bemärkt af Bill Skeyler, som, allt sedan
de båda männen stannat, haft sina blickar fästade
på detta fönster.

Han hade vexlat en blick af igenkännande med
Hiram Thurn och gjort en omärklig hänvisande
rörelse åt sin kamrat, den bleke unge mannen,
hvilken, upptagen af intresse för slagsmålet framför dem,
icke gaf akt på någonting annat.

I detsamma hade den svarte matrosen blifvit
besegrad af den hvite; den röda ylleskjortan låg på
gatan, och de svarta konturerna af dess egares ulliga
hufvud förblandades, i den tilltagande skymningen,
med smutsen derunder; en och annan bullersam
filialträta uppkom bland åskådarne, som veko undan för
den slagnes kamrater, hvilka bortförde honom, och
hans blodiga motpart raglade fram åt motsatt håll
emot väggarne, understödd af sina anhängare, hvilka
skrålade en nervskakande sång, utan att hindras eller
oroas af någon polismyndighet, då Kehrwieder tycktes
anses såsom ett fullkomligt undantag ifrån den öfriga
staden eller ett sjelfständigt område.

Bill Skeyler hade emellertid fattat sin kamrat i
armen och lyckades nu tränga sig fram till en
portgång på andra sidan om boden, och i det han
fördjupade sig i dess mörker, sade han inbjudande:

"Stig på, stig på, Clark; vi komma strax ut på
en treflig gård ... Jag känner värden här och har
ett enskildt rum, dit vi skola gå."

Den 'trefliga' gården visade sig också efter ett
par steg; den var egentligen lika mörk och smutsig
som portgången, men upplystes i detta ögonblick
något genom ljusskenet ifrån den öppnade dörren
till en balkong, som gick rundt omkring husets
insida, och hvars halfmurkna golf med lösa bräden och
bristfälliga barrier af klumpiga svarfvade stolpar,
hvilka ömsom lutade ut eller in och ömsom helt och
hållet saknades, gjorde den lifsfarlig och förskräcklig
att beskåda.

De båda vännerna klefvo emellertid, utan alla
anmärkningar eller betänkligheter, öfver en hop
sönderslagna buteljer, lösa tunnband och annat skräp,
hopadt utanför den inbjudande lokalens köksfönster —
hvarifrån eldsken, os och slammer af pannor och
grytor trängde ut emot dem — och gingo in genom
en dörr på andra sidan af gården.

En lång och smal förstuga, hvars motsatta port
förde ut till hamnen, gick midt igenom huset, och
som hela det nuvarande Sandthorquai sedermera
blifvit utfyldt, plaskade vattnet då nästan ända intill
husets baksida.

Då liksom nu var Kehrwieder sällan besökt af
stadens öfriga invånare, men så mycket mer af den
ofantliga hamnens vilda sällar, och alla hus derstädes
inrymde någon af dessa förledande lokaler, der de
kunde samlas; usla kyffen, med mörka och krångliga
öfvervåningar, der allehanda hemlighetsfulla yrken
bedrefvos.

Det var till en dylik, de båda vännerna nu
uppstego, och Skeyler öppnade dörren till sitt så kallade
"enskilda rum", hvilket alls icke stod i
öfverensstämmelse med hans eget uppsnyggade och hyggliga
utseende.

"Sätt dig ned här, så skall jag gå och skaffa oss
en grogg; ty fast gubben Kluth har diversehandel åt
gatan, så har han vinkällare åt andra sidan," sade
Skeyler och förde sin gäst till en kista invid ena
väggen, hvilken gjorde tjenst som divan.

Daniel satte sig derpå tungt och likgiltigt; och
sedan Skeyler tändt ett ljus och omsorgsfullt skjutit
ett par träjalusier framför fönstret gick han ut.

Hans gäst såg sig gäspande omkring i sin
ensamhet, men ingenting i det tomma rummet, med dess
fuktiga och smutsiga tegelstensgolf och dess otrefliga
säng, syntes vardt någon uppmärksamhet. På bordet
lag en gammal flottig kortlek bredvid en tom butelj,
och i ena hörnet fans en hopfallen och, som det
tycktes, lika tom kappsäck. Den unge mannen
gäspade ännu en gång, sträckte på sig, stödde
armbågarne emot knäna, lutade hufvudet i händerna och
satt orörlig.

Ljuset brann allt mera matt, stojet på gatan
tystnade af och endast bullret af en eller annan
förbigåendes spikbeslagna skor emot stenarne störde det
egendomliga, orediga sorlet inom husets väggar —
denna dofva, hemlighetsfulla, hväsande andedrägt, att
man så må säga, af ställets kunder, som utgör nattens
<i>tystnad</i> i dylika tillhåll.

Det dröjde emellertid temligen länge, innan
dörren åter öppnades, och då Skeyler trädde in med
den utlofvade konjaken, tycktes hans kamrat hafva
insomnat, ty han lyfte icke ens upp hufvudet dervid.
Skeyler ställde ifrån sig flaskan, som han
medförde, och sade uppmuntrande:

"Se så! nu skola vi krya upp oss vid minnet
af förra tider ... Det är, som du sade, Clark, ett
helt år, sedan vårt gamla kamratskap bröts den der
förbannade qvällen ... Hvad! jag tror du sofver,"
tillade han, då Clark icke svarade, och tagande ljuset
ifrån bordet, gick han att lysa på sin kamrat, som
nu sjunkit baklänges emot väggen och allt jemt satt
tyst och orörlig.

"Stackars gosse! Han ser ut att hafva farit fan
så illa ... Jag tror han är rent af utsvulten ..."
mumlade Skeyler, hos hvilken den unge mannens
hopfallna, utmagrade kropp och gulbleka ansigte,
ännu mera slappt och uttryckslöst under sömnen,
väckte en plötslig och helt ovanlig känsla af
medlidande.

Han betraktade honom tyst ett par sekunder,
vände sedan sina ögon på konjaksflaskan och blickade
sedan åter fundersamt på sin inslumrade vän; en
helt ny idé, framkallad af den oväntade känsla, han
rönt, och lika sällsam som denna, tycktes hafva
uppstigit hos honom, idén om den möjliga olämpligheten
af det suveräna stimulationsmedel, han medfört. Han
satte ljuset tillbaka på bordet, stoppade hastigt
flaskan i sin rockficka och aflägsnade sig för andra
gången.

Daniel sof allt jemt, trots sin obeqväma
ställning, med denna hos sjömän vanliga förmåga att
kunna begagna sig af hvarje minuts hvila och ro.
Han sof, men af sömnens lugn tycktes han icke njuta,
ty hans bleka läppar, som ryckte krampaktigt, hans
hopdragna ögonbryn och hans allt tyngre och mera
oregelbundna andetag bevisade motsatsen.

Hastigt spratt han till, rusade upp och utropade
med drömmens ångestfulla, halfqväfda röst:

"Mylitta!"

I detsamma stötte någon hårdt emot dörren
utanför, denna slogs upp på vid gafvel, och Skeyler
inträdde, åtföljd af en gosse i skjortärmarne, med ett
nedsmutsadt förkläde framför sig och bärande en
bricka.

"Jaså, du är vaken, Daniel! Nå, det var galant.
Vet du, det föll mig in, att du först kunde behöfva
en matbit på qvällqvisten ... Se så, sätt brickan
der ... jag tror det här ska smaka oss; limpa och ost
och skinka och en mugg öl."

Skeyler gnuggade sina händer, afkastade rocken
och gjorde med alla tio fingrarne ett försök att få
sitt kortklippta hår i oordning, för att riktigt njuta
af anrättningen och sin egen ovanliga belåtenhet att
en gång i sitt lif — kanhända både den första och
sista — hafva företagit sig någonting af oegennyttigt
deltagande för en annan.

Daniel stirrade emellertid yrvaken på sin
återfunne vän och tycktes hafva svårt att sätta sig in i
situationen. Det var först då Skeyler — flyttande
bordet fram till kistan, såsom den enda sittplatsen —
förnyade sin inbjudning, som det ljufva inflytandet
af skinkan och ölet gjorde sig gällande.

Skeyler hade satt sig bredvid sin gäst och skar
ost och bröd med en artig värds hela ifver, och den
otroliga hastighet, hvarmed den stackars Daniel lät
de tjocka ost- och limpskifvorna försvinna, bevisade
att hans kamrat rätt bedömt hans tillstånd.

"Men du äter ju ingenting sjelf," sade han
slutligen med en viss förlägenhet, då ingenting mera fans
att förtära.

Skeyler drog den gömda konjaksflaskan ur fickan
och sade leende:

"Jag hade just nyss ätit, när jag träffade dig."

"Nå, det är mer, än jag kan säga," inföll Daniel
skrattande och upplifvad af maten — "fan vet, när
jag sist fick ett ordentligt mål ... en half sup och
en skorpa, det har varit min diet, allt sedan jag
kom hit."

"Jag kunde just se det och uppsköt derför
groggen, tills du hade ätit dig mätt, men nu skall den
smaka, eller hur? Konjaken är god, men maten är
ännu bättre, i synnerhet för sådana ungtuppar som
du ... det ena håller vår kropp i stånd och det andra
lifvar sinnet och ger oss förstånd ..."

"Eller låter det stryka segel och sjunka till
botten som en upprutten skuta."

"Alldeles, ja ... Om vi icke veta att sköta oss ...
rus är bra på sin tid och vid sina tillfällen, ser du,
men olyckan står nästan alltid der bredvid på lur,
och man får se sig om, att den icke faller öfver
en ..."

"Du talar som en bok ... se så, slå i, efter som
du bjuder ... Du får sedan säga mig, hur du blifvit
en sådan här gentleman."

"Det är just det, jag vill anförtro dig ... men
berätta mig först dina egna öden, sedan vi skildes
åt, och hvarför du har groll till Hiram Thurn?"

"Jo, ser du ... jag har en syster." sade Daniel
långsamt och med ens helt allvarsam, under det han
ritade med knifven i bordet.

"Åhja, jag mins. Den lilla Mylitta, som sålde
blomsterbuketter och kunde sjunga visor ..."

"Just hon ... Att börja med så sjöng hon endast
anständiga och vackra visor, som vår mor hade lärt
henne ... men sedan vi blefvo bekanta med Hiram ..."

"Och hur kom du i lag med honom?"

"Åh, det är länge sedan ... jag var icke mer än
tretton år och Mylitta var tolf; vår mor var död,
vi voro ensamma och stodo en dag i ett gathörn, der
Mylitta brukade sjunga ... Jag hade några små
ritningar — för det hade alltid roat mig att klottra
och rita och skrifva efter allt, hvad jag såg — dem
bjöd jag ut åt de förbigående, men ingen ville ha
dem; då kom Hiram Thurn, och det var första gången,
jag såg hans skefva ögon.

"Han var väl klädd och såg ut att vara något
slags tjensteman. Han såg på mina ritningar och
köpte flere af dem, och så såg han på Mylitta och
så på mig och tycktes besinna sig, men han sade
ingenting.

"Dagen derpå stodo vi åter på samma plats, och
då kom han fram till oss och frågade, hvar vi bodde
och om vi hade några föräldrar; och då han hörde
att vi voro alldeles ensamma, sade han: "Den der
lilla flickan skulle vara vacker, om hon vore bättre
klädd, och hennes röst kunde verkligen blifva något
lönande af, och hvad dig beträffar, min gosse, så
skulle du kunna lära dig att förtjena mycket pengar
med ditt ritstift ... kom hem till mig i qväll, så få
vi talas vid ..." och med detsamma gaf han mig en
smutsig papperslapp, som han tog ur sin plånbok och
på hvilken han skref sin adress.

"Jag tyckte, det der var mycket hyggligt taladt,
och Mylitta, som då var ett snällt och godt barn,
hon föll mig om halsen och kysste mig och grät och
sade att det var var mor i himlen, som fört den der
hederlige herrn till vår hjelp, efter som hon alltid,
medan hon lefvat, sagt, att hon skulle vaka öfver
oss ..."

"Ja, se qvinfolk ha ofta sådant der pjåsk för
sig," inföll Skeyler och drack ur sitt glas. "Om hon
sagt att ni skulle akta er för skälmar, så hade det
varit bättre ..."

"Ja, visst... men hon var en from qvinna, och
jag tål icke att någon klandrar henne," återtog Clark
med en svag rodnad på sina insjunkna kinder.

"Hvad var hon af för slags folk? Jag tyckte
du en gång sade, att ni varit ibland rödskinnen der
ute i vildmarkerna?"

"Ja, min stackars mor bodde länge hos en
squatter, en hederlig karl, som varit soldat i engelska
armén under det der frihetskriget der uppe i norr ...
han var fransman liksom min far, hvilken skulle
hafva varit en präktig officer och adelsman, som
medföljt amiral de Grasse, när han öfverförde de
franska trupperna ... Men min mor ville just aldrig
tala om honom; jag tror att han rest tillbaka till
Europa och öfvergifvit henne, som flytt med honom
ifrån sin fars hus i Washington, der han blifvit
inqvarterad ...

"Men allt det der har jag icke mycket reda på;
vi voro ännu så små, när vi kommo till New-York;
hon nämnde aldrig sin mans namn, och vi kallade
oss Clark, medan hon lefde ..."

Daniel tystnade och lutade hufvudet i handen,
och Skeyler sade uppmuntrande och i all välmening:

"Nå, tänk icke mera på den der strunten. Det
kan just vara detsamma, hvem ens föräldrar varit,
för en får ändå sköta sig sjelf till sist ... Hur kom
du sedan tillsammans med Hiram?"

"Jo, jag gick mycket riktigt efter adressen och
träffade honom på ett dåligt hotell, der han sade sig
bo, men der jag sedan fick veta att han endast
brukade mottaga sådana personer, för hvilka han icke
ville upptäcka sin verkliga bostad. Han lade en
mängd papper och bref och sådant framför mig och
lät mig försöka att skrifva efter dem, i synnerhet
namnen; och som han tyckte att jag lyckades bra,
frågade han mig, om jag ville flytta till honom med
min syster och anse honom som en bror eller en far,
så skulle han draga försorg om oss och vi skulle
icke mera behöfva ha bekymmer om vår framtid.

"Mylitta skulle bli väl klädd och endast sjunga
på kaféer och värdshus, och jag skulle öfva mig i
skrifning och blifva min nya bror behjelplig på hans
kontor.

"Det var gifvet, att jag tyckte det der var
mycket bra, helst vår mor ofta sagt, att hon
hoppades, det vi en dag skulle komma oss upp i
verlden och alltid minnas att det flöt ädelt blod i våra
ådror ..."

"Adelsblod, mente hon väl," inföll Skeyler
skrattande, "för det är just motsatsen."

"Jag tror så med ... men emellertid så har jag
aldrig riktigt kunnat förlika mig med det här
eländiga lifvet, som jag kommit uti ..."

"Nej, det är sant ... Det har icke varit någon
ruter i dig; och vore du icke så klok, som du är, när
det fordras, och pålitlig sedan, så kunde man icke
ha mycken nytta af dig ..."

"Åhjo, nyttan att hafva en syndabock ..."

"Ja, deri har du rätt," återtog Skeyler med ett
gapskratt. "Men det är din egen drumlighet skuld
till; hvarför lagar du dig icke undan i tid, som vi
andra, och har ögonen öppna ..."

"Ja, hvarför? ... Men nu har jag gifvit mig hin
på, att om jag någonsin träffar Hiram, så skall han
icke undkomma."

Skeyler kastade åter en orolig och missnöjd blick
på sin kamrat, ref sig bakom örat och sade otåligt:

"Nå, låt höra nu då. Hvad är det, du har
emot honom?"

"Hvad jag har emot honom! Hör på: Mylitta
och jag flyttade till honom; det vill säga, vi knöto
ihop de få gamla kläder, som vi egde, och som vi
lika gerna kunnat lemna på gatan, ty de voro icke
värda en half skilling, och så begåfvo vi oss af till
vårt nya hem ... vi ledo der icke brist på någonting.
Jag skref och räknade ibland på Hirams så kallade
kontor, dit många besynnerliga figurer kommo. Jag
visste aldrig riktigt, hvad slags affärer han gjorde,
men hvad jag visste var, att Mylitta snart blef
alldeles förändrad; hon brydde sig icke mera om mig,
hon undvek mig och syntes besvärad af mina frågor,
och ibland grät hon bittert, utan att vilja säga mig
hvarför. Emellertid tycktes Hiram icke vara elak
eller hård emot henne, och hon beklagade sig aldrig
öfver något; hon växte och blef vackrare med hvar
dag och förtjente mycket pengar med sin sång på
kaféer och schweizerier.

"Under ett par år hade jag utan synnerlig
eftertanke verkstält allt, hvad Hiram befallt mig; jag
kopierade åt honom de mest krångliga namnteckningar
så likt; att jag icke sjelf skulle kunnat säga, hvilket
som var det verkliga eller det falska, och skref bref,
qvittenser och reqvisitioner, om hvilkas bruk jag var
okunnig; ty saken var, att jag aldrig varit road af
sådana tankar, som kunnat gagna mig, eller sådana
handlingar, som upprepas regelbundet och blifva
arbete ... jag ville helst latas och ligga i solmaset för
att titta på träden och höra fågelsång eller bullret
af vagnarne och sorlet af menniskorna på gatan ...
jag fann mitt lif hos Hiram Thurn lätt och behagligt
nog och inbillade mig, att jag en dag skulle kunna
med pensel och färger kopiera allt, hvad jag såg
omkring mig, lika troget och väl, som jag efterapade
namn och handstilar, några oregelbundna pennstreck
och kråkfötter utan allt intresse och all skönhet, och
om jag fick försöka något sådant, då först skulle jag
känna mig riktigt belåten ... jag ville bli målare,
ser du ...

"Nå, en vacker dag lägger Hiram framför mig
tvenne likadana banksedlar af obetydlig valör och
säger:

"Daniel, se noga på de der båda och säg mig,
hvilken af dem du skulle vilja behålla."

"Jag behöfver min sann icke se mycket noga
på dem för att välja," svarade jag skrattande och
upptog den ena. "Den der är falsk, det är icke svårt
att finna."

"Nej, det är sant; men likväl har jag i en
handelsbod mottagit den såsom giltig; ingen har
misstänkt den, efter den tydligen är nött och gammal.
Jag tror du skulle kunna göra en dylik bra mycket
skickligare," tillade han med en blinkning, som gjorde
mig underlig till mods.

"Hvarför mottog ni den, då ni såg att den var
falsk?" frågade jag tvekande.

"Det skulle varit dumt att bråka om dylikt
inser du icke, att så länge den kan upprätthålla sitt
värde, så är den god nog och eger det i sjelfva
verket ... det är ingen, som har någon skada deraf."

"Jag tyckte att han hade rätt. Det der det
är ingen, som har skada deraf bestämde mig. Ifrån
den dagen gjorde jag falska sedlar, lika bra som jag
förut skrifvit falska reverser och dylikt.

"Allt gick bra en tid bortåt; men sjelf hade jag
föga eller ingen fördel af mitt arbete, ty under sken
af försigtighet ville Hiram aldrig låta mig använda
något deraf. Jag tror, att han hade agenter i andra
städer för detta ändamål. Jag fick i alla fall
tillräckligt pengar för att kunna föra ett muntert lif,
det vore orätt att säga annat, och Mylitta var den
grannaste dam i hela New-York, liksom hon var den
vackraste; men jag kände mig icke riktigt nöjd ändå."

"Hvad fan ville du då ha? Då man kan konsten
att skaffa sig pengar, behöfver man icke mer här
verlden; det är just den hemligheten, hvarpå jag
spekulerat i hela mitt lif."

"Men då man hvarje dag har ett rep och en
galge i perspektiv, så är nöjet ändå mycket blandadt."

"Det är väl så ... Nå väl, hur undgick du att
hinna ditt perspektiv?"

"Genom medlidandet för mina sjutton år. Jag
sitter en dag, instängd som vanligt, i ett rum af
jordvåningen, der Hiram inrättat min verkstad, helt
och hållet skild från den lilla våning, vi bebodde, då
genom fönstergluggen inkastades till mig en
papperslapp, hvarpå med blyerts voro skrifna dessa ord:

"Rädda dig i ögonblicket, vi äro upptäckta.
Kanske återse vi hvarandra aldrig. Farväl!"

"Det var Mylittas stil; och gripen af
förskräckelse rusade jag upp för att förstöra och uppbränna
allt, som kunde bevisa vårt yrke. Jag hann
emellertid icke mera än att i förvirringen kasta allt om
hvartannat i vild oreda, då ett häftigt slag på dörren
förlamade mig.

"Några minuter derefter hade polis tjenstemännen
inträngt och bemäktigat sig både mig sjelf och allt,
som fans i rummet. En half timme derefter satt
jag inom lås och bom, och inom åtta dagar var jag
dömd att hängas.

"Man sölar icke i Amerika, som du vet, men
min ungdom och mitt utseende hade rört qvinnorna,
som afhört ransakningen; och som den allmänna
meningen, och i synnerhet qvinnornas mening, ofta
är mäktigare än lagen, så mildrades domen till trenne
års tukthus.

"Först vid ransakningen fick jag veta, att Hiram
haft en ordentligt organiserad byrå för förfalskande
af namn, dokument, reverser och dylikt, att hans
biträde betaltes mycket högt, varit mycket anlitadt
och skulle kanske fortsatts ännu länge, om icke
Mylitta i barnsligt öfverdåd kommit att handskas
oförsigtigt med en af mina falska sedlar. Vissheten om
att både hon och jag varit redskap i den skurken
Hirams händer väckte deltagande för mig ... ett
deltagande, som visade sig i trenne års fängelse ...
Trenne år! ... förstår du detta?" utropade Daniel
och steg upp med sammanbitna tänder och
gnistrande ögon.

"Då jag kom ut derifrån, var jag ett benrangel,
sådant du nu ser mig, och allt sedan har jag icke
kunnat få något kött på benen eller någon styrka i
musklerna.

"Hiram var borta. Han hade undkommit,
lemnande mig i sticket, och Mylitta hade han medtagit."

"Men hör nu på, Daniel," sade Skeyler, då Clark
tystnade. "Hvad hade det väl gagnat dig, om Hiram
låtit hänga sig; tvärt om hade du då troligen fått
göra honom sällskap, då man nu deremot fann dig
mera olycklig än brottslig; och hvem vet, om icke
Hiram, då han undkom, hoppades att en dag kunna
godtgöra dig, hvad du fått lida för honom?"

"Men att draga äfven Mylitta i förderfvet ..."

"Han räddade henne ju; ifall hon följt honom,
kan du vara säker att det skedde frivilligt ... Hur
vet du emellertid att hon var med honom?"

"Jag träffade någon, som sett dem båda."

"När och hvar?"

"Strax efter sedan jag utkommit ur fängelset.
Jack Love, en matros, som jag händelsevis träffade,
berättade mig, att just vid den tid, då jag blef
häktad, hade hans fartyg legat segelfärdigt i hamnen;
kaptenen ämnade lyfta ankar hvilket ögonblick som
helst, men kocken, som fått lof att gå i land på
förmiddagen, hade ännu icke återkommit.

"Det var en gammal stadig karl, som rest med
honom i flere år, han var icke opålitlig eller
vidlyftig på något vis, och kapten ville ogerna lemna
honom qvar, helst ingen fanns, som kunde ersätta
honom.

"Medan han och styrman rådslogo härom på
kajen, kommo tvänne sjömän bärande en kista, som
de nedsatte strax bredvid dem. Den ene aflägsnade
sig genast, men den andre som hade en stor
plåsterlapp öfver det ena ögat, stod qvar och såg sig
omkring med bestörtning, liksom han sökt någonting,
och sade slutligen, lyftande på mössan:

"Ursäkta, har icke skeppet Neptun legat här
bredvid?"

"Jo, men det lyfte ankar och gick utför
strömmen för två timmar sedan," svarade styrmannen.

"Den främmande sjömannen utstötte en ed och
berättade att han blifvit inskrifven som kock på
detsamma och skulle följa med.

"Då kan du få följa med oss i stället, ty vi
vänta förgäfves på vår egen, som troligen försinkat
sig och kommit i krakel, liksom du ser ut att hafva
gjort," sade kaptenen skrattande och pekade på
plåsterlappen.

"Den främmande syntes villrådig och påstod att
han fått löfte om mycket hög hyra, men som
kaptenen var angelägen att få gå ut med ebben, var
saken snart afgjord och den främmande kocken
om bord.

"Love, som berättade mig detta, blef just
kommenderad att hjelpa honom med hans kista, och
han anmärkte skrattande, att den hade så många
borrade hål på sidorna, att den mera liknade en
fisksump; också var det så, att min egen syster Mylitta
var inlåst i kistan och den främmande kocken på
skeppet Neptun var ingen annan än Hiram Thurn,
som på detta sätt kom öfver till England."

"Men, för fan; flickan kunde väl icke ligga i
kistan hela vägen heller?" sade Skeyler, som höll
flaskan upp och ned öfver sitt glas, för att samla
de sista dropparne konjak deri.

"Nej, det förstås; hon kröp nog fram, när man
väl kommit ut på hafvet, men hur hon lyckades
att blidka kaptenen och få följa med som
passagerare, det vet jag icke ... Hiram hade nog äfven
annat i kistan, som kunde försona honom, tänker
jag ... Allt nog, de kommo till Europa, och jag vet
äfven att de båda varit sedda i Paris, och det är
just dit, jag ämnar mig, bara något tillfälle gifs
dertill."

"Du nämnde aldrig något om att söka Hiram
eller din syster, då vi träffades och voro tillsammans
för ett år sedan?"

"Nej, vi kommo icke att tala derom ... det var
ett så ruskigt handtverk, du ledde mig in uti, att
man aldrig derunder var böjd för språksamhet," sade
Daniel och strök med handen öfver pannan.

"Åh, jag kan icke säga. Det var en lätt 
förtjenst ... tjugo till trettio dollars, ibland mer, på en
enda natt."

"Men hvilken natt! ... Husch, jag glömmer aldrig
den första ..."

"Det är också alltid det första steget, som kostar
mest på; men du, som har ett sådant der ömtåligt
samvete, kunde åtminstone der vid lag trösta dig
med Hirams ord, att "det var ingen, som hade någon
skada deraf", inföll Skeyler med sin vanliga ohejdade
munterhet.

"Jag mins det der så väl ..." återtog Clark tankfull, 
utan att gifva akt på sin kamrats afbrott. "Jag
stod och tittade ned i vattnet, helt sent en qväll,
alldeles som för ett par timmar sedan, och tänkte,
när jag såg min egen eländiga fysionomi afspeglas,
att den icke mycket liknade den, som min stackars
mor smekt så ofta, och att, om de stackars mödrarna
skola få någon ro i himlen, så kunna de åtminstone
icke hålla sina löften att vaka öfver de barn, de
lemna qvar på jorden ... medan jag stod så der, så
nämnde du mitt namn, precis som nyss. Dagen förut
hade jag sluppit ut ur fängelset, och friheten, utan
pengar och utan bröd eller vänner, föreföll mig just
icke mycket rolig; du föreslog mig en affär, på hvilken 
jag innan dagningen skulle kunna förtjena så
mycket, att jag kunde lefva godt och roa mig i åtta
dar ... det var lockande och jag följde med."

"Ja, men först sedan jag försäkrat dig, att vi
icke skulle göra någon lefvande själ för när, utan
tvärt om en stor tjenst åt menskligheten."

"Du gjorde så ..."

"Och sade jag icke sannt?"

"Jo visst, men ..."

"Du är kanske rädd för spöken?"

Skeyler skrattade åter sitt råa bullersamma
skratt, men Daniel ryckte på sig och sneglade åt

sidan, bortåt rummets mörka hörn, med ett uttryck,
som om han icke varit fri för en dylik fruktan.

"Det var beckmörkt, och du förde mig med dig,"
återtog han halfhögt, "vi gingo ända ut till kanten
af staden, och vid ett af de sista gathörnen förenade
sig tvenne andra karlar med oss. Du bjöd oss alla
på en konjak, som du medfört, och ni pratade 
muntert om stegar och rep och lyktor och vagnen, som
skulle vänta vid vägen, och jag begrep ingenting
deraf, men kände mig uppfriskad af konjaken och
sällskapet, och så kommo vi ändtligen till ett djupt
dike och en hög häck på en uppkastad jordvall.

"Hvarken måne eller stjernor lyste, men här ute
på fältet var det icke mera så mörkt; då vi nu
kommit öfver diket och genom häcken, upptäckte jag
rundt omkring oss hvita kors och simpla trävårdar
på små gräskullar. Det gick en kyla öfver ryggen
på mig ... jag fann att vi voro på negerkyrkogården,
'de svartas hviloplats', som den kallas ... Stackars
svarta satar! de fingo icke ens der vara i fred och
ro för sina hvite bröders egennytta ...

"Emellertid begrep jag ännu ingenting; det är
icke godt att förstå, att man kan 'göra affärer i lik'.

"Vi smögo oss fram den ene efter den andre,
och du gick i spetsen; ändtligen stannade du vid en
nyss igenkastad graf, och både du och de andra 
framdrogo undan edra rockar spadar, som varit 
sönderskrufvade för att kunna döljas, och som ni nu helt
hastigt hopsatte. Ni började gräfva i den lösa mullen
och tillsade mig att stå på vakt för att lyssna, om
någon skulle nalkas, hvilket då alls icke var troligt
midt i mörka natten.

"Allt djupare kommo ni ned i jorden och allt
ängsligare kände jag mig, under det jag funderade på
vårt företag; slutligen, då ni kommit tillräckligt djupt
för att icke kunna synas, påtände ni en lykta der
nere i grafven och snart stötte edra spadar emot
likkistans lock. Ni ropade åt mig att nedsätta stegen
och kasta ned repen, som alltsammans varit gömdt
i häcken, och nu måste jag hjelpa till att upphissa
detta redan begrafna lik, hvars värde jag icke kunde
begripa, och ur stånd att längre tygla min nyfikenhet
och vämjelse, fordrade jag en förklaring deröfver.

"Vi sälja det till läkarne på anatomisalen, svarade 
du mig, och allt blef mig klart, ehuru icke
mindre motbjudande."

"Pah! Du insåg ju, att vi gjorde vetenskapen
en tjenst och hade väl förtjent våra dollars, då 
fördomen var så stor, att läkarne aldrig kunde få ett
kadaver på annat sätt," inföll Skeyler och strök sig
på knäna. "Emellertid blef konkurrensen snart allt 
för stor; likstölderna blefvo moderna, och vi blefvo 
upptäckta."

"Nej, det var icke derför ... Vet du hur saken
blef känd? Jag fick reda derpå sedan."

"Nå väl, på hvad sätt?"

"En natt, då du skickat mig förut, medan ni
togo reda på stegen, syntes framför mig någonting
hvitt, som rörde sig framåt i samma riktning, som
jag skulle gå, och stannade just vid den graf, till
hvilken vi ämnade oss. Jag kände mig icke riktigt
väl till mods, men närmade mig likväl, då i 
detsamma ett klagande tjut nådde mitt öra och afbröt
tystnaden der ute, och jag begrep nu att det var en
hund, en liten hvit pudel, som lagt sig ned och krafsade 
i mullen på grafven.

"Då jag tog fram min spade och började gräfva,
såg han på mig med kloka och bedjande ögon och
gick att lägga sig i gräset bredvid, för att bevaka
alla våra rörelser. Ni andra, som nu äfven kommit
dit, märkte honom icke, och jag hade ingen lust att
säga någonting, men då kistan slutligen upphalades
sprang han fram och kastade sig tjutande öfver den."

"Ah, jag mins nu det der," sade Skeyler, "vi
blefvo alla förskräckta och trodde oss upptäckta, och
Tom Boyle höll på att krossa hans skalle med spaden,
men han kom undan och syntes icke mer."


"Jag såg honom jag, emellertid. Han följde oss
på afstånd hela vägen genom staden och hade stannat
vid dörren till institutets likkällare.

"Den döda, som vi fört dit, hade varit en ung
mulattska, och hennes man, som var en fri neger,
och som såg grafkullen uppkastad och ordnad, så som
den varit förut, misstänkte ingenting på flere dar,
förr än han saknade hunden, som brukade följa honom
dit och stanna der, och händelsevis, då han gick
förbi, fann honom, utsvulten, liggande vid porten till
ett hus, hvars bestämmelse han då icke kände. När
han icke kunde förmå hunden att följa sig, anade
han någon hemlig orsak dertill och fick reda på saken.
Det var på detta sätt, man blef tvungen att efterspana 
tjufvarne."

"Nå, det var icke så farligt; man hade länge
vetat om den der trafiken, utan att göra något deråt;
de, som ertappades, fingo endast en varning, ett svart
lik måtte icke vara af någon synnerlig betydelse, och
jag tycker det är orättvist, att man icke får taga
hvad ingen menniska vill ha," sade Skeyler, som under
det han pratade, för öfnings skull blandade och slog
volter med de gamla korten på bordet framför honom.

"Jag tycker mig emellertid ännu ibland se den
lilla hvita hunden framför mig i mörkret och höra
hans tjut i sömnen."

"Det är väl endast, när du fylt din mage med
rostbiff och pastejer, och sådant kommer icke ofta
på ... Vet du hvad? ... Jag har just nu något att
föreslå dig, men det är en finare affär."

"Låt höra; jag är i stort behof af pengar ...
På det första härberge här dit jag kom, stal man
ifrån mig min hyra; och jag har nu gått omkring
som en tiggare ..."

"Det syns också på dig ... Men innan jag säger
ett ord, måste du lofva mig att glömma allt groll
till Hiram Thurn. Du har intet skäl att hata honom;
det är just han, som hjelpt dig fram i verlden ..."


"Är du galen!" utropade Daniel med ett 
hånskratt. "Hjelpt mig in i fängelse och uselhet och ..."

"Se så, tig och var förnuftig. Jag kunde säga
dig något, som komme dig att ändra tankar."

"Aldrig i verlden! Jag svär att..."

"Vänta, Clark! ... Hör på hvad jag säger."

"Så ro fram med hvad du vet om honom...
Hvar finns han? ... Hvar finns Mylitta?" utropade
Daniel lifligt och med ett annat uttryck i rösten.

"Om jag visste det, tror du jag skulle säga det,
då jag hör hur enfaldig du är."

"Men hvad böfveln har du fattat för en öm
vänskap för den skefögde skojaren?"

"Det skall jag berätta dig. Hiram är rik nu,
och det är af honom, den affär beror, hvarom jag
vill tala med dig."

"Åh, om Hiram har sin hand med i spelet, då
må du söka dig en annan kamrat än mig ... Han
har olycka med sig."

"Som du vill; jag tänkte tjena dig, och efter som
du ville återse din syster ..."

"Är Mylitta ännu med honom? Hur skall jag
finna henne?"

"Hör på, Clark; din syster är nu en förnäm
dam, och det har hon Hiram att tacka för."

"Du ljuger," sade Daniel långsamt och misstroget,
i det han sökte dölja den rörelse, som Skeylers ord
åstadkommo.

"Jag ljuger icke; hvad skulle det tjena till ...
men som du icke vill vara med om vår affär, så är
det icke värdt att tala om det der mera."

"Hvad har Mylitta med din affär att göra?"

"Mycket; det är genom henne, som Hiram kan
disponera kontanter."

"Se så, sjung ut och säg mig sanningen ... Jag
vill återfinna Mylitta på hvad vilkor som helst."

"Nå väl, det låter höra sig. Men om du står
vid de der orden, så måste du lofva att vara i fred

och kamratskap med den, som gäller för att vara
hennes bror, med Hiram Thurn."

Blodet rusade upp till Daniels gulbleka panna,
men han beherskade sig, sänkte hufvudet och teg,
liksom öfverläggande med sig sjelf.

"Jag ansvarar dig för," återtog Skeyler, "att
du aldrig under hela ditt lif skulle återfinna din
syster, om du lemnas åt dig sjelf. Mylitta lefver
icke mera i den verld, der du och jag vistas; hon
bär ett annat namn och du har ingen aning om,
hvar du skulle söka henne ... Jag säger dig ännu en
gång, Hiram Thurn vill dig väl, och det är endast
genom honom, du någonsin kan få träffa Mylitta."

"Nå väl, jag lofvar att icke bemöta Hiram som min fiende ..."

"Du lofvar det som ärlig kamrat, på heder och tro?"

"På heder och tro."

De båda skälmarne, förfalskaren och liktjufven,
begagnade samma ord som hederliga män, de utbytte
ett handslag och ett löfte sig emellan, och de skulle
troligen hålla detta löfte, hvaraf de ansågo sig bundna;
ty utan att reflektera deröfver, kände de styrkan af
det axiom, att <i>heder och tro</i> — åtminstone i vissa
saker, inom vissa gränser — äro lika nödvändiga för
menniskornas sammanlefnad, som luften är nödvändig
för deras lungor. Det är det enda, hvaraf man kan
draga oändliga konsekvenser och få tillfredsställande
resultat; och hvem vet, om icke <i>pålitligheten</i> af denna
heder och tro är större skälmarne emellan, än mellan
dem, som man i dagligt tal med ett elastiskt uttryck
benämner "hederligt folk".

*

</chapter>


<chapter name="2."> 
<h1>2.</h1>

"Ja, så står det till. Nu vet du om saken lika
mycket som jag sjelf," sade Bill Skeyler, då han slutat
sin historia om Hiram Thurn, kemisten från 
Philadelphia, och hans förmenta syster, den vackra 
Mylitta, som nu var baronessa och en rik enka.

"Men jag vet likväl ännu icke, hvar min syster
finns och hvad namn hon nu bär," svarade Daniel
otåligt.

"Derom får du fråga Hiram sjelf, ty detta har
han icke sagt mig; emellertid är det han och en
fransman, vicomte de Sauval, som han lärt känna i
Paris, hvilka anskaffa pengar till affären; de halfvera
derom, men planen, som är mycket konstig, är vicomtens, 
och ingen annan än han förstår den heller; 
jag vet derom endast, att det fordras ett visst antal
pålitliga personer, af hvilka hvar och en har ingenting 
annat att göra, än att blindt och noggrant lyda
vicomtens order, och de få derför en viss andel af
den slutliga vinsten. Han har sysselsatt sig med
sådana der spekulationer i alla sina dagar, efter hvad
Hiram säger, och de hafva förr haft någon dylik
affär tillsammans i Paris; då lyckades den icke riktigt
bra, men nu har vicomten utarbetat och begrundat
den bättre och är säker på sin sak.

"Alltsammans är dessutom fullkomligt ärligt och
tillåtligt, och vi riskera icke det minsta klammeri
med rättvisan, och ingen förlust heller, vi andra, som
ingenting ega. Du förstår, det är som ett 
schackparti, der vi alla endast äro pjeserna, hvarmed 
vicomten opererar ... Vi skola nu i natt spela öfver
pjesen, för att se hur den tar sig ut i praktiken, ty
för att vara fullkomligt säker på den utgång, han
önskar, vill vicomten se hela saken utförd 'in effigie',
som han säger.


"Han och Hiram hafva hyrt en passande lokal
här i Kehrwieder, der man kan vara ostörd, och det
är genom dem, jag blifvit så här klädd och uppsnyggad. 
Det hade väl annars aldrig fallit mig in att
stubba af mitt skägg och hår på detta sätt, men det
är just detta, som ger mig ett så redbart och städat
utseende, efter hvad vicomten påstår."

"Och det är också sannt; jag skulle icke hafva
tänkt mig att du kunde se ut så här," inföll Daniel
och mönstrade sin kamrat från hufvud till fötter
med beundran.

"Nå, vi få nu se, hur det lyckas med dig," återtog 
Skeyler och gick att draga fram ur vrån den
gamla kappsäcken, hvilken i sjelfva verket icke var
så tom, som han såg ut.

"Här har jag en hygglig utstyrsel åt dig. 
Vicomten tror, att du skall komma att se ut som en
förnäm herre."

"För fan! Hur kan han göra mig den äran
att tro någonting i den vägen?"

"Han vet hur du ser ut; då vi voro i 
förlägenhet för ännu en person, som fattades i antalet,
tänkte jag på dig, när jag hörde att du fanns här i
Hamburg, och beskref ditt utseende ... Se så, kläd
dig nu fort; jag lofvade att söka upp dig och 
medföra dig, om det var möjligt, till klockan tolf, då
vi samlas."

Skeyler hade upptagit ur kappsäcken en modern
och ganska fin rock och allt tillbehör för en man af
verld, och bredde ut alltsammans på brickan, der
maten nyss varit.

"Bovenbram och toppsegel! — som styrman brukade 
säga," utropade Daniel skrattande och förvånad,
"inte kan jag låta kalfatra mig med de här 
klutarne! ... Se, sådan skjorta och halsduk och väst! 
Regera och besitta! jag har icke ens på nära håll
sett dylikt sedan jag var på Hirams kontor i Newyork."

"Skynda dig nu; klockan lider till tolf!"

"Jag borde kanske tvätta mig också?"


"Ja, för tusan, det vore så mycket bättre ...
jag skall försöka att skaffa dig en skål vatten."

En half timme derefter var den stackars 
trashanken, som stått på bryggan vid Dower-Fleth, 
omklädd och förvandlad ifrån en utsvulten hamnbuse
till en förnäm rumlare, en blaserad, utrucklad 
gentleman, hvars omisskänneliga skönhet och vackra figur,
blifvit härjade och förstörda af dyrbara orgier.

Det finns ett ordspråk, som säger, att "kläderna
göra mannen", och ehuru detta onekligen är en
skräddartanke, så saknar den likväl icke all sanning.

Daniel Clark i den smutsiga skjortan, den buckliga 
hatten och de tunna trasiga stöflarne var icke
densamme som Daniel Clark i den eleganta promenaddrägten, 
hvilken vicomte de Sauval utvalt åt honom;
han kände det mycket väl sjelf och antog omedvetet
en hållning och en min, som kanske ursprungligen
var hans naturliga, och som lika litet liknade den,
hvarmed han nyss beskådade den döda katten i 
kanalens dy, som hans klädsel då och nu liknade
hvarandra.

"Attan tusan! Hvad du ser präktig ut!" sade
Skeyler belåten och gick med ljuset rundt omkring
sin vän, för att beskåda honom på alla sidor. 
"Vicomten skall bli nöjd med oss, ty det är af vigt att
vi se ut som hyggligt folk allesammans. Hur har
du helt hastigt kunnat växa så här? Du var nyss
krokryggig som en gammal åkarhäst och nu är du
halfva hufvudet längre än jag. Bra, min gosse! Du
ser nu så stursk och försmädlig ut, som om du sjelf
hette vicomte de Sauval i stället för Daniel Clark."

"Ser vicomten då så stursk ut?" sade Daniel,
som gjorde ett fåfängt försök att spegla sig i 
konjaksflaskan, det enda blanka föremål som fanns i
rummet.

"Nej, långt derifrån; men jag mente bara för
det adliga namnets skull ... Se så, låt oss nu basa
i väg; jag hör klockan slå i S:t Catharina."


Skeyler blåste ut ljuset, stoppade nyckeln i fickan,
sedan han låst dörren, och båda två famlade nu i
djupa mörkret utför trappan till nedra förstugan.

Det ensliga ljuset, som ifrån balkongen för ett
par timmar sedan spridt sitt sken öfver gården, lyste
nu icke mer, men man kunde likväl se, att det icke
var mörkt innanför de fönster, som lågo midt för i
andra våningen.

Ingenting kan se mera ruskigt och skräpigt ut
än på detta sätt byggda hus, med våningarna ofta
skjutande ut öfver hvarandra eller omgifna af gallerier 
utan både form och färg; gården derunder blir
mörk, och man fruktar i hvarje ögonblick att denna
hopgyttrade gamla murkna träbråte skall falla öfver
ens hufvud, då man går derunder.

Emellertid ser hvarje hus på denna gata nästan
ut på samma sätt inåt gården; man skulle tro dem
med afsigt inrättade till smyghål för all slags smuts,
för mörker och osunda ångor; och det skulle icke
vara någon lätt sak att ertappa den, som ville 
undkomma eller gömma sig i dessa labyrinter, hvilka,
likt kaninhålor, hade oväntade utgångar öfver allt.

Men liksom invånarne på sådana ställen ega en
märkvärdig förmåga att igenkänna och återfinna 
hvarandra, så hafva de äfven förmågan att genast med
lätthet orientera sig der.

Skeyler tycktes således fullkomligt hemmastadd,
och följande den smala och mörka förstugans 
krökningar, förde han sin kamrat med sig genom skrubbar
och vinklar, ömsom uppför några trappsteg, ömsom
ned, tills man kommit omkring halfva huset och ändtligen 
stannade vid en stängd dörr.

Han slog ett enda slag derpå och hvisslade sedan,
på ett egendomligt sätt, under det han famlade 
omkring för att förvissa sig om att ingen obehörig 
möjligen fanns i närheten.

Efter ett par minuter sköts en liten lucka på
dörren undan och ljusskenet derifrån strömmade ut
öfver de båda kamraternas ansigten. Skeyler 

vexlade några ord med en person innanför, och dörren
öppnades.

De hade inkommit i ett litet rum eller tambur,
der en lampa brann upphängd på väggen, hvilken
var svart och rökig som en skorsten, en dörr midtför 
stod halföppen, och ett starkare ljussken och
flere personer syntes der inom.

Vinkande åt den något försagde och tveksamme
Daniel att följa sig, steg Skeyler öfver tröskeln, under
det att dörrvaktaran gjorde ett tecken åt dem att
lemna sina hattar qvar i hans vård.

Der inne, i en temligen stor, men låg och 
snuskig sal, fanns midt på golfvet ett stort bord 
öfverklädt med en grön duk. En krets af nio personer,
alla välklädda, tysta och högtidliga, stod der bredvid,
samlad omkring den tionde, som tycktes helt lågt
hålla något föredrag för dem, och hvars hufvud höjde
sig öfver de andres. Detta hufvud var detsamma,
som för ett par timmar sedan synts bredvid Hiram
Thurns i fönstret utåt gatan, då Skeyler och Daniel
gingo förbi.

Det tillhörde en man mellan femtio och sextio
år, och ehuru pannan och hjessan voro alldeles kala
och endast en krans af kort, svart vågigt hår, blandadt 
med ett och annat strå af silfver, omgaf tinningar 
och nacke, var det ovanligt vackert.

De stora svarta ögonen med tjocka halfslutna
ögonlock, de skarpa bågiga ögonbrynen, läpparnes
behagliga form, den höga örnnäsan och de tjocka
svarta mustascherna — allt förenade sig till en af
dessa stereotypiskt aristokratiska fysionomier, som vi
vant oss att anse för destinguerade.

Just som de båda kamraterna inträdde, kastade
denne man en stolt och lugn herskarblick omkring
den dunkla salen och den tvetydiga församlingen; 
troligen hade han fordom med lika mycken sjelfkärlek och
suffisans blickat omkring sig i de mest eleganta 
salonger och den finaste och förnämsta sällskapskrets.
Han gick emot de ankommande, och Skeyler, som fått

en något dum min och tafatt hållning — generad
som han kände sig af alla dessa snygga rockar, hvilka
likväl endast sutto på män, mer eller mindre lika
honom sjelf — sade halfhögt och bugande:

"Herr vicomte de Sauval; detta är min vän,
Daniel Clark från Amerika, om hvilken jag talat med er."

"Välkommen, min unge van!" svarade vicomten,
vändande sig till Daniel med ett så nedlåtande och
förbindligt leende, en så fin och utsökt artighet, att
den kunnat passa en furste eller en minister i ett
audiensrum, långt bättre an en gammal afsigkommen
vinglare i en sjömanskrog på Kehrwieder.

"Ni ansvarar för er väns förstånd och
tystlåtenhet, Skeyler?" tillade han, mönstrande Daniel, som
å sin sida fann sig på ett sällsamt sätt träffad af
vicomtens utseende och med en tankspridd och förlägen
min vände bort sina ögon ifrån hans skarpa och
granskande blick.

"Ni har dröjt temligen länge, mina herrar; låt
oss börja; det är redan öfver midnatt ... Skeyler,
underrätta er kamrat hvarom frågan är, han
behöfver icke lång förberedelse för sin rol, och behåll
honom bredvid er, i fall det är första gången, han
står vid det gröna bordet."

"Se här," fortfor vicomten, upptagande ur
bröstfickan af sin rock en hop små papperslappar i form
af kort, som han utdelade till hvar och en af de
närvarande; här äro edra instruktioner, ni anteckna
derpå vinst och förlust som vanligt ... Ni, markis de
Marmont, är chef de parti (han vinkade härvid åt
en lång och stel herre med röd peruk och skarpa,
lurande blickar och gjorde en hänvisande gest åt en
särskild hög stol, som stod vid ena sidan af bordet.)
Och ni, Lebeuf, ar croupier."

En liten svartbrun karl med krusigt hår och
en röd bandstump i knapphålet af sin något
luggslitna rock skyndade fram och placerade sig framför
den så kallade markisen, och snart voro alla dessa
obskura personer: afsigkomna affärsmän, ruinerade
spelare, vinglare och skojare af alla slag, ordnade
omkring det aflånga bordet, hvilket för öfrigt med
sina afdelningar och utmärkta insatsställen, sina
"prisons de Banque", sina i papper inlagda guldrullar,
sitt skrin för banknoter, sin korg för silfvermynt, sin
fördjupning för de afspelade korten, sina upplagda
kortlekar och sin marmortalong, fullkomligt liknade
dem, man ser i hvarje spelsalong, der roulette och
trente-et-quarante spelas.

Vicomte de Sauval stälde sig sjelf vid andra
sidan om bordet midt för croupieren, och kastande
ögonen då och då på ett papper eller ett slags tabell,
som han höll i handen, öfverskådade han galleriet
af spelare omkring sig med en så uppmärksam, spänd
och allvarsam blick, som om han varit en
fältmarskalk, ledande en hel armé.

Bredvid honom upptäckte Daniel nu sin
fosterfar och forne principal, Hiram Thurn, och då dennes
skefva och obestämda ögon med ett slags tillgjord och
sliskig faderlig välvilja mötte hans blick, skiftade
den unge mannen färg och tycktes hafva svårt att
påminna sig det löfte, han nyss gifvit.

Icke ett ljud hördes i salen och croupierens med
ens uttalade ord: Messieurs, faites votre jeu! kommo
Daniel att spritta till.

"Men, för fan! om man skall spela, så måste
man väl hafva pengar," hviskade han förvånad till
Skeyler.

"Pengar äro chimèrer, min vän," svarade hans
granne på andra sidan lika tyst, med en förnäm
vårdslöshet och begagnande ett uttryck, som
sedermera blifvit modernt.

"Har jag glömt att lemna dig dem?" sade
Skeyler i samma ton, med fullkomligt allvar, trefvande i
sin rockficka och lemnande sin kamrat en full börs,
som han uppdrog derur.

Denne hade svårt att qväfva ett uttryck af
öfverraskning och vild glädje. Penningar äro för
sådant folk som han ett rusgifvande medel, en

guddomlighet, hvars blixtsnabba, lifvande kraft flyger
som eld genom deras ådror.

Den utsvultna, förlorade trashanken, som redan
för ett par dagar sedan sett den sista skillingen af
sin hyra som matros försvinna för en sup, kände sina
ben darra af rörelse vid den oväntade åsynen af
denna börs som gömde den förmenta 'Diva moneta'.

Han hade emellertid knappt fått den i sina
händer, innan han fann den misstänkt, och då han
öppnade den och tittade deri, var han nära att kasta
den i hufvudet på sin förrädiske vän.

"Spelmarker! ingenting annat ... Är du galen!"
utropade han helt högt, med vredens och
missräkningens blixt i sina håliga ögon.

"Tyst! Alltsammans är ju en komedi, förstår
du ... men en förbannadt vigtig komedi som snart
skall blifva verklighet ... vi skola spränga banken i
Homburg eller Wiesbaden en månad härefter, lika säkert
som vi i natt spränga denna, och benbitarne blifva
då förvandlade till floriner, begriper du ... Gif akt
emellertid på dina spelmarkers olika påskrifna valör
och gör din insats så, som ditt kort utvisar."

Skeyler hade rätt; alltsammans var blott en
komedi, på hvars lyckliga utgång den gamle, rutinerade
spelaren och industririddaren vicomte de Sauval
grundade hoppet om en omätlig vinst. Det var
repetitionen af en pjes, författad under de skuggrika
alléerna i Homburgs park; en invecklad och ganska
snillrik plan, uppgjord under spellyckans vexlande,
förvirrande och mångåriga vindkast omkring de gröna
borden i Wiesbadens praktfulla salonger; och om
polisen skulle hafva öfverraskat detta tysta nattliga
sällskap i Kehrwieder och sett de bleka uppmärksamma
ansigtena i den dåliga belysningen vexla färg och
förvridas vid utropet: "Rouge perd, couleur gagne!"
skulle, den utan tvifvel vid ertappandet af endast en
massa spelmarker hafva trott på något trolleri, någon
obegriplig förblandning af en mästare för alla
hexmästare.

Den trollkarl, som här dref sitt spel, var också
oupphinnelig, ty det var den hägrande
föreställningen, det vilda, lidelsefulla begäret efter en slutlig
afgörande vinst.

*

</chapter>
<chapter name="3.">

<h1>3.</h1>

Bill Skeyler hade sagt sannt, då han för Daniel
berättat, att Mylitta Thurn, som för mindre än ett år
sedan varit brud i Berns domkyrka, nu var enka.

Det förrädiska skimmer af helsa och lefnadsmod,
hvilket, likt en af dessa flyktiga hägringar af föremål,
som aldrig finnas, lagt sig öfver hennes makes, baron
Josef Rosenheins sjukliga ansigte vid uppflammandet
af den förbjudna kärleken, hade emellertid redan en
månad efter hans giftermål försvunnit och lemnat
rum för en afmattning, som tycktes vara förebud till
den af läkarne förespådda katastrofen.

Det var en solig morgon sex veckor efter de
nygiftas återkomst till det gamla slottet i la Tour de Peilz.

Ehuru egaren med sin unga friherrinna alltjemt
vistas der, synes det lika tyst och ödsligt som förr.
Klockan är också endast sju på morgonen, gardinerna
i den bebodda delen af öfre våningen äro ännu
fördragna, men i den stora salongen går baronens
kammartjenare, Wenzlav, sysselsatt att damma de tunga
fåtöljerna och deras medaljongformiga stoppade
ryggar, de smala, slipade spegellampetterna på väggarne
och de lackerade kinesiska skåpen i hörnen.

Han har nu slutat och går tyst som en ande
genom matsalen utanför, för att lyssna vid sin
herres sängkammardörr. Det drag af oro och
bekymmerfullt deltagande, som hvilar på hans ansigte,
förändras derunder till bestörtning och harm, han drar
sig hastigt tillbaka och mumlar:

"Hon ar derinne! ... Hon vill då bestämdt hans
död! ... Doktorn har ju sagt henne, att den minsta
oro eller sinnesrörelse är farlig, att han bör vara i
stillhet och ... nå, nå, hon är ung och kär, kan jag
tro ..." tillade han, suckande med en viss resignation
och smög sig med sin damborste utför trappan, gick
igenom den kalla och fuktiga stenförstugan i nedra
våningen och knackade på hushållerskans dörr i östra
korridoren.

Den öppnades emellertid icke, men då han vände
sig om för att gå tillbaka, kom den, han sökte, in
ifrån borggården, bärande en korg med ägg och
grönsaker.

Den stackars fru Ditt hade sedan sin husbondes
återkomst undergått en lika sorglig förändring som
husbonden sjelf; hon var afmagrad och blek som en
skugga och hade i sina förr så hvassa och
ondsinta blickar en skygghet och oro, som ingåfvo
medlidande.

Då hon fick se kammartjenaren, vinkade hon
honom att följa sig till köket, bredvid hennes eget
rum, och inkommen dit, nedsatte hon sin korg och
suckade, som om det varit en qvarnsten hon burit.

"Hur står det till med er i dag, fru Ditt? Ni
ser klen ut!" sade Wenzlav och satte sig ned vid
den stora spiseln, der elden lyste fram ur fyrhålen,
som vid den tiden brukades, och på hvars blanka
jernhäll fru Ditt hade framsatt pannor och kastruller,
för att tillaga frukosten.

"Jag ser klen ut!" upprepade hushållerskan.
"Jo, jag skulle väl tro det ... Jag stapplar emot min
graf ... och det är dit, man vill ha mig ... en
trogen tjenarinna är numera i vägen, förstås ..."

"Ni tycker inte om den unga friherrinnan? ..."

"Jag?" afbröt fru Ditt med förskräckelse och
såg sig omkring i köket. "Hvad säger ni, Wenzlav!
Hur skulle jag kunna annat än ... än ... älska min ...
matmor," tillade hon stammande, allt under det hon
kastade förvirrade blickar åt dörren och fönstret.

"Sannerligen tror jag icke, att ni fruktar, det
friherrinnan står någonstans och lyssnar på er?" sade
Wenzlav skrattande.

"Tyst, tyst, för alla helgons skull! ... Gör mig
icke olycklig!" utropade fru Ditt bleknande och sjönk
ned på en trästol med ett ägg i hvardera handen,
hvilka hon kramade så hårdt, att hvitan rann ut öfver
hennes fingrar.

"Jag tror ni blifvit alldeles kollrig, sedan vi
kommit hem ..." sade Wenzlav förvånad.

"Det skulle ni också kunnat blifva, om ni
erfarit detsamma som jag ..."

"Nå, hvad har ni då erfarit? Vår husbonde
reser bort och gifter sig helt hastigt med det
vackraste fruntimmer, man vill se; man kan icke undra
på den saken, ehuru han snart är fyrtio år, men
frestelsen blir så mycket starkare, ju längre det
dröjer; han återkommer med sin fru, som är ung och
glad och sprittande af lefnadslust och oskyldig
barnslighet ..."

"Ung och glad! ... sprittande af oskyldig
barnslighet!" upprepade fru Ditt med dof röst och
skakade medlidsamt och föraktfullt på hufvudet, under
det hon blickade upp åt motsatta väggen, liksom
vädjande till den stora genombrutna sängvärmaren af
messing och alla kastrullerna som hängde der.

"Madonnan och alla helgonen bevare oss för en
dylik oskuld!" tillade hon rysande och knackade nu
ordentligt sönder sina ägg emot kanten af pannan,
der omeletten skulle stekas.

"Jag älskar min husbonde," återtog Wenslav, "och
har alltid hört att ett giftermål skulle bli hans olycka,
och derför har jag groll till den vackra friherrinnan,
det kan jag icke neka till; men ni, fru Ditt, hvad
har ni väl att beklaga er öfver?"

"Jag beklagar mig icke ... har jag någonsin sagt
någonting? ... Himlen bevare min tunga ... jag tiger
som grafven ..."

"Men ni är blek som en nytvättad skjorta och
ser eländig ut ... ni bär på någon hemlighet, fru
Ditt, det finner jag nogsamt, och ni kan gerna
anförtro er åt en gammal vän som jag ..."

"Ack, ack! ... tala icke till mig ... fresta mig
icke att samla olyckan öfver mitt hufvud!" snyftade
hushållerskan, hvars tårar, som hon med sitt förkläde
fåfängt sökte hämma, nu utbröto med våldsamhet.

"Jag skall uppriktigt säga er," återtog Wenzlav
sänkande rösten, "att jag icke är mera belåten än ni ...
jag fruktar min stackars husbonde kunnat göra ett
bättre val, och hans svåger, som kom hit i förra
veckan, den der fule skefögde professorn, tycker jag
alls icke om ..."

"Men han är åtminstone en menniska af kött
och blod som vi ..."

"Ah, hvad anser ni då friherrinnan för? ... En
påklädd halmkärfve kanhända?" inföll kammartjenaren
skrattande.

"Tyst! hörde ni icke någon i korridoren?" sade
fru Ditt hviskande och smög sig bakom honom.

"Men säg mig då hvad ni fruktar ... Ser ni
spöken på ljusa dagen?"

"Ja, ja, både natt och dag ..." mumlade den
stackars qvinnan darrande och fattade om Wenzlavs
arm, den hon fasthöll. "Det blir min död, jag
känner det ... Hon ser på mig med sina förskräckliga
ögon, och hon vet hvad jag tänker ... hon har
förbjudit mig att tala eller ens nämna hennes namn ...
Milde S:t Patrik! hvilket är väl detta namn
egentligen? Jag ryser dervid ... Hon har förbjudit mig
att någonsin lemna detta slott; befallt mig att blindt
lyda henne och, om jag icke gör det, om jag skulle
glömma eller trotsa hennes befallningar ..."

"Nå väl, hvad då?"

"Då ar jag förlorad till själ och kropp ... Ack,
jag visste redan hvad hon gick för, innan hon drog
bort med vår stackars husbonde! ... Hur hade hon
väl kommit hit? Hur kunde hon vara öfverallt i hela
slottet som en ande? Hvarken murar eller lås stängde
henne ute ... jag såg henne öfverallt, ända invid min
egen säng i nattens mörker ... Jag vet, att hon nu,
i denna stund, hör mig, att något förfärligt händer
mig för dessa mina ord, men jag måste en gång tala
till er och säga er hur det står till ... Varna er
herre, Wenzlav, bed honom hemta hit kyrkoherden
med vigvatten och rökelse, för att rädda oss och hela
slottet ifrån denna hexa ... Heliga Guds moder! Visste
jag icke det. Se der! Der är hon! ..." tillade den
arma fru Ditt hastigt och knappt hörbart, darrande i
alla lemmar och stirrande mot dörren, som i detsamma
helt sakta öppnades och visade slottets unga
herrskarinna, den sköna Mylitta, stående på tröskeln.

Med ett halfqväfdt anskri rusade hushållerskan
in i sitt rum, slog dörren igen om sig och föll, halft
sanslös af förskräckelse, ned på sin lilla bönpall
framför en ful madonnabild derinne.

"Jag fruktar hon blir vansinnig ..." mumlade
Wenzlav, som likväl med orolig och villrådig min
afhört hennes förvirrade förtroende.

Den syn, som skrämt den stackars hushållerskan,
tycktes emellertid vara ingenting mindre än
fruktansvärd; den unga friherrinnan — klädd i en lång, hvit
morgonrock, hvars vida kjol och spetsgarneringar hon
hopsamlat för att kunna gå utför trappan och höll
upplyftad som ett draperi omkring sig — syntes i
dörren emot den mörka bakgrunden af förstugan. Hon
var rosig och fager som den soliga nyfödda morgonen
sjelf, hvars strålar ifrån fönstret i detta ögonblick
föllo öfver hennes ansigte och öfver det blonda, ännu
icke ordnade håret, som till hälften hängde ned öfver
hennes axlar, till hälften doldes under en liten hvit
spetsmössa och glänste och skiftade som brons i den
lifliga belysningen.

Hon kastade en hastig blick efter fru Ditt, som
försvunnit, och Wenzlav, kanhända påverkad af hvad
han nyss hört, tyckte verkligen, att i hennes ögon
lyste ett sällsamt, ondskefullt gäckeri och ett hot, som
skrämde äfven honom, under det hon med brådskande
och halfhög röst sade:

"Skynda er, Wenzlav, upp till er herre; han har
fått en svår nervattack och behöfver er hjelp. Jag
har ringt, men hvarken ni eller Annette fanns
tillstädes," tillade hon med missnöjd ton, i detsamma
hon vände om utåt förstugan, följd af kammartjenaren.

"Jag lyssnade och tyckte att baron sof, då jag
gick ned, men troligen har han blifvit väckt af något
buller; han tål icke att bli störd på något sätt," inföll
Wenzlav, som misstänkte sin matmor för någon
oförsigtighet.

Friherrinnan svarade ingenting och båda
skyndade uppför trappan.

Wenzlav gick in till sin husbonde och Mylitta,
som ännu icke var klädd, försvann genom dörren till
sin sängkammare.

Ett par timmar derefter hade fru Ditt sansat sig
så mycket, att hon kunde fullborda sin omelett och
steka sina kotletter, och Annette, friherrinnans
kammarjungfru, en ung flicka som hon medfört ifrån Bern,
bar upp anrättningen, sedan hon dukat frukostbordet
i matsalen.

Här inne promenerade fram och åter på golfvet
baron Rosenheins förmente svåger, "professor" Hiram
Thurn, som han kallade sig, helt ensam, med händerna
på ryggen och ett mycket tankfullt utseende.

Några minuter derefter inträdde slottets
herskarinna, för att göra les honneurs vid bordet, och
professorn gick genast emot henne och sade ifrigt på
engelska:

"Hvad står på, Mylitta? Jag mötte nyss din
mans kammartjenare, som sade, att hans herre var
sjuk. Är det något allvarsamt?"

"Gud vet," svarade den unga friherrinnan,
ryckande på axlarne. "Det är en af hans vanliga
nervattacker, men som efter hvad doktorn säger, en gång
kommer att helt hastigt sluta hans lif."

"Verkligen. Man har då gifvit oss riktiga
underrättelser ... Jag skulle emellertid önska att det
ännu dröjde något ..."

"Hvarför det. Jag har varit gift mer än en
månad, och denna tid har varit tillräckligt lång för att
pröfva mitt tålamod," återtog hon kallt och satte sig
ned vid bordet.

"Men vi äro icke riktigt varma i kläderna ännu."

"Tvärtom, de förefalla mig allt för varma."

"Nå, ja, det är samma sak; vi bära dem i alla
fall icke naturligt och ogeneradt ... Det var en
fördömd otur, som mötte oss genast här. Hvem kunde
föreställa sig något sådant ... Jag kan icke låta bli
att oroa mig deröfver."

Mylitta ryckte åter på axlarna utan att svara.

"Du var för hastig i ditt beslut, och jag ångrar
min eftergifvenhet dervid," fortfor Hiram.

"Hvad var att göra; faran var öfverhängande ...
Du hade inledt mig i denna affär. Jag var aldrig
rätt belåten dermed, men då vi kommit så långt,
återstod intet annat val ..."

"Jo. Det hade funnits ett säkrare medel, som
jag föreslog dig ..."

"Du ville kanske bringa mig dit, der min
stackars Daniel är, eller ännu längre!" inföll Mylitta
häftigt och med låg röst.

"Jag undrar, om du icke just nu har godt hopp
att dela hans öde?" sade Hiram smålende och
hvälfvande sitt ena öga emot taket och det andra med ett
illparigt uttryck mot sin vackra syster, som lagt
gaffeln ifrån sig och tycktes ha förlorat all aptit.

Mylittas fina rosiga ansigte blef hvitt som
perlemor, och hennes ögon kastade liksom ett blåblekt
sken på den förmente brodern, men hon svarade
ingenting och lutade hufvudet tillbaka emot stolryggen.


"Vår ställning har emellertid blifvit förbannadt
svår," återtog denne; "hur vill du fortsätta i längden med
denna hjertnupenhet? ... En enda rask handling, om
också aldrig så djerf, är lättare att dölja än tio små
snedsprång ... Besinna blott hvad som skett; du har
gjort detta gamla slott tiil ditt fängelse ..."

"Eller till ditt ..."

"Bah, jag skulle icke behöfva många dagar för
att vara fri ..."

Mylitta ryste till och blef ännu blekare; hon
tycktes söka efter ord och sade slutligen nästan
bedjande och i hviskande ton:

"Hiram, du skulle icke våga detta ... jag skall
aldrig tillåta det ... Då vi dela vinsten, är det
billigt, att vi dela faran och obehaget. Jag har emel-
lertid tänkt på ett sätt att befria oss båda ifrån dessa
gamla olyckliga murar..."

"Du menar kanske att vår fångenskap icke
behöfver räcka längre, än tills du blir enka och arfvet
är vårt."

"Ja, naturligtvis; men äfven dessförinnan ..."

"Öka icke din oförsigtighet och vår fara, Mylitta;
kom i håg att i detta ögonblick ingenting kan för oss
öppna slottets portar ens för en enda dag."

"Jo, det finns någonting, som eger denna makt,
och det är <i>fruktan</i>."

"Fruktan? Hvad menar du, det är just den,
som håller oss qvar."

"Vår egen, ja; men om vi kunna öfverflytta den
på en annan."

"Hvad menar du?"

"Du har en gång sagt mig, att den häftigaste,
mest förlamande fruktan är ofta <i>den</i>, som är alldeles
ogrundad; och upptäckten af en löjlig och vidskeplig
fruktan har gifvit mig en idé att begagna mig deraf
för en plan, som jag uttänkt."

"Jag förstår icke ett ord af hvad du säger ...
tala tydligare," inföll Hiram otåligt.

"Nå väl, du vet att här finns en gammal
hushållerska i huset. Den dumma och vidskepliga varelsen,
i början förvånad öfver mitt vistande i slottet, som
hon icke kunde förklara, blef först skrämd genom en
tillfällighet och sedan genom några tanklösa och
barnsliga upptåg af mig, utan någon annan afsigt, än att
roa mig åt hennes dumhet. Hon har nu kommit så
långt, att hon anser mig såsom något slags spöke eller
ond ande eller dylikt, och jag har underhållit och
ökat denna tro, än på ett, än på ett annat sätt."

"Nå, hvad fördel kan du väl ha deraf?"

"Den, att hon lyder mig obetingadt; att hon
fruktar mig som hin onde sjelf och anser mig både
allvetande och allsmäktig; hon skulle derför icke våga
bryta emot mina befallningar ..."

"Men det vore likväl för mycket vågadt, att ..."

"Vänta, hör nu på min plan ... Men tyst! jag
tror att Josef kommer hit! ... skulle han redan hafva
hemtat sig så mycket ..." afbröt Mylitta hastigt och
lyssnade utåt salongen, hvars dörr var stängd.

"Ja, verkligen, sätt dig ned vid bordet och låtsa att
äta; jag går in till mig för att sedan komma ut, han
tycker icke om att se oss tillsammans," hviskade hon
och smög sig tyst in genom salongsdörren.

"Nej, herr baronen tycks icke känna någon
slägtkärlek för sin svåger; men jag förlåter honom,"
mumlade Hiram och lade en kotlett på sin tallrik.

Dörren från de vestra rummen öppnades i
detsamma och baron Josef inträdde, stödd på
Wenzlavs arm.

Hans redan förut svaga och sjukliga utseende
hade nu blifvit nästan hemskt; en grågrön färgton låg
öfver hans magra ansigte, hvilket blifvit skrynkligt
som en gubbes, men de djupt insjunkna ögonen
bibehöllo ännu den intelligens och milda glans, som förr
gifvit honom ett så melankoliskt och rörande behag.

"Ah, ni är här, Thurn! Hvar är min hustru?"
sade han matt och med tydligt obehag betraktande
Hiram.

"God morgon, min högt ärade svåger! Hur står
det till i dag? ... Jag är mycket glad att se er uppe,
ty jag hörde med den smärtsammaste oro af er
kammartjenare, att ni mått illa under natten," svarade
Hiram omständligt och steg upp från bordet med
servietten under armen.

"Det var endast en obetydlighet, som nu är
öfver ... genera er icke, fortsätt er frukost."

"Jag tackar! Men ett krampanfall är ofta en
farlig sak ... vi äro alla underkastade förgängelsens lag ...
och jag är säker att ni tänkt på min stackars systers
lott, i fall hon olyckligtvis skulle blifva enka,"
återtog Hiram med högtidlig min, i det han satte sig
ned igen.

"Gå in i friherrinnans rum och fråga Annette,
om hennes matmor ännu är klädd; jag skulle vilja
frukostera med henne i hennes kabinett," sade
baronen, utan att svara på svågerns anmärkning, och vänd
till Wenzlav, som placerat sin herre i en fåtölj vid
fönstret.

"Det är anmärkningsvärdt hvad unga qvinnor
äro tanklösa i fråga om affärer, i synnerhet då
kärleken beherskar dem, och det är derför en nära
anförvandts pligt att ..."

"Friherrinnan är strax färdig och ber baron stiga
in," sade Wenzlav, som nu återkom, afbrytande
professorns harang, och gick att ledsaga sin herre öfver
golfvet.

Hiram blef ensam i matsalen, och baronen gick
långsamt genom ett stort förmak, innanför hvilket
Mylittas sängkammare och kabinett voro belägna.

Detta senare var midt öfver och lika stort som
det, hvari fru Sarassin mottagit herr Maurice
Wachereau, ty de båda våningarne i slottet voro fullkomligt
lika inredda, och den olikhet, som verkligen fanns
mellan de båda rummen, kunde åtminstone icke så
lätt upptäckas.

Med ett drag af trötthet och lidande sjönk
baronen ned i soffan, men detta drag försvann genast och
ett leende flög öfver hans ansigte, då dörren ifrån
sängkammaren öppnades och hans hustru kom ut.

Mylitta var nu omklädd med all den elegans,
som staden Berns krambodar och sömmerskor kunde
åstadkomma, passande för en ung och skön nygift fru.
Det var visserligen icke motsvarande hennes
pretentioner och önskningar, men omständigheterna
medgåfvo ingenting annat för närvarande, och då hennes
man nödvändigt ville återvända till sitt gamla älskade
slott, för att der tillbringa smekmånaden, kunde denna
utstyrsel passera der så länge.

"Hur befinner du dig nu, min älskade?" sade
Mylitta med smekande och orolig röst, i det hon
skyndade fram till sin man och, sättande sig bredvid
honom, tog hans magra och fuktiga hand mellan sina.

"Då jag ser dig är allt bra ... Minutens lycka
och solglans gömma både den försvunna och kommande
dagen," svarade Josef och smekte Mylittas vackra
hufvud, som hon lagt emot hans axel. "Har du träffat
din bror i dag?" tillade han hastigt.

"Nej; och jag längtar icke derefter ..."

"Hur så; han älskar dig säkert varmt?"

"Det tror jag visst, men han plågar mig; och
jag önskade att han snart reste sin väg."

"Hvad!" utropade Josef glad. "Skulle du icke bli
ledsen, om han förkortade sitt besök?"

"Tvärtom; han gör mig ängslig och olycklig."

"Men på hvad sätt?"

"Ack, det vill jag icke säga dig," sade Mylitta
och slog ned ögonen med en sorgsen och generad min.

"Mylitta, har du icke lofvat att säga mig allt ...
mig som är din make, tror du att jag vill vara
okunnig om äfven det minsta som oroar dig?"

"Nej, men ..."

"Se så, min egen älskade; hvad har du emot
din bror?"

"Att han öfverdrifver faran af din sjukdom, och
att han talar om möjligheten af att jag kan förlora
dig ... att jag utom min sorg äfven skulle kunna
komma i brydsamma ekonomiska omständigheter och
sådana der otrefliga och ledsamma saker som förmörka
min sällhet och göra mig sjuk af oro."

Josef teg några minuter och såg tankfull ut;
slutligen sade han långsamt och med någon ansträngning:

"Men om han hade rätt?"

"Tala icke derom ... Jag vet ingenting, som
skrämmer mig så mycket som döden ..." inföll Mylitta
rysande och vände sig bort.

"Det är en olycka, min älskade, att uppfatta den
så ... Vi böra tvärt om göra oss förtroliga dermed,
ty vi bära den ju ständigt inom oss, och i hvarje
fiber i vår kropp bor ju redan fröet till en här af
förstörande varelser, hvilka endast vänta att lifvet,
som binder dem, att blodets rörelse, som håller dem
fångna, skall upphöra, för att börja förstörelsen af
denna kropp, hvarom de redan försäkrat sig ... ty
<i>lifvet</i> är ingenting annat än "summan af de funktioner,
som göra motstånd emot <i>döden</i>" säger en af våra
fysiologer."

"Hu, Josef! Hvarför talar du så der? ..."

"Derför att jag sjelf redan tycker mig känna den
börjande förstörelsens arbete ... derför att jag icke
fruktar dess seger, och att jag gladt och villigt köpt
den lycka, hvaraf jag bredvid dig njuter, med
påskyndandet af min död."

"Men hvarför plåga dig sjelf och mig med dylika
idéer?"

"De plåga mig icke, och jag önskade endast lefva
tillräckligt länge för att kunna öfvertyga äfven dig,
att döden är endast en ny face af lifvet ... ett större
och säkrare bevis på skaparens kärlek, än lifvets mörka
och korta dröm ... Ser du, min älskade, det ena är
den oroliga, ångetsfulla <i>frågan</i>, det andra är det milda
och kärleksfulla <i>svaret</i> derpå."

"Jag bryr mig hvarken om fråga eller svar i
detta fall," inföll Mylitta otåligt och med en vulgär
ton, "Jag vill lefva och vara lycklig och njuta
vet ... och detta gifva mig min ungdom och min
skönhet rättighet till ..."

"Men tiden röfvar med hvarje flyende sekund,
med hvarje knäpp, som du hör ifrån pendylen der på
väggen, någonting af denna ungdom och skönhet ...
innan du ännu tänkt derpå, äro dessa förtjusande
egenskaper flydda ... sjukdomen, lidandet och plågorna
kunna ännu hastigare härja denna nu så friska och
härliga kropp, hvaraf din lycka beror, och då ..."

"Tyst, i himlens namn, om du icke genast vill
göra mig sjuk ..."

"Du är det redan, Mylitta ..."

"Hvad säger du! ... Skulle ditt onda vara
smittsamt!" utropade hon förfärad och sprang upp ifrån soffan.

"Lugna dig, jag mente att din själ är sjuk eller
åtminstone icke sjelfständig och kraftfull, som den borde
vara ... Ack, dessa idealiska former borde innesluta
en ande, hög och ren och lugn och hoppfull, såsom
känslan af den eviga harmonien skapar den!"återtog
Josef entusiastiskt och betraktade sin hustru med
svärmiska blickar. "På samma gång mina ögon tjusas af
din skönhet, ville jag tjusas af din andes sympati med
min egen; jag ville i dess rena eld igenkänna och
beundra den sol, hvarifrån den utgått; jag ville i
bådas våra förenade förhoppningar, vår kärlek och
vår lycka, finna aningen och bekräftelsen om himlens,
och då jag dör kunna, så att säga, medföra ditt hjerta;
vissheten om våra själars eviga gemenskap, om det
förbund, hvars vigselring är tankens och andens
likstämmighet ... Du vet, att du är skön, min älskade ...
att ingen af sommarens praktfulla rosor, intet af
skapelsens under kan mätas med dig, och likväl känner
du icke din högsta skönhet ... den skönhet, som ligger
dold i din ännu slumrande ande ... denna sofvande
engel, hvars ögon, då de öppnas, skola igenkänna mig
såsom din make äfven för evigheten ..."

Mylitta, som tydligen icke det minsta uppfattade
sin mans tankegång, såg otålig och generad ut och
fann allt, hvad han sade, mycket tråkigt och
obegripligt; hon lekte med fransarne af sin sjal och tycktes
tänka på någonting helt annat, under det Josef såg
på henne med en öm och melankolisk blick, skakade
sakta på hufvudet och mumlade saknadsfullt:

"Hvarför har jag icke förr funnit denna
beundransvärda varelse, för att kunna bilda hennes sinne
till öfverensstämmelse med hennes kropp? ... Nu är
jag icke längre värdig denna höga uppgift ... Lik
Adam uti den bibliska myten har jag fallit, i det jag
gifvit vika för sinnligheten, och tillegnat mig jordens
korta fröjd och stoftets flyktiga fägring, innan jag
kunnat hinna engeln der inom ... Mylitta, ljufva qvinna!
Du slumrande Eva, skall jag väl någonsin nu i en
annan verld kunna återfinna dig ..."

Josef hade talat sakta och drömmande, helt och
hållet för sig sjelf, och under denna monolog hade
hans hustru stigit upp och lyssnat utåt matsalen.

"Det är för ängsligt det här i alla fall," sade
hon ändtligen. "Jag fruktar att Hiram har rätt, och
att du är allvarsamt sjuk."

"Ja, Mylitta, han har rätt. Då jag slöt dig till
mitt hjerta, lade jag med detsamma min hand i
dödens ... Jag känner hur han håller den omsluten,
mildt men fast, som en far, hvilken för sitt barn till
sängs ifrån julqvällens glädje ... Jag visste detta, men
jag älskade dig så högt, att jag tacksamt gaf mitt lif
för min korta lycka."

Mylitta syntes rörd ett ögonblick, hon slog ned
ögonen och hviskade nästan rysande:

"Och jag visste det äfven ... men," tillade hon
högt och betraktade sin man med uppmärksamhet;
"hur har du då i detta fall tänkt dig mitt öde?"

"Jag har icke egentligen tänkt derpå ... förlåt
mig detta, min älskade. Din brors ord denna morgon
ha emellertid erinrat mig om min pligt i detta fall ...
Du skall åtminstone icke, som han fruktade, komma
i fattigdom ..."

"I fattigdom!" utropade Mylitta med bestörtning
och tog ett steg baklänges.

"Jag värderar sjelf denna verldens egodelar så
litet, att jag nästan aldrig tänkt på min ekonomiska
ställning, och ..."

"Nå, detta är lätt sagdt och naturligt, då man
som du är omätligt rik!" inföll Mylitta småleende,
men med en orolig och frågande blick.

"Jag är det verkligen, men denna rikedom kan
jag icke disponera ... En olycka, på hvilken jag
hittills knappt har tänkt, gör att vid min död hela den
Rosenheinska förmögenheten går förlorad för min
slägt ..."

"Hvad säger du!" utropade Mylitta med af
häpnad vidgade ögon och bleka kinder, i det hon tycktes
färdig att af sinnesrörelse sjunka till golfvet.

"Sanningen, ty värr, min vän; jag kan icke lemna
min enka någonting annat, än de jemförelsevis små
besparingar, som jag gjort ..."

"Det är icke möjligt! Säg om det igen, om du
vågar! ... Man har då bedragit mig! Det är ett
förräderi, ett grymt skämt ... Det kan icke vara sannt,
säg! säg!" återtog Mylitta utom sig, med flämtande
bröst, och grep sin man i armen med konvulsivisk
styrka, under det hennes heta, vidöppna läppar,
gnistrande ögon och förvridna anletsdrag gjorde henne
till en fruktansvärd kontrast emot den sköna qvinna,
som Josef nyss i sin hänryckning prisat och beundradt.

"Mylitta!" hviskade han tillintetgjord och lika
bestört öfver sin förfärliga upptäckt, som hon öfver sin.

För båda var den lika grym och lika oväntad;
deras lifligaste och varmaste förhoppning och intresse
voro störtade. Kärleken och vinningslystnaden,
mensklighetens båda starkaste passioner, hade funnit sig
bedragna, och missräkningen var allt för stor, att kunna
bäras med mod.

"Mylitta, hvad är detta?" utropade Josef
ändtligen, "var det min rikedom och icke min kärlek,
hvarpå du tänkte? ... O, då är jag grymmare
bedragen än du! ..."

Hans blick, full af smärta och häpnad, sökte
hennes med en bönfallande, ångestfull förhoppning att få
dessa ord vederlagda, men hans hustru vände sig bort,
förkrossad och uppretad, med en åtbörd af ohejdad
vrede och förbittring, som hon icke bemödade sig att
mildra, och lemnade rummet, mumlande:

"Att gifta sig med detta benrangel, för att icke
vinna något annat än hans afskyvärda kärlek!"

Dessa ord, uttalade helt tyst i utbrottet af en
lidelsefull harm, hade likväl hunnit Josefs öra och
sönderrefvo med ens och utan skonsamhet den
tjusande illusion, som han köpt med sitt lif.

Sanningen i hela dess afskyvärda nakenhet, hans
hustrus cynism och lumpna egennytta, det bedrägeri,
den grofva snara, hvari han fallit, kunde han
emellertid icke inse eller fatta, men öfverväldigad af
smärtan och den häftiga sinnesrörelsen, föll han afsvimmad
ned emot soffdynorna.

*

</chapter>
<chapter name="4.">
<h1>4.</h1>

"Hvad har händt, hvad ä$r det ni talat om?"
sade Hiram Thurn helt sakta och ifrigt, då Mylitta
med häftighet kom ut i förmaket, dit han hade
smugit sig in, för att söka lyssna till hvad som sades i
kabinettet.

Hans syster var alltför upprörd för att kunna
svara någonting, hon gaf honom en vink att följa
sig, och okunnig om sin mans sanslösa tillstånd, gick
hon ut i matsalen, för att icke riskera att blifva
hörd af honom.

"Är det något missförstånd er emellan? ...
Någon fara för arfvet? Jag tyckte mig uppfatta något
sådant," tillade Hiram, då Mylitta dragit sig in i en
af de djupa fönstersmygarne, och stannade der tyst
och dyster.

"Missförstånd!" upprepade hon ändtligen lågt
och med undertryckt häftighet. "Ja, ett förfärligt
missförstånd, ty det är helt enkelt så, att intet
arf finns."

"Hvad vill det säga! Låt honom icke inbilla
dig något så enfaldigt. Jag har gjort mig bättre
underrättad; den Rosenheinska förmögenheten anses
uppgå till tjugo millioner gulden och derutöfver. Om
baronen icke hade gift sig, så skulle den hafva tillfallit
hans syster, nu är det hans enka som blir
egarinna deraf."

"Vi inbillade oss detta; men någonting har
emellertid inträffat, som öfverkorsar våra planer; någon
<i>olycka</i>, som han sjelf uttryckte sig, har gjort, att hela
denna rikedom efter hans död går ifrån slägten, och
hans enka kan endast få en liten summa, som han
sjelf sammansparat."

"Det är icke sannt! ... Hvad skulle detta vara
för en olycka?"

"Jag kom icke att fråga honom derom,
bestörtningen och vreden öfvermannade mig."

"Sådan obetänksamhet och dumhet; du har nu
kanhända väckt hans misstankar och ovilja?"

"Det är mig likgiltigt, om i alla händelser saken
är misslyckad! ... Ah! att tänka sig, det allt detta
varit förgäfves! Det är då andra gången, Hiram,
som du bedragit mig med falska förespeglingar om
rika giftermål ... Kom ihåg hvad jag vågat; jag är
ännu icke lagligt skild från Stjerne, och ..."

"Men med honom öfvertalade jag dig aldrig att
gifta dig, du tyckte ju om honom; och nu vet du
väl att det icke var tid till någon skilsmessa, då
denna plan kom oss i hufvudet; man kan icke vänta
ett helt år på vigseln, då brudgummen tydligen har
den ena foten i grafven."

"Men du kunde hafva styrt om denna
skilsmessa sedan."

"Det hade icke förbättrat saken ... Jag vågade
dessutom icke begära en efterlysning af din förre
man, som skulle kunnat skaffa oss honom på halsen
eller åtminstone väcka Rosenheins eller hans familjs
uppmärksamhet ... Stjerne är nu bosatt i London,
och vi hafva ingen upptäckt att frukta af honom."

"Emellertid hafva vi nu invecklat oss, utan nytta,
i ett nät af faror och olyckor ..."

"Lugna dig, Mylitta, och fall icke ur din rol;
sök att ursäkta din häftighet inför din man, ty saken
kan icke förhålla sig så, som du säger ... Han har
kanhända endast velat pröfva din kärlek och
oegennytta."

"I det fallet har profvet utfallit mycket illa."

"Så mycket sämre för dig ... Fördöme qvinnors
ilskna sinne och tanklöshet!" Hiram knöt sin hand
i vanmäktig vrede, och Mylitta vred sin spetsnäsduk
i trasor under bemödandet att återhålla de
anklagelser och hotelser, som hon inom sig, i vild
förbittring, hopade öfver sin lärare och medbrottsling.

"Nej," återtog denne efter några minuters tyst
besinning. "Nej, det kan icke vara något hinder för
dina rättigheter ... Mins du icke den der aftonen på
värdshuset i Lindau, då vi allra först hörde baron
Rosenheins namn nämnas? Det var en bairare, den
der unga glopen, hans slägting, en munter och glad
student, som på resa till Genève, i sällskap med en
landsman och kamrat, fördref den regniga qvällen
med att dricka och prata något för mycket; det var
han, som helt omständligt berättade hur hans fars
kusin, en gammal halfdöd uf, som han kallade honom,
bodde i slottet i la Tour de Peilz; hur man hvarje
dag, sedan han föddes, väntat att den stackars
sjuklingen skulle dö, och hur hans ofantliga rikedom
skulle ensamt ärfvas af hans syster, då ett giftermål
skulle, enligt läkarnes utsago, vara för baronen det
samma som döden ... Mins du allt det lättsinniga
skämt, som de båda studenterna roade sig med öfver
Münchens unga adelsdamer, hvilka, enligt deras
påstående, just i förhoppning att snart blifva enkor
utlagt så många snaror för den stackars baronens
frihet. Det var detta tanklösa prat, hvartill vi båda
lyssnade, som lät oss fatta planen att insmyga dig i
det gamla slottet, för att i verkligheten utföra hvad
de båda halfrusiga studenterna gycklade om.

"Jag gjorde mig underrättad om förhållandet och
fick snart bekräftelse på sanningen af hvad den unge
baronen berättat om sin onkel, och knappt åtta
dagar derefter, en natt då ett häftigt oväder gynnade
vårt företag, utförde vi vår plan.

"Den oskuldsfulle enslingen mottog med
förtjusning och utan misstroende det vackra strandfynd,
som om morgonen låg här nedanför hans murar. Jag
bosatte mig emellertid här utmed sjön nära
Montreux, för att afvakta det tecken, hvarom vi
öfverenskommit, i fall du lyckats; och redan den andra af
de fem qvällar, då du visste att jag uppehöll mig
på sjön här utanför, såg jag denna efterlängtade
signal från tornet. Jag visste nu att saken var afgjord
efter vår önskan, och inom några veckor derefter var
du friherrinna."

"Och hvad har jag väl för nytta deraf?"
utropade Mylitta förbittrad och helt högt.

"Vänta blott och var försigtig ... Ha vi icke
redan haft nytta deraf; du har ju helt nyss kunnat
lemna mig den erforderliga summan för affären med
vicomte de Sauval, en affär som, om den lyckas, skall
mer än tusendubbla vår insats ..."

"Eller också låta den spårlöst försvinna."

"Det är möjligt, men utan att våga något vinner
man ingenting."

"Både du och den der Sauval gjorde emellertid
dåliga affärer i den vägen i Paris."

"Åh nej, vi uppehöllo oss temligen länge ... Lyd
nu emellertid mitt råd, Mylitta, sök att godtgöra din
öfverilning i dag ... Ni qvinnor hafva icke svårt att
förvandla svart till hvitt och öfvertyga en man om
de orimligaste saker."


"Men om han skulle hafva sagt sannt, om hela
denna rikedom, för hvilken vi vågat så mycket,
verkligen icke vore åtkomlig, om den är förlorad i samma
stund, som dess nuvarande egare dör ..." återtog
Mylitta lugnare.

"Då vore det af hans lif i stället för af hans
död vår existens berodde ... vi skola då laga så att
han aldrig dör," sade Hiram.

"Ah, jag tycker mig redan vara vigd vid ett
lik ... det vore förfärligt att hafva en död till man ..."
mumlade Mylitta.

"Olyckligtvis," fortfor professorn, utan att gifva
akt på hennes anmärkning, "vågade jag icke begagna
mig af hans ifver vid vigseln, för att göra mig
försäkrad om hans vilja och förmåga att betrygga din
arfsrätt; jag fruktade besvärliga frågor och en
fordran af bevis på rättmätigheten af mitt
målsmanskap."

De båda förmenta syskonen hade talat engelska
mycket sakta, men då dörren nu öppnades och
Wenzlav, som sökte sin herre, inkom, skildes de genast
åt, och Myiitta gick in i sina rum, under det den
amerikanske professorn tog sin hatt för att hemta
frisk luft på borggården.

Den förskräckte kammartjenaren fann emellertid
sin husbonde mållös och förlamad, träffad af ett
slaganfall, och återförde honom nästan döende till hans
sängkammare.

Då baron Josef efter flere dagar åter med redigt
medvetande uppslog ögonen, föll hans första blick på
hans hustru, som låg insomnad på soffan framför
honom, och sedan på det återskickade manuskriptet
till hans bok, hvilket tillsammans med ett bref låg
på nattduksbordet bredvid hans säng.

Hans döende lifslåga flammade upp ännu en
gång, och stående liksom i dörren till grafven, vände
han sig om för att kasta en sista blick tillbaka på
de tvänne illusioner, som utgjort hans lif.

Han sträckte handen efter brefvet och läste med
ett bittert leende den fullständiga bekräftelsen på sin
väns, pastor Zwingers, mening; man ansåg hans 
manuskript "omöjligt" och ville icke trycka det.

Der, samlade på några stumma pappersblad, lågo
då, onyttiga, oförstådda och förkastade, dessa spridda
fragmentariska ljusstrålar, som han inbillat sig skolat
bidraga att upplysa och förädla verlden, frukten af
hans långa tänkande, beviset på hans egen flyktiga
och korta tillvaro, denna älskade bok, hans själs
blomma, hans dröm om ära och rykte, hvilka inför
henne, som han tillbad, skulle ersätta hans brist på
ungdom och skönhet ... "Det var en barnslig villa,
ingenting annat ... Och der, skönare än någonsin,
låg hon, denna förrädiska och grymma qvinna, som
han tagit för en engel, och som skulle blifvit den
tjusande illustrationen till hans upphöjda idealism.

Hvartill hade väl hans lidande, hans drömmar,
hans idéer, hans kärlek och förhoppningar tjenat?
Alltsammans var ju endast ett misstag.

Ett par tårar trängde sig fram ur hans ögon.
Ack! huru många sådana tårar hafva icke utgjutits
vid återblicken på denna långa, sällsamma och brokiga 
profkarta af otaliga bittra misstag, hvilken vi
kalla ett menniskolif!

Hur skumt, hur bedröfligt, hur ofulländadt och
torftigt syntes honom icke allt omkring honom, hur
ljuft att lemna denna tillvaro, för att börja en 
ljusare fortsättning.

Några timmar derefter skref baron Josef, med
darrande hand och knappt läsligt, dessa ord, som 
genast afskickades till sin bestämmelseort:

"Min syster! Jag känner mig döende; kom hit
så fort du kan.            
<tab><tab><tab><i>Josef von Rosenhein.</i>"

Då detta bref ankom till markisinnan Sarassin
i Paris, var hennes bror emellertid redan ett lik.

*

</chapter>


<chapter name="Andra afdelningen. 5.">
<h1>Andra afdelningen.</h1>

<h1>5.</h1>

"Det sker intet nytt under solen", säger ett gammalt 
ordspråk, och likasom nästan alla dylika är detta
"en sanning med modifikation".

Det sker visserligen ingenting fullkomligt nytt,
men heller ingenting fullkomligt lika med hvad som
redan varit. Och dessa stackars oskyldiga skalder
och författare, hvilka man beskylt för imitationer,
literära stölder och plagiat, ända ifrån klassikerne,
som påstås hafva imiterat hvarandra, till Tegnér,
Alexander Dumas med flere, kunna derföre med 
oomtvistlig rätt försvara sig med samma ord som den
sistnämnde: "Ett snille stjäl icke, det <i>eröfrar</i>."

Ja, man skulle kunna gå ännu längre än den
naive fransmannen och säga, att snillet behöfver
hvarken stjäla eller eröfra, ty dess egentliga 
utmärkande egenskap är just att inom sig sjelf ega alla
element, för att skapa original, dessa må nu vara
mästerstycken eller ej; men som andens element, liksom
materiens, en gång för alla bestå af de samma oföränderliga 
urämnena, så blir det i fantasiens så väl som 
verklighetens verld endast fråga om <i>varierande 
sammansättningar</i>, ingenting annat. Och hela lifvet är 
derför endast ett mycket gammalt kaleidoskop med några
hundra eller tusental af färgade glasbitar, som 
oupphörligt förändra sitt läge och bilda brokiga facetter


för ögat; variationen är stundom mycket liten, och
glasbitarne äro ständigt de samma, men de ögon, som
betrakta dem, äro icke de samma i dag som i går;
de tro sig se något nytt och göra det också
verkligen, ty "det nya är endast det gamla glömda."

Hur som helst, så hafva vi menniskor i alla
tider genom vår outtröttliga nyfikenhet bevisat, att
vi icke förlorat hoppet att få bevitna eller höra
"något nytt under solen", och vi hafva också funnit
oss temligen tillfredsstälda, tack vare vår
godtrogenhet och vårt lifs korthet.

Denna nyfikenhet hade emellertid sällan blifvit
lifligare väckt och mindre tillfredsstäld, än en afton
i Wiesbaden under första badterminen, sommaren
efter baron Josef Rosensteins död.

Troligtvis känner hvar och en, åtminstone till
namnet, Wiesbaden, den ryktbara badorten i det
forna kurfurstendömet Nassau, och här kanhända med
dess namn förenat begreppet om ett "spelhelvete",
en "afgrundshåla", ett förderfvets, olyckans och de
vilda passionernas forna tillhåll; men det är kanske
icke så många, som sjelfva sett detta så illa omtalade
ställe och veta att det i verkligheten är den mest
förtjusande lilla stad, på sluttningen af härliga
skogklädda berg, med gamla klocktorn och mörka, trånga
porthvalf, som afstänga gatorna, medeltidslika hus
och springbrunnar, skuggade af uråldriga, spöklika
träd, med ruiner och riddarborgar strax der utanför,
och derinne stilla och hederliga borgare, tarfliga och
ärbara familjer, lika aflägsnade från tanken på
spelsalongerna, deras lyx och deras gröna bord, som om
de, i stället för att bo vid Taunusbergen, bodde vid
berget Carmel.

Det är sannt, att man numera egentligen kan
dela Wiesbaden i tvänne helt olika afdelningar, ty
omgifningen omkring det praktfulla "Curhaus" utgör
nu liksom en verld för sig, med sina moderna
hus, sina breda gator, granna butiker och ståtliga,
dyra hotell.

För femtio år sedan var emellertid
begränsningen icke så skarp som nu i yttre afseenden, men så
mycket större med afseende på lifvet och sederna
i båda.

Denna qväll blefvo likväl äfven en och annan af de
egentliga, stillsamma stadsborna nyfikna och förvånade
öfver ett stort, hvitt papper, uppklistradt på en af
arkaderna utanför kursalen.

På detta papper var skrifvit med stora
bokstäfver, inom ett uppritadt kors, orden: <i>Inom natt
och år</i>. Det var således alldeles lika med det, som
för fem år sedan i Paris gifvit anledning till
oordningar och politiska demonstrationer.

Om detta hemlighetsfulla papper under
mellantiden varit synligt någonstädes, visste ingen, men en
eller två parisare, som nu befunno sig här, igenkände
och påminde sig det ganska väl, sedan det väckte de
promenerandes och polisens uppmärksamhet i Champs
Elysées.

Här ibland badgästerna verkade det likväl ingen
oreda eller förvirring och blef endast en oskyldig
anledning till nyfikenhet och skämtsamma gissningar.

Man lefde icke då i kejsar Wilhelms och grefve
Benedettis dagar, och ingen menniska befattade sig
med politik vid ett bad; det var "rouge-et-noir" och
alls icke de politiska färgerna, som der intresserade,
och om äfven någon gammal orolig revolutionär
stormfågel fanns ibland det sällskap, som trängdes mellan
arkaderna, så ryckte han endast på axlarne och
mumlade någonting helt tyst mellan tänderna.

Wiesbaden hade denna sommar en mycket
briljant sejour; förnämt och rikt folk ifrån alla länder:
ryska furstar, italienska grefvar, prinsar och hertigar —
upphöjda och titulerade af den franske kejsaren, som
ett par år förut slutat sitt lif på S:t Helena, fallna
storheter liksom han, men ännu bibehållande ett visst
intresse — befunno sig här, och platsen mellan
dammarne och kursalens pelargång vimlade af en lysande
samling.

Utefter hela byggnaden, på bänkar och stolar
sutto herrar och damer, de senare utvecklande då
liksom nu en så djerf och utmanande lyx och visande
så bisarra toiletter, att man skulle kunnat tro hvar
enda en tillhöra den ständigt lefvande familjen
Bénoiton.

Militärmusiken spelar i den öppna rotundan till
venster, det skimrande vattensprånget midtför, den
lilla holmen i sjön kastar sin breda stråle högt i
luften öfver den gamla kastanjens krona der bakom,
och sorlet af menniskoröster blandar sig med det
melodiska plaskandet af de nedfallande dropparna; lugnt
och stilla, midt i den bullrande, granna och rörliga
taflan, rufvar den svarta svanen sina ungar på en
vassbädd utmed stranden och hennes make simmar
stolt med högrest hufvud omkring och bevärdigar de
brödbitar, man kastar åt honom, knappt med en blick
eller en höjning af den glänsande halsen.

Det är lif, solljus, toner och färger i öfverflöd,
och till bakgrund syns den vackra parken med sina
skyhöga, mörka almar och valnötträd, och öfver allt
sammans den blå aftonhimlen, skimrande ännu af de
milliarder ljusstrålar, som solen lemnat efter sig, då
den gömt sig bakom <i>Neroberg</i>.

Det var omöjligt att i detta ögonblick kalla
Wiesbaden ett "spelhelvete", men ett par timmar
härefter är emellertid scenen förändrad.

Längst bort, till höger vid ingången till
restaurationsrummen, sitter en mycket anspråkslös och
hygglig man, med ett grågult, intetsägande ansigte. Han
ser sömnig ut och stöder ömsom hakan emot sin
kappknapp, ömsom nickar han takten till den vals, hvars
toner fylla luften. Man skulle taga honom för en
borgare i den gamla hederliga delen af staden, en
hygglig gammal ungkarl, som gått ut på qvällqvisten
för att dricka ett glas bier, medan han beskådar
vimlet af de granna fremlingarne, hvilka kommit hit för
att vid de varma källorna offra sitt guld till stadens
fördel och fromma.

Det är emellertid ingen annan än herr Maurice
Wachereau, fordom tillhörande detektiva polisen i
Paris, monsieur Fouchés ryktbara polis, nu den i
Genève, och dessutom just den, som under natten
ditsatt det mystiska papperet, hvars betydelse han
för fem år sedan i Paris fåfängt sökte utforska; nu
har han emellertid fått reda på saken, det anbud af
sin tjenst han då gjorde sin landsman, advokaten
Désor, har denne sedermera antagit och polismannen
bevakar nu detta plakat med så liflig och spänd
uppmärksamhet, trots sin sömniga min, som om han
sjelf vore en hund och papperet en katt, uppklättrad
på den genombrutna jernpelaren.

Han ser den gamle spelaren vicomte de Sauval,
som han mycket väl känner, kasta misstänksamma
och oroliga blickar derpå, hör gissningar och
anmärkningar derom ifrån några af dessa tvetydiga
seigneurer, som vanligen utgöra fyllnaden eller populacen
vid en badort, och märker slutligen tvänne herrar,
som lifligt samspråkande komma ifrån norra sidan af
parken, der det forna kurfurstliga lustslottet är
beläget, och nu hastigt stanna vid den grupp, som
bildat sig omkring det mystiska papperet.

Det är lord Astley Hawerfield och doktor Alf
Stjerne.

"För tusan! Hvad är detta?" sade Alf, halft
leende, halft allvarsam, "spökar åter detta olyckliga
plakat för mina ögon; då är det bäst att fly, innan
jag ännu en gång får obehag deraf."

"Hvad menar du? Hvad skall det der betyda?"
inföll lorden, som upptog sin lorgnett för att bättre
kunna studera några ord, skrifna med finare stil
nederst vid kanten. "Alla menniskor undra öfver det
der papperet, men ingen tycks veta, hvarför man
ditsatt det."

"Hamburg, Heiligen Gasse n:r 10" läste han
halfhögt. "Nå väl, der får man troligen lösningen
af gåtan, som kanske icke är något annat än en
lotteriaffar eller något äfventyrligt bolag, hvartill man
vill locka kunder eller delegare."

"Det är möjligt," mumlade doktorn och ville
draga sin vän med sig ifrån stället.

"Hvad kommer åt dig? ... Du ser ju upprörd
och förvirrad ut ... Vet du hvad detta plakat
betyder?"

"Nej, men ..."

"Ma foi! Man skulle tro att det vore ditt eget
signalement, så generad är du," inföll Hawerfield
skrattande.

"Tyst! Låt oss gå, man betraktar oss," hviskade
Alf, som, i det han vände sig om, tyckte att tre par
ögon skarpt och med nyfikenhet riktades på honom.

Det första paret tillhörde herr Wachereau, som
satt invid väggen; det andra en gamma], fru af
betydlig fetma, klädd i svart sammet, med stora grå
friserade lockar under sin svarta tyllhatt, prydd med
hvita maraboutplymer. Hon hade ett visst spotskt
och förnämt utseende och var för öfrigt klädd med
den solida prakten af en stor briljantbrosch och
örhängen, en tung guldkedja omkring sin korta och
tjocka hals och präktiga armband vid handlederna.

Det tredje paret ögon voro blå och små; de
tillhörde en ung herre vid hvars arm hon stödde sig,
och som icke var någon annan än den pojkaktige
studenten, som varit instängd i advokatens
sängkammare i Genève.

Då Alf och Astley aflägsnat sig några steg, sade
den unge herrn halfhögt:

"Var öfvertygad, min mor, att mina
observationer förra sommaren i Genève voro riktiga ... Det
der papperet står i öfverensstämmelse dermed. Det
är helt enkelt en annons och jag är säker, att man
allra öfverst bort sätta: <i>förloradt</i> i fall man vågat det."

"Jag börjar nästan tro detta," svarade den
sammetsklädda gamla frun. "Men äfven om du icke
misstagit dig, så förändrar detta icke mina planer,
ehuru förhållandet då blir ännu mera inveckladt."


"Jag vore i alla händelser nöjd, att min
odrägliga och näbbiga tant, som knäppte mig på näsan och
ständigt kältade på mig, då jag var barn, nu går
miste om det stora arfvet."

"Du borde ännu knäppas på näsan som ett
tanklöst barn," inföll modern. "Om arfvet på denna grund
går förlorat för hela familjen, så vinna vi
ingenting derpå."

"Men förlora ingenting heller ..."

"Jo, hoppet ... hoppet och möjligheten att det
en gång öfvergår till oss ... Om emellertid din
uppfattning varit riktig, skulle en hemlig
öfverenskommelse kunna ega rum, och du, min son, skall alltid
blifva föreningslänken mellan de båda grenarne af
familjen."

"Ni har förut, min mor, velat gifta mig med
Roxane de Sarassin och nu disponerar ni min person
till förmån för min onkels enka," sade den unge
baron Rosenhein skrattande.

"Hvad du uttrycker dig opassande; hvem vore
det väl, som vinner på ett dylikt giftermål, annat
än du sjelf?"

"Naturligtvis; och jag har heller aldrig varit
mera villig att underkasta mig er vilja, än sedan tio
minuter, då jag fick se den förtjusande friherrinnan ...
Jag undrar icke på, att den stackars baron Josef dog
af kärlek."

"Ja, hon är vacker och har en rätt god
hållning. Jag skall ännu i afton skicka våra kort till
de båda damerna, för att sedan i morgon göra dem
en visit ... Det är tjugo ar, sedan markisinnan och
jag sågo hvarandra. Hvem vet, om icke våra
sympatier och intressen nu äro mera öfverensstämmande
än då?"

"Det skall just roa mig att se hennes min, då
hon i mig igenkänner sin ledsagare uti Genève,"
inföll baronen skrattande.

"Jag hoppas, att du icke genom någon
obetänksamhet väckt hennes missnöje ... Kom i håg, att
hennes förord hos den vackra enkan, med hvilken hon
tycks stå i det intimaste förhållande, kan vara af
mycken vigt, och att endast tvänne månader återstå,
innan enkeåret är förlidet och arfsrätten skall bekräftas."

"Jag blir emellertid icke utan medtäflare; den
unga friherrinnan är säsongens lejoninna."

"Så mycket bättre anstår hon dig. De båda
svägerskorna lära bo i samma hotell; om jag lyckas
vinna markisinnans deltagande för saken, skall du
troligen lättare vinna ditt mål hos arftagerskan ...
Förnya emellertid ditt löfte, Fredrik, att glömma och
afsvärja alla studentseder ... Tänk på hvem du är,
och att det tillhör dig att förena familjen och
upprätthålla dess gamla anseende."

Baronen gjorde en grimas, knäppte med fingrarne
och spottade framåt sandgången på ett föga värdigt
sätt, under det mor och son aflägsnade sig förbi
kursalen genom det långa jerngalleriet, som för till
Kochbrunn, och försvunno i porten till ett af de stora
hotellen i grannskapet deraf.

Lord Hawerfield och hans vän hade emellertid
gått framåt de öppna dörrarne till konsertsalen, som
nu var nästan tom, efter som man denna afton hade
musiken i fria luften. Båda två stannade likväl
hastigt, innan de ännu hunnit fram, träffade af samma
syn, och denna gång tycktes deras öfverraskning och
förvåning vara gemensam.

Tvänne fruntimmer kommo nämligen ut derifrån,
alldeles midt emot dem; båda voro sorgklädda, den
ena var en ännu ganska vacker fyrtiårig dam, som
var dem fullkomligt fremmande; men i den andra,
som var ung och af ovanlig skönhet, tyckte sig båda
igenkänna Mylitta, Alf Stjernes hustru.

Det var också mycket riktigt baron Josef
Rosenheins enka och hennes svägerska, markisinnan de
Sarassin, som helt vänskapligt och förtroligt gingo
vid hvarandras sida.

Båda två passerade emellertid förbi de stirrande
och af bestörtning liksom fastväxta herrarne, mätande
dem ifrån hufvud till fötter med en blick af så
förnäm och likgiltig förundran öfver deras opassande
granskning, att dessa, då damerna vändt dem ryggen,
sågo helt förlägna och villrådiga på hvarandra, osäkra
om de likväl icke misstagit sig.

Hos markisinnan var denna blick helt naturlig,
men hos Mylitta var den ett mästerprof af
själsnärvaro och fullkomlig beherskning.

Naturen, hvilken öfverallt tycks, liksom en djerf
och öfverlägsen konstnär, vilja leka med sin makt
och förmåga, ställer oupphörligt de skarpaste
kontraster bredvid hvarandra och förenar ofta de mest
motsatta egenskaper; det är derföre ganska vanligt
att de svagare och mera känsliga qvinnorna
öfverträffa männen i moralisk kraft, rådighet och présence
d'esprit: detta afundsvärda företräde, utan hvilket
både snillet, talangen och förtjensten spela en mycket
tarflig och förbisedd rol här i verlden.

Detta lyckliga företräde låter emellertid mycket
sällan förena sig med hjertats eller sinnenas
känslighet, ty man får, om man skall kunna begagna
ögonblicket och vända händelsen till sin fördel, hvarken
vara nervös eller sensibel, och Mylitta var också
intetdera.

Hon såg och igenkände vid första ögonblicket
sin man och lord Hawerfield, som hon hatade, men
hon beherskade genast den instinktlika rörelsen att
bakom sin parasolett söka gömma sitt ansigte, för att
i stället med lugnt och obesväradt utseende möta
deras blickar, inseende att ingenting annat än den
yttersta djerfhet att trotsa missödet, som här fört
dem tillsammans, skulle gifva henne en möjlighet att
förneka sitt verkliga namn och sitt forna äktenskap,
vid hvars bindande och olycksbringande kraft att
annulera det senare och störta henne sjelf hon fäst
allt för litet afseende och vigt, i förhoppning att
aldrig mera återse sin förste man.

Hågkomsten af den tilltänkta äktenskapsskilnad,
som just han önskat och som hon då, på Hiram Thurns
inrådan, förhindrat, tröstade henne emellertid med
hoppet, att Alf skulle med tystnad och tillfredsställelse
lemna henne ostörd i hennes nya förhållanden. Häri
dömde hon också fullkomligt riktigt, hon hade ifrån
honom ingen upptäckt att frukta och skulle, om icke
helt andra orsaker funnits, i all ro kunnat uppträda
såsom baron Rosenheins enka, hvar som helst, utan
att blifva reklamerad eller anklagad som fru Stjerne.

"Kände ni de der herrarne?" frågade
markisinnan, då de hunnit utom arkaderna.

"Nej, icke det minsta," svarade Mylitta
obesväradt.

"Var det verkligen Mylitta?" sade på samma
gång Astley och Alf, upprepande som ett eko
hvarandras utrop och följande de sorgklädda damerna med
tveksamma blickar.

"Jag tror det knappt ... Hon skulle icke kunnat
möta oss på detta sätt; en dylik djerfhet är omöjlig,"
återtog Alf häpen.

"För qvinnorna är ingenting i den vägen
omöjligt. Men ehuru likheten är förvånande, instämmer
jag nästan med dig ... Jag tyckte också att detta
fruntimmer hade mera fyllighet och färg än din
försvunna hustru ... Mylittas egendomliga blekhet var
just en af hennes sällsamt tjusande egenskaper."

"Det var likväl länge, sedan vi sågo henne, hon
kan hafva förändrats ..."

"Hennes följeslagerska var emellertid tydligen
en dam af stånd, och sorgdrägten sedan ..."

"Låt oss efterfråga de båda fruntimmernas namn,
De kommo ifrån spelsalongerna, och betjeningen vid
dörrarne der känner, nästan alla menniskor," inföll
Alf hastigt och skyndade in i konsertsalen.

Genom denna sal, med sina sju ofantliga
ljuskronor, sina hvita kolonnader, sin förgylda läktare
och sina purpurröda stolar och soffor, var till
venster ingången till de nu försvunna spelsalongerna, och
på båda sidor om dörrarne härtill, bredvid en
afdelning, uppfyld med klädhängare, stodo beständigt två

eller fyra, ofta till och med sex galonerade betjenter,
respektabla, handfasta karlar, med ett visst värdigt
och gentlemanlikt utseende och sätt, som, i fall det
skulle behöfvas, handgripligen af- eller tillrättavisade
de oroliga eller misstänkta spelare, som passerade ut
eller in.

Det var till en af dessa, en veteran af ett
verkligt vördnadsbjudande utseende, som Alf vände sig,
för att få underrättelse om de båda vackra
fruntimren, som nyss gått ut.

"Monsieur, det är tvänne förnäma damer,"
svarade denne. "Den äldre är markisinnan de Sarassin
och den unga är hennes svägerska, baronessan
Rosenhein; de tillhöra badsocieteten och bo i hotell
Bellevue."

"Jag tackar er," sade Stjerne öfverraskad, lika
mycket öfver att igenkänna namnet på Roxanes mor,
som öfver hennes svägerskas likhet med Mylitta.

Denna likhet var således endast en tillfällighet;
men ingendera af de båda vännerna kunde låta bli
att tänka derpå.

Stjerne var tyst och nedstämd, och då han ännu
en gång passerade förbi kursalen, kastade han endast
helt tankspridd en blick på det uppklistrade papperet,
hvaromkring en annan grupp af nyfikna nu var
samlad, men antecknade likväl i sitt minne den adress,
som fanns nederst i kanten deraf.

Långt bort på en bänk i skuggan af den norra
allén, midt för den lilla holmen, der bäcken rinner
ut i dammarne, inklämd på en bänk mellan barn,
bondflickor och soldater, som beskådade de granna
badgästerna, satt emellertid en ung, smärt qvinna,
tarfligt klädd, med floret på sin hatt till hälften
neddraget öfver ansigtet och ifrigt, som det tycktes,
sysselsatt med den stickning, som hon höll mellan sina
små fina händer, beklädda med fula halfhandskar,
under det hon lyssnade till musikens toner.

Man skulle taga henne för en anspråkslös
kammarjungfru, tillhörande någon af de förnäma damerna
der borta under arkaderna och väntande på sin
matmor för att påsätta henne kappan och följa henne
hem, då konserten var slut och klockan slog nio.

Emellertid flyga hennes blickar ofta ifrån arbetet
och hvila med en spänd och orolig uppmärksamhet
på den brokiga mängden, som böljar fram och åter i
en oredig, sammanträngd massa mellan orkestern och
kursalen.

Bland alla dessa promenerande, pratande, thé-
och bierdrickande herrar och damer tyckas hennes
mörka, tankfulla blickar söka att upptäcka någon
viss person, som icke fins der eller ännu undgått
hennes uppmärksamhet.

Ingenting kan heller vara mera på en gång
omvexlande och enformigt än åsynen af en kommande
och gående menniskomassa; det ligger något mattande
och likväl tilldragande deri; det är en egendomlig
förströelse, utan att vara något nöje, ett
neutraliserande af ens egna känslor och tankar, som likväl
icke väcker minsta intresse för andras. Man tycker
sig komma i ett tillstånd af mekanisk clairvoyance
och tror sig ana de förbigående figurernas
sinnesstämning och tankar, kallt och maskinmessigt, utan
att känna mer deltagande derför, än för spader och
ruter vid det tanklösa omblandandet af en kortlek.

Man är alls icke road af detta hvimmel, men
det ligger en sällsam förtrollning deri, och timme efter
timme kan förgå, innan man ändtligen rycker sig lös
ifrån den hvirfvel, hvari man tycker sig indragen.

Det är troligen denna känsla, som ensamt kan
förklara, hur man på boulevarderna och i
Tuileriträdgården i Paris, liksom öfverallt på stora allmänna
promenader, kan dag efter dag finna samma personer,
sittande orörliga på samma ställe, lefvande, så att
säga, endast af folkhvimlet framför dem, ehuru deras
drägt och hela deras utseende tyckas antyda, att de
väl behöfde sysselsätta sig med något mera lönande
för sitt lifsuppehälle.

Den unga qvinnan hade nu suttit här sedan
tidigt på eftermiddagen, och att döma af hennes
stundom drömmande utseende, skulle man tro henne
fängslad endast af folkmassans attraktion, men då
hennes blick liksom nu blef liflig och orolig, mörkna
hennes ögon, och man anar, att hela denna mängd
af menniskor för henne blott eger samma dragningskraft, 
som en grushög, hvari hon råkat tappa en
ädelsten.

Just nu uppfattar hon bland detta sorl några
ord uttalade på ett språk, som ingen af hennes
grannar på bänken förstår.

Hon lyssnade, rodnade på ett sätt, som lät 
förmoda att hon nu funnit sin förlorade ädelsten, och
vänder sig om, i det hon helt och hållet drar floret
för ansigtet.

Det var lord Hawerfield och doktor Stjerne, som
gingo förbi. De hade promenerat omkring dammen
eller den lilla sjön, på södra sidan, gått öfver broarne
till holmen i hopp att ännu en gång möta de båda
sorgklädda fruntimren och återvände nu framåt Curhaus, 
utmed stranden bakom den bänk, der hon satt.

Så snart de aflägsnat sig, hoplade hon hastigt
sitt arbete, steg upp, drog sin sjal omkring sig och
tycktes ämna följa de båda herrarne. Men hon hade
emellertid icke ännu hunnit tio steg, då en betjent
nalkades henne, rörde vid hatten och sade vördnadsfullt:

"Miss Douglietz, markisinnan söker er; hon är
trött och vill återvända hem."

"Bed markisinnan att hon icke väntar på mig;
säg att jag har ett vigtigt skäl att dröja och att jag
kommer senare," svarade Hedda, ty det var hon,
och fortsatte hastigt sin väg framåt musikpaviljongen,
alltjemt bibehållande Astley och Alf i sigte.

*

</chapter>


<chapter name="6."> 
<h1>6.</h1>

Då markisinnan de Sarassins första vrede och
sorg vid underrättelsen, om hennes dotters försvinnande 
lugnats, lemnade hon ändtligen gehör åt doktor
Pinglers tröstegrunder och medgaf, att den stackars
guvernanten var oskyldig i denna sak, och då doktorn
uttalade den förmodan, som både han och Hedda
fattat, att den unga flickan låtit enlevera sig af den
svenske läkaren, som vistats i Vevey, eller kanske
rättare att hon rest efter honom, antog markisinnan
denna förmodan såsom en afgjord sak, i full 
öfverensstämmelse med tidens sed och anda, och tröstades
dervid något genom Heddas försäkran, att den unge
svensken var adelsman, af god börd och fläckfritt
rykte; en sak, hvarom den gamle doktorn, hvilken
kände lord Hawerfield och hans vän, äfven ansåg
sig fullt öfvertygad, och för hvars sanning Hedda
naturligtvis egde ännu mera grundade skäl än han,
ehuru hon icke ville framställa dem.

Den naturliga motvilja, man alltid känner emot
den, hvilken meddelar oss en smärtsam nyhet, vek
emellertid hos fru Sarassin för den verkliga sorg
öfver Roxanes försvinnande, som uppenbarade sig hos
miss Elisa, och rörd af den stackars flickans 
nedslagenhet, tillbjöd hon henne att medfölja till Paris,
dit man trodde att de båda älskande möjligen rest,
då Stjerne der varit praktiserande läkare.

Det kunde emellertid äfven vara troligt, att han
följt sin vän lord Hawerfield till Wiesbaden; der
doktor Pingler anbefalt denne att tillbringa vintern
för att stadga sin helsa, och i alla händelser skulle
man af Hawerfield kunna få bekräftelse eller åtminstone 
stöd för sina gissningar; och Elisa, tacksam
för fru Sarassins anbud, erbjöd sig att i stället, å
sin sida, söka den förlorade der.


De båda fruntimmerna skildes således i all
vänskaplighet, för att på hvar sitt håll efterforska den
försvunna unga flickan, hvars öde tycktes nästan
djupare oroa hennes vän, än hennes mor.

Elisa upptäckte emellertid i Wiesbaden
ingenting annat, än att lord Hawerfield verkligen hyrt en
villa, för att vistas der öfver vintern, men han hade
ännu icke ankommit, och då månad efter månad
förgick, utan att han hördes af, kunde hon icke
uppfylla sitt löfte och sväfvade allt jemt i samma
okunnighet med afseende på Roxane.

Hvad markisinnan angick, hade hon knappt
hunnit inom sin dörr i Paris och alls icke hunnit
göra några allvarsamma efterspaningar, innan hennes
döende brors bref anlände.

Den oroliga och förskräckta frun lemnade således
åter sitt hem, för att genast begifva sig tillbaka till
Schweiz, men ehuru hon reste genom natt och dag,
anlände hon först på tredje qvällen till slottet i la
Tour de Peilz.

Den gråtande Wenzlav, som hjelpte henne ur
vagnen, och den bleka, förstummade fru Ditt, som
såg alldeles förvirrad ut, sade henne genast, att hon
kom för sent.

Baron Josef hade dött, dagen efter sedan hans
bref blef afskickadt.

Markisinnan, redan uttröttad efter resan, var
nära att falla i vanmakt vid denna underrättelse
och hviskade häftigt och med oro till kammartjenaren,
hvars arm hon måste fatta, för att kunna gå uppför
trappan:

"Är det redan bekant i staden, att er husbonde
är död?"

"Nej, madame, ännu vet ingen utom slottet
derom ... baronen bad mig att, ifall hans död inträffade,
innan ni hunnit anlända, hålla den hemlig ända
till dess."

"Fru Sarassin andades djupt, tillfredestäld, som
det tycktes, ty för henne var detta ett bevis på
kärlekens sista seger öfver den stackars asketiske
filosofen, hvilken således — hon förstod det mycket väl
— velat för sin hustru bereda en möjlighet att åt-
komma den rikedom, som hon sa högt värderade.

Markisinnan sjönk tungt ned i soffan i det
kabinett, hvarifrån hennes dotter för ett par månader
sedan försvunnit, och ehuru hon en lång stund syntes
försänkt i djupa tankar, voro alla dessa tankar
uteslutande fästade på arfvet, som stod på spel, men
icke på dottern.

En fjerdedels timme hade emellertid knappt
förgått, innan den lilla energiska qvinnan återvunnit
sin spänstighet och sin kraft. Hon hade långt före
detta uppgjort sitt program, det var endast <i>sättet</i> att
utföra det, hvarom hon ännu var villrådig, i
osäkerheten om sin okända svägerskas karakter och tänkesätt.

Från ett fönster i andra våningen hade
emellertid denna svägerska, gömd af gardinen, sett
markisinnan anlända, och dessa båda qvinnor, lika listiga,
vaksamma och förslagna, ansträngde sig nu hvar för
sig att uttänka det sätt, som skulle besegra den
andra.

Båda vädrade en skarpsinnig och envis fiende,
båda voro lika lystna efter det guld, som låg emellan
dem, och båda voro med afseende på rättsinnighet
och heder i sjelfva verket lika hänsynslösa;
emellertid fans för båda en hållhake, en hemlig polis; hos
markisinnan var det fruktan för skandal, hos Mylitta
fruktan för tukthuset.

De anade en häftig och afgörande
sammandrabbning och beredde sig å ömse sidor på en förtviflad
strid, men då markisinnan egde fördelen af sin
fullkomliga kännedom om saken, hade Mylitta endast sin
okunnighet att tacka för det mod, hvarmed hon
ämnade möta sin mans syster och presumtiva
arftagerska.

Ändtligen drog markisinnan på klocksträngen
och tillsade den inträdande kammarjungfrun att fråga
värdinnan i huset, friherrinnan Rosenhein, om hon
ville mottaga sin svägerska markisinnan de Sarassin.

Tio minuter derefter stod den beslutsamma och
stridsfärdiga frun i sin svägerskas salong; hon hade
ännu icke aflagt sin resdrägt, och stolt i känslan af
sin öfverlägsenhet, försmådde hon hvarje yttre medel
att inverka på den fremmande qvinna, hvilken på ett
så hemlighetsfullt sätt trängt sig in i familjen, och
hvilken hon visste att hon med några ord kunde
förkrossa.

Mylitta deremot, van att förlita sig på sin
skönhet och sitt förledande sätt såsom sina egentliga
bundsförvandter, hade iklädt sig den djupa
sorgdrägten med synnerlig omsorg och antagit minen af ett
oskuldsfullt barn, förkrossadt af sin förlust och
likgiltigt för framtiden, i förhoppning om riktigheten
och giltigheten af sina arfsanspråk.

Hennes lilla fina och bleka ansigte, omgifvet af
en svart spetsslöja, kastad öfver det högt uppfattade
blonda håret, hade färgtonen af en äkta perla, och
hennes växt syntes ännu mera vek och smärt i den
långa svarta klädningen; hon hade onekligen en
mycket distinguerad min och hållning, och
markisinnan anmärkte äfven detta med en viss
tillfredsställelse, efter som hon i alla händelser måste helsa
henne som sin brors enka.

Den unga frun gick ett par steg emot sin gäst,
gjorde en behagfull rörelse med handen och tycktes
vilja säga några ord, men öfverväldigad af sin rörelse,
förde hon i stället näsduken till ögonen och utbrast
i gråt, med en så väl spelad smärta, att sjelfva den
kloka och skarpsynta markisinnan blef narrad deraf
för ett ögonblick.

"Det är hårdt, ehuru det alls icke var mig
oväntadt," började denna med officiel artighet och
sjelf förande näsduken till sina torra ögon, "att
nödgas göra er första bekantskap, min fru svägerska,
under så sorgliga omständigheter."

Hon satte sig i detsamma ned, utan att vänta
på någon inbjudning, bredvid Mylitta i soffan, der
denna till utseendet tröstlös nedsjunkit.

"Ty värr var det endast bekräftelsen på en
sorglig aning," fortfor hon, "hela vår familj var
beredd på hvad som händt; underrättelsen om min brors
giftermål var för oss alla nästan detsamma, som
underrättelsen om hans snara bortgång, och ni får
derför ursäkta, fru baronessa, om vi icke mottogo
den med den glädje ett dylikt budskap brukar
framkalla ..."

"Ni är hård, fru markisinna," hviskade Mylitta
sakta och såg upp med en mild och förebrående
blick. "Min älskade Josef trodde deremot sjelf, att
litet solsken, som han uttryckte sig, skulle förlänga
hans lif."

Markisinnan log bittert och sade allvarsamt:
"Låt oss icke tala om det förflutna ... det är
framtiden för oss båda, hvilken jag kommit hit, för att
framställa för er, enligt den dödes sista önskan. Se
här, läs sjelf det bref jag för fyra dagar sedan
mottog i Paris."

Hon räckte Mylitta baron Josefs korta och
otydliga skrifvelse, och denna vände sig bort, i det hon
genomögnade brefvet, med ett så naturligt uttryck af
häftig sorg, att hvem som helst kunnat blifva
bedragen deraf.

Fru Sarassin, som iakttog alla hennes rörelser,
var ännu osäker om hvad hon borde tänka och sade
långsamt, i det hon fixerade sin vackra svägerska:

"Jag förmodar att ni är underrättad om de
invecklade och brydsamma förhållanden, som arfvet af
den Rosenheinska förmögenheten medför?"

"Nej, fru markisinna, jag är fullkomligt okunnig
i detta fall."

"Skulle Josef icke hafva underrättat er derom?"

"Han yttrade visserligen några orediga ord
angående denna sak, men han var då redan sjuk, och
jag fästade ingen vigt dervid."

"Men förut, innan ni gifte er?"

"Jag tänkte då icke på något dylikt ... jag var
helt och hållet oerfaren och intresserade mig icke för
affärer."

"Jaså," sade markisinnan med ett egendomligt
leende. "Ni vet då icke sjelf hur oegennyttig ni
varit, i det ni gift er med en sjukling, hvilken efter
sin död icke ens kunde lemna er ett anständigt
underhåll?"

Mylitta hade ända hittills antagit en sorgsen och
likgiltig ton och ett rörande och matt uttryck, men
vid dessa ord svek henne sjelfbeherskningen för en
minut, en hastig och mörk sky flög öfver hennes
panna, ur hennes dufvoögon sköt en blixt, hon reste
sig upp till hälften, men bekämpade ännu sin
bestörtning öfver den oförmodade bekräftelsen på Josefs ord
om samma sak, och åter nedsjunkande i soffan, sade
hon klagande och undergifvet:

"Jag hade icke förestält mig den olycka, som nu
händt, och jag har icke tänkt på framtiden, men jag
kan icke tro att min älskade Josef skulle vilja lemna
mig i fattigdom, för att ensamt rikta sina slägtingar."

"Hans vilja gör här ingenting till saken, och
hans slägtingar äro icke lyckligare än ni."

"Men hela verlden visste ju långt för detta, att
om baron Rosenhein gifte sig, skulle hans enka ärfva
ensam hela hans förmögenhet, en förmögenhet, som
uppgår till icke mindre än tjugo millioner gulden,
efter hvad jag med visshet vet," inföll Mylitta häftigt,
helt och hållet glömmande sin antagna rol.

"Ah! ni tycks således likväl hafva gjort er väl
underrättad, ehuru ni icke intresserar er för affärer,"
sade markisinnan småleende och nu med ens kommen"
på det klara med sin unga, känslofulla svägerska.

"Förmodligen, fru markisinna, vill ni icke neka
en sanning, som vår advokat när som helst kan
konstatera."

Fru Sarassin smålog åter på ett sätt, som
bringade Mylittas oro och misstankar till deras höjd, och
hon fortfor, utan att längre bry sig om att spela
sörjande och oskuldsfull:

"Hvad menar ni således med era antydningar,
och hur kan ni vilja inbilla mig, att baron Josefs
enka icke eger några anspråk på hans förmögenhet?"

"Jag vill ingenting inbilla er; jag vill helt
enkelt säga er sanningen, sådan den är, och det var
just detta, som min brors sista bref afsåg."

"Ah! jag förstår er mycket väl," inföll Mylitta
förbittrad. "Om baron Josef icke hade gift sig, så
hade det varit ni, som ärft denna rikedom; ni kommer
nu för att söka undantränga hans enka, som
beröfvar er den, och vill börja med att skrämma och
bedraga den ni sedan vill plundra ... Jag väntade
mig detta och jag är beredd att våga allt för
bevarandet af mina lagliga rättigheter."

Markisinnan rodnade af harm, men beherskade
sig och återtog med tillkämpadt lugn:

"Om ni har någon skarpsinnighet, min fru, så
skall ni inse, att jag i detta fall icke hade vändt mig
till er, ty om frågan endast vore om en arfstvist,
så afgjordes den icke genom tvenne qvinnors
ordvexling ... tyvärr är detta någonting helt annat ..."

"Och hvad är det då?"

"Vill ni höra mig med lugn, då jag anförtror er
en hemlighet, som ingen mer än jag ännu känner,
och som jag för ingen i verlden utom för er skulle
vilja uppenbara?"

"Åh, min markisinna, hur har jag förtjent ett
dylikt företräde, och hvarför utser ni just mig till
er förtrogna?" utbrast Mylitta med ett föraktligt
skratt.

"Derför att det är er och mig ensamt, som denna
hemlighet angår."

"Jag förstår er icke."

"Ni sade ju, att om baron Josef icke hade gift
sig, så hade jag i detta ögonblick varit hans enda
lagliga arfvinge?"

"Nå väl, ja; men nu är det i stället <i>jag</i>, hans
enka, som är det."

"Som <i>skulle</i> vara det, ifall något arf kunde
erhållas."

"Men hvad menar ni då med allt detta?"
utropade Mylitta och stampade otåligt med foten emot
mattan.

"Jag menar att hvarken ni eller jag kan få en
enda florin af den rikedom, vi båda önska, och detta
visste Josef allt för väl."

"Talar ni sanning?" sade Mylitta, förkrossad af
allvaret i markisinnans röst.

"Olyckligtvis är det just denna sanning, jag
kommit för att säga er ..."

"Men hvad är det då, som beröfvar oss båda
vår rätt?"

"Ett vilkor, hvars uppfyllande numera är en
omöjlighet, om vi icke förena oss derom, och som
äfven i detta fall blir mycket svårt."

"Aha, ni vill dela detta arf med mig; då ni
icke längre har hopp att erhålla det ensam; jag finner
detta mycket naturligt, men ..."

"Ni har rätt, antingen skola vi komma att dela
det, eller gå vi båda miste derom."

"Ni torde likväl bedragas i er förmodan, jag
har skrifvit till min mans advokat; jag väntar honom
i hvarje ögonblick, jag vill lära känna min ställning
och ..."

"Mycket rätt; jag har också skrifvit till honom;
herr Désor i Genève har i många år varit familjens
juridiska biträde, jag väntar honom också hit, och
han skall säga er detsamma som jag ... eller kanhända
att ni har någon annan; vänd er då till denne, gör
hela verlden bekant med vår tvist och med mitt
förslag till förlikning, och ni har med detsamma afsagt
er hvarje förhoppning att vinna någonting."

"Hvilket är då detta hemlighetsfulla vilkor, som
vi endast gemensamt kunna uppfylla, och hvad
föreslår ni mig egentligen?" sade Mylitta misstroget.

"Jag föreslår er allra först, fru baronessa, att
höra mig med lugn och tro på uppriktigheten af den
vänskap, jag bjuder er, derför att den är nödvändig
för bådas vår fördel. Ni är verkligen i detta
ögonblick den enda lagliga arfvingen, men jag är den enda
menniska i verlden, som möjligen kan förskaffa er
arfvet, och jag vill försöka detta endast med vilkor
att dela det.

"Hör nu på hvad jag vill berätta er, och ni
skall finna att jag har rätt och att vi i denna sak,
huru fientligt stämda vi än kunna vara emot
hvarandra, likväl äro ömsesidigt bundna."

Matkisinnans lugna och fullkomligt artiga ton,
som aldrig ett ögonblick öfvergått till den ohyfsade
häftighet och vrede, som Mylitta visat, besegrade
denna; hon satte sig ned i soffan igen, gömde sin
misstro och sin förbittring och bevakade endast sin
svägerska med skarpa och lurande blickar, under det
denna, med ledigheten hos en dam af verld och
liksom hon fört en vanlig konversation, började sin
förklaring.

"Ser ni, min vän, den Rosenheinska
förmögenheten, som under de sista tjugo åren, först under
min tants lifstid och sedan under min brors, betydligt
förökats, ärfves inom familjen af den äldsta grenens
äldsta manliga eller qvinliga medlem, alltid med
bibehållandet eller antagandet af namnet, men endast
under ett oeftergifligt vilkor. Detta vilkor har
noggrant blifvit uppfyldt i mera än trenne sekler, allt
sedan fideikommisset upprättades. Arfsrätten till hela
denna förmögenhet, dessa gods och slott, kapital,
aktier och obligationer, legaliseras och beseglas
nämligen af ett litet krucifix, ett kors af agat med en
bild af guld, utan stort värde i sig sjelf, men
oersättligt såsom ett nödvändigt vilkor för arfvet.

"Testator, en gammal besynnerlig och lärd man,
tillhörande en andlig riddareorden på
fjortonhundratalet, har nemligen haft den egenheten, att
ovilkorligen förena denna klenod dermed och anbefalla hvarje
ny arfvinge att, inom natt och år efter den siste
egarens död, uppvisa detta kors inför domstolen, inför
borgmästaren och rådet i den lilla baierska staden
Kronach, hvarifrån familjen härstammar, och inför
den församlade familjen.

"Skulle detta dyrbara krucifix genom någon
händelse icke kunna företes eller icke mera finnas inom
familjen, har denna förlorat sin rätt, och hela den
Rosenheinska rikedomen tillfaller staden Kronach
tilllika med ett kloster strax bredvid.

"Ni finner nu att detta kors är arfvingens enda
giltiga sätt att dokumentera sig såsom sådan; det är
likasom fideikommissets sigill och underskrift, den
kontroll, som ger det vigt och värde och hvarförutan
ingen af oss eger hopp att vinna någonting."

"Nå väl, detta kors?" sade Mylitta, darrande af
ifver och otålighet.

"Det finns icke mera," svarade maikisinnan
hviskande och såg sig rädd omkring i salongen, liksom
hon fruktat för obehöriga lyssnare.

"Hvad! Det skulle vara försvunnet? Det är icke
möjligt! ... Det är en lögn, ett förräderi!" utropade
Mylitta utom sig och sprang upp ifrån soffan.

"Det är olyckligtvis sanning ..."

"Men en dylik klenod, en sak af denna
utomordentliga vigt, hur kan den försvinna? Den måste
då vara stulen," återtog den unga qvinnan, med ögon
som gnistrade, likt en varginnas, från hvilken man
aflägsnar det köttstycke, man nyss genom gallret
visat henne.

"Vi trodde också detta."

"När saknade ni då detta kors?"

"Strax efter vår tants död, hon egde det före
Josef. Testamentet lemnar nämligen valet mellan
skyldigheten för arfvingen att genast, ett helt dygn,,
exponera detta kors i den siste egarens händer, då
denne står lik, eller att inom natt och år uppvisa
det, såsom jag nyss sagt; fordom var emellertid en
sed att stundom legalisera sig genom den förstnämnda
ceremonien, som också försiggick vid vår tants död,
men som aldrig skulle egt rum, om jag varit
närvarande, och hvars våda och äfventyr också
bekräftades.

"För Josef, hvars rättigheter nu voro lyckligt
konstaterade, betydde denna förlust ingenting, och
hela saken var dessutom likgiltig för honom, som
helst stannat qvar i sitt klosters ensamhet, men för
mig var det förlusten af hela min framtids lycka ...
Det är nu ni, hans enka, som ärft både mina
förhoppningar och deras ruin ..."

"Men hvem misstänker ni för stölden och hur
gick den till?"

"Jag var i Paris, då min tant dog och bisattes
uti Kronachs kyrka, der familjens grafkor finns, och
samma morgon, som jag anlände, kommo de båda
nunnorna, hvilka haft vakt öfver liket om natten,
och berättade en lika dum som orimlig historia om
ett spöke, en ande eller djefvulen själf, hvilken midt
för deras ögon kommit in genom taket i kyrkan, som
var stängd, och borttagit korset, hvilket var lagdt
mellan den dödas händer och fastknäppt om dess
arm med ett lås, tillräckligt starkt och konstigt för
att väl kunna ingifva förmodan, det endast
öfvernaturliga makter eller en person, som väl kände dess
egendomliga mekanik, kunnat öppna det.

"Vi trodde naturligtvis ingenting häraf, men
krucifixet och radbandet, vid hvilket det hängde,
voro emellertid borta, och af fruktan att saken skulle
bli bekant, vågade vi endast fordra de båda
nunnornas löfte om fullkomlig tystnad och kunde icke göra
några offentliga forskningar derefter."

"Hvem skulle haft fördel af denna stöld, annat
än klostret eller staden, som ni nämnt?" inföll
Mylitta eftersinnande. "I alla händelser kan förlusten
icke vara oersättlig; vi låta göra ett annat kors."

"Det är mycket svårt, om icke omöjligt."

"Ett kors af agat och en bild af guld ... hvad
ligger deri för oefterhärmligt?"

"Det är sant, för den som aldrig sett det
verkliga korset."

"Men man måste emellertid försöka; man förlorar
ju ingenting dervid."

"Jo, fru friherrinna! Om man misslyckas, om
bedrägeriet upptäckes, så förlorar man sin heder ..."

"Nå, men hvad den saken angår ..."

"Så löper <i>ni</i> kanske icke någon fara, men <i>jag</i> ..."
inföll markisinnan skarpt.

Mylitta bet sig i läppen, och markisinnan fortfor,
i det hon upptog ett litet etui af marokin ur den
ridikyl af sammet, som hon bar på armen. "Här
ser ni emellertid en afbild deraf, så trogen som
möjligt, men det skulle vara mycket vådligt att söka
begagna den."

"Ah, fru markisinna! Jag inser nu att er
hemlighet är värd hälften af det stora arfvet!" utropade
Mylitta glad och höll förvånad framför sig det lilla
krucifixet, som fru Sarassin mottagit ifrån
guldsmeden i Genève, samma morgon som hennes bror
fann den sköna skeppsbrutna på stranden.

"Ja, ni finner nu att vi fullkomligt bero af
hvarandra; vi stå eller falla tillsammans, och vår
garanti är ömsesidig; utan min vilja och mitt
samtycke kan ni aldrig hoppas att vinna en enda
gulden, liksom jag ingenting kan göra utan er ...
Emellertid är utsigten till framgång mycket osäker, äfven
med all möjlig försigtighet och tystnad."

"Men vi hafva ju här medlet att konstatera vår
rätt enligt testamentets fordran?"

"Detta medel är tyvärr långt ifrån fullkomligt
eller riktigt."

"Hvad felas då?"

"Det vigtigaste af allt ... der felas en
petrificerad skalbagge."

"Skämtar ni?"

"Nej, jag är icke i lynne dertill ... I det
verkliga korset finns en liten förstenad insekt, en
staphylinus, som tydligt syntes, och här har man endast en
mörkare fläck i agaten, hvilken skall föreställa denna,
och som kanske icke skall kunna bedraga alla de
skarpsynta ögon, hvilka inom natt och år skola
granska densamma, i hopp att vinna tjugo millioner,
om korset är falskt."

Mylitta teg. Hon fattade fullkomligt värdet af
den tusenåriga skalbaggen, som hon i detta
ögonblick skulle velat återköpa med ett helt tiotal år af
sin egen korta lefnad.

"Liksom arfvingens lagliga rätt bevisas af korset,
så beror i sin ordning dettas identitet på den
förstenade, oefterhärmliga insekten; ni inser nu detta."

"Fördömelse öfver den gamle riddaren, som
uttänkt någonting så dumt! ... Men har man då så
väl reda på utseendet af denna olyckliga skalbagge?"

"Kanhända hade man det icke för några hundra
år sedan, ty förmögenheten var då icke så stor och
frestande; nu, då denna lilla insekt, förvarad i stenen,
representerar millioner, är den allt för vigtig att icke
vara känd; dessutom finns i slägtens arkiv en
afbildning deraf; den är likväl temligen illa och klumpigt
utförd, och det är detta, som gifvit mig något hopp
att kunna lyckas."

"Är då allt hopp föiloradt att återfå det rätta
korset? ... Har man icke sökt, icke gjort
efterforskningar och ..."

"Naturligtvis, men jag har fruktat att väcka
misstankar, ty om ryktet spreds om denna förlust,
skulle granskningen af det efterhärmade korset blifva
ännu mera noggrann."

"Det är sannt ... Hvad skola vi då göra?"

"Bevara hemligheten derom framför allt. Handla
lugnt och enigt och, i händelse bedrägeriet upptäcks,
låtsa vara bedragna sjelfva."

"Och ni lemnar mig detta krucifix?"

"Nej, jag lemnar det i förvar hos vår
gemensamme advokat, herr Désor, då han anländer ... ni
kan icke begagna det utan mitt bifall och medverkan
... hälften hvar, eller intet."

"Nå väl! hälften hvar. Det är i alla fall en
vacker summa," sade Mylitta och gömde korset i dess
fodral.

"Och nu äro vi ju inför verlden goda vänner
och slägtingar och inför hvarandra oskiljaktiga
bundsförvandter?" återtog markisinnan och räckte med
värdighet handen åt sin svägerska.

De båda qvinnorna hade rest sig upp och stodo
ett ögonblick hand i hand. Ett förbund, som i
sanning borde kunna uträtta mycket, så länge det fortfor.

"Ännu en sak," återtog markisinnan, "ni har
emellertid ett helt år rättighet att disponera räntorna
af fideikommisset, utan att ännu tillträda arfvet;
hälften af dessa inkomster tillhör äfven mig ifrån
detta ögonblick."

"Ni försummar icke att utöfva er makt, fru
markisinna?"

"Nej, hvarför skulle jag det? ... Vi känna ju
hvarandra?"

"Ett säkert medel att reglera sitt
handlingssätt ... Nå väl! jag går in på er fordran."

"A propå! Hur tänker ni tillbringa ert enkeår,
min svägerska?"

Den unga friherrinnan sammandrog ögonbrynen
och sade tvekande och liksom med undertryckt
ängslan:

"Jag vill icke lemna detta slott ... jag har här
minnet af min älskade Josef ... och ... och jag stannar
qvar här ..."

"Verkligen," sade markisinnan förvånad och
återvände ett par steg, sedan hon redan vändt sig om
för att lemna rummet. "Hvad mig angår," tillade
hon efter några ögonblicks besinning, "så kommer
jag troligen att öfver vintern bosätta mig i Genève;
och ni tillåter då kanske att jag någon gång helsar
på er?"

"Det skall bli mig ett nöje i min enslighet,"
svarade Mylitta artigt.

Fru Sarassin gjorde en vänlig afskedshälsning,
som Mylitta helt vördnadsfullt besvarade, och de
båda svägerskorna skildes åt som de bästa vänner.

*

Då markisinnan lemnat rummet, lade den
känslofulla enkan begrundande fingret på läpparne, fästade
ögonen med ett eget uttryck på dörren, hvarigenom
hennes svägerska nyss försvunnit, och mumlade sakta
för sig sjelf:

"Hon vill bevaka <i>mig</i> ... och jag vill icke lemna
henne ur sigte ... förträffligt! ... Hon har rätt, vi
äro bundna vid hvarandra, men det ger i alla
händelser en viss trygghet att hafva en markisinna
insnärjd i samma nät, som omger en sjelf ..."

Mylitta satte sig ned, försjunken i djupa tankar,
ty minut efter minut förgick, utan att hon ändrade
ställning. Slutligen hviskade hon, tydligen utan att
veta derom, och gifvande vika för tankarnes
liflighet:

"Jag har nu tillräckligt band på dem båda; de
måste tiga ... och jag skulle kunna befria mig ifrån
den — plåga, som ... men ... jag vågar icke; och för
hvarje dag blir vådan större af detta olyckliga
tvång ... Ah! jag tycker mig höra suckar och
snyftningar öfver allt i dessa gamla murar ... det är en
svaghet, en inbillning ... O! att jag aldrig kommit
hit ... Om det är svårt att inkomma i ett dylikt
gammalt näste, så är det ännu svårare att komma
derifrån."

Hon suckade och steg häftigt upp, för att
undkomma sina egna tankar; då hon reste sig, föll
någonting ned på golfvet vid hennes fötter; det var en
liten platt och ful tenndosa. Hon lutade sig ned
för att upptaga den, öppnade locket och framtog
derur ett miniatyrporträtt, utan infattning och med
glaset endast fastsatt genom en pappersremsa,
fastklistrad vid elfenbenet, på hvilket det var måladt.

*


"L'homme n'a rien de plus inconnu autour de
lui que l'homme mème," säger Lamartine, och denna
sanning känna vi troligen alla. Det är endast
okunnigheten eller tanklösheten, som tror sig veta och
kunna motivera alla de sällsamma och stridiga
uppenbarelserna i menniskosjälen; vi kunna icke ens
bestämma den punkt, der organismens inflytande
upphör och den moraliska friheten begynner; ty vi
förblanda oupphörligt de fenomen, som bero af
nervsystemets verksamhet och dem, som ega var andlighet
till grund.

Alla spekulationer härom vrida sig i en ring,
och filosofernas hårdragna och tillkrånglade system
reda och bestämma denna sak icke stort bättre, än
den enfaldigaste bondes instinkt.

Ju mera vi söka att analysera vårt eget jag,
desto mera aflägsnar det sig ifrån oss, och förvirrade
öfver de motsägelser, vi påträffa, sluta vi helt
ödmjukt med samma bekännelse som Lamartine.

Hvad vi veta är emellertid, att i hvarje hjerta,
hur domnadt och förderfvadt det än må vara, finns
likväl en punkt af ljus och ömhet, der den sista
gudomliga gnistan dröjer qvar, gömd och okänd af
hela verlden, ofta till och med för den, som sjelf bär
den inom sig, men slutligen framblixtrande vid den
tillfälliga beröringen med någon hemlig talisman, som
röjer dess tillvaro.

I Mylittas ögon, som nyss så mästerligt gjutit
falska tårar, syntes nu en mild och fuktig glans, då
de fästes på bilden i den fula dosan, och hon
hviskade med ett uttryck af stilla sorg:

"Hvad det liknar min stackars Daniel! ... Min
stackars Daniel!" upprepade hon långsamt och
drömmande, i det hon tillslöt asken och gömde den vid
sitt bröst.

Ett ögonblick derefter drog hon på klocksträngen
i rummet, och då Annette visade sig i dörren, sade
hon med sin vanliga ton:

"Jag kunde icke äta någonting, då fru Ditt lät
bära upp soupén, men nu känner jag mig riktigt
hungrig; gå ut i matsalen och se efter, om der finnes
någonting qvar, och bär hit till mig det bästa, du
kan finna."

Kammarpigan gick, och Mylitta aftog sin långa
sorgdrägt, kastade en stor hvit sjal öfver sin
underklädning och stannade tankfull vid fönstret, blickande
ut öfver sjön, der nattens skymning redan sänkt sig
djupt ned, medan de ännu ljusa alpspetsarne och de
hvita husen i Villencuve lyste längst bort i viken.

Efter ett par minuter återkom Annette, bärande
en bricka med kallt kött, ost, bröd och en stekt fisk,
omgifven med en hel skog af sallad.

Hon satte alltsammans framför sin unga fru,
som noga granskade anrättningen, utan att likväl
röra den.

"Allt det här är nog bra," sade Mylitta
betänksamt, "men kan du icke i skänken finna litet dessert
och en butelj af det der hvita vinet, som jag tycker
så mycket om?"

"Fru Ditt har sjelf nyckeln till källaren, men
jag kan gå ned och §äga till henne," sade Annette,
som tydligen var förvånad öfver sin matmors
ovanliga aptit klockan tio på qvällen.

"Nej, det är icke värdt, hon ligger kanske redan
... Jag får vara nöjd med ett par oranger, som funnos
qvar i matsalen, om du går efter dem."

Annette hemtade orangerna och gjorde min af
att stanna, för att passa upp sin matmor, medan
denna åt, och sedan borttaga brickan.

Mylitta tycktes emellertid icke vilja ha något
vittne till sin hastigt påkomna matlust, ty hon nickade
åt flickan och sade afvisande:

"God natt, Annette! Du behöfver icke vänta,
tills jag ätit, och jag klär sedan sjelf af mig ... Säg
fru Ditt att hon serverar kaffet i nedre salongen i
morgon, der markisinnan och jag frukostera
tillsammans.

Kammarjungfrun gick sin väg, och då hon var
tillräckligt långt aflägsnad för att icke höra det,
riglade hennes matmor dörren omsorgsfullt efter
henne.

*

</chapter>

<chapter name="7.">
<h1>7.</h1>

De båda svägerskorna, som allt sedan sitt första
möte tycktes hafva blifvit de bästa vänner, hade
under hela vintern ofta varit tillsammans, dels i
Genéve, dels i slottet vid la Tour de Peilz, och då våren
kom, reste de båda till Wiesbaden, der Elisa
Douglietz vistades, allt jemt i hopp att lord Hawerfield
slutligen skulle komma att bo i den villa, han der
disponerade.

Vintern förgick emellertid och detta inträffade
icke, men Elisa hade vetat att förskaffa sig säkra
underrättelser om, att hans vän doktor Stjerne allt
jemt reste tillsammans med honom, och markisinnan,
som icke tviflade på dennes delaktighet i hennes
dotters försvinnande, instälde derför sina
efterspaningar i Paris.

Det var först vid badterminens början, som de
båda herrarne ändtligen anlände, och Elisa hoppades
nu att slutligen få upplysning om sin väns öde.

Fru Sarassins slägting, den gamla baronessan
från Baiern, hade emellertid icke dröjt att presentera
sig och sin son för de båda fruntimmerna ifrån La
Tour de Peilz. Hon hade blifvit mottagen med all
den artighet, som medlemmar af samma familj borde
visa hvarandra, och värman af den gamla fruns
uppblossande slägtkärlek ökades nu för hvarje dag; hon
kunde knappt tillbringa en timme utan markisinnans
eller den unga enkans sällskap, och baron Fredriks
vördnadsfulla hyllning upptogs af Mylitta med
fullkomlig värdighet och nedlåtande välvilja såsom en
naturlig sak.

Emellertid hade fru Sarassin, då hon i baronen
igenkände sin tillfällige ledsagare i Genève, känt sig
obehagligt öfverraskad, och hans mors hastigt
påkomna vänskap gjorde henne ännu mera orolig.

Det dröjde naturligtvis icke länge, innan hon
förstod baronessans hemliga planer på familjens
arftagerska, och dessa planer blefvo nu ett ämne till
mycken öfverläggning äfven inom markisinnans
hufvud, ty det var svårt att afgöra, om hon borde gynna
dem eller icke.

Alla dessa fyra personer, som i grunden icke
kände det minsta intresse eller deltagande för
hvarandra, som till och med voro naturliga fiender och
utan tvekan skulle uppoffrat hvarandra, voro nu
emellertid inför verlden de varmaste vänner och täflade i
artighet och vänskapsförsäkringar; sammankedjade af
ett gemensamt mål, en gemensam tanke: den stora
rikedom, som hvar och en skulle velat tillskansa sig
ensam och som kanske slutligen icke skulle tillhöra
någon af dem; hvars verkliga tillvaro syntes nästan
tvifvelaktig genom sitt sällsamma vilkor, och som låg
oåtkomlig och hemlighetsfull som en sfinx af guld
emellan dem alla.

Man hade nu tillbragt en hel vecka i Wiesbaden.
Fru Sarassin satt ensam i sin sängkammare och skref,
allt emellanåt blickande upp på pendylen öfver
spisen, hvilken pekade på tre qvart till elfva. Hon
slutade just sitt bref, då dörren öppnades och hennes
svägerska inträdde.

Mylitta var klädd i ett slags ridklädning af svart
sammet — ehuru det alls icke var nödvändigt för
att sitta i en stol på ryggen af en mulåsna — en
rund kastorhatt med svarta plymer och en lång slöja
af krusflor.

Hon var mycket vacker i denna drägt, och i
hennes friska, leende ansigte skulle man haft svårt
att igenkänna en enka ännu i sorgdrägt.

"Vi äro alla i ordning, vi vänta endast på er,"
sade hon med glädtig och brådskande röst.

"Jag måste försaka nöjet att följa er. Jag
känner mig trött och har dessutom bref att skrifva,"
svarade markisinnan.

"Men besinna då, ni har ännu icke varit i
Nerothal, och baron Fredrik har arrangerat frukost åt oss
i Clarenthal, strax bredvid ..."

"Min nådiga tant!" utropade i detsamma baron
Fredrik sjelf, som stannat ute i salongen och nu
syntes i dörren. "Låt icke min mor sakna ert sällskap,
hon sitter helt ensam i sin vagn der nere och skulle
blifva otröstlig."

Fru Sarassin besinnade sig ett ögonblick och sade
sedan småleende:

"Nå väl, frestelsen att i detta förtjusande
vårväder följa er är för stor, jag medger det ... Gör
mig det nöjet, min käre Fredrik, att ringa efter
Marion, jag skall snart vara i ordning."

"Ni kunde icke vilja bedröfva oss alla och stora
nöjet af utfärden; jag visste nog det!" sade baronen
i det han drog på klocksträngen vid dörren och sedan
aflägsnade sig utåt salongen, dit den vackra enkan
gått förut.

Då kammarjungfrun kom in, sade markisinnan
hastigt: "Gå in och bed miss Elisa att jag får tala
vid henne ett ögonblick, och hemta med detsamma
min kappa och hatt; jag följer med till Nerothal."

Ett ögonblick derefter knackade det på dörren
i fonden af rummet, och då markisinnan öppnade
inkom den engelska guvernanten, numera sällskapsdam
åt fru Sarassin, med hvilken hon sammanträffat i
Wiesbaden.

"Elisa, har ni gjort hvad vi öfverenskommit om?"
frågade markisinnan hviskande och oroligt.

"Ja, jag har sett honom här, som jag berättade
er," svarade Elisa. "Han är alltjemt tillsammans
med lord Hawerfield och jag fruktar derför att vi
misstagit oss ..."

"Ni har ju försökt att utspionera honom ... och
ni lemnar mig genast underrättelse om hvad ni
kunnat upptäcka ... Min oro i detta afseende är så stor,
att jag knappt kan tänka på något annat ...
Att föreställa sig det min dotter, en fröken de
Sarassin, kanhända lefver undangömd i en vrå, såsom
en simpel läkares mätress, en fallen, underhållen
qvinna, under det hennes älskare reser verlden
omkring ... Och hur länge skall jag väl kunna dölja
denna skamliga enlevering för min familj och alla
andra menniskor, som ännu tro henne vara qvar
i Paris."

"Om Stjerne verkligen fört henne med sig, så
är jag öfvertygad att hon är hans hustru," inföll Elisa.

"Ack, saken är knappast förbättrad dermed ...
Har ni emellertid skrifvit, och när vill ni möta
honom?"

"I afton, om han kommer ..."

"Jag väntar er sedan, hur sent det än blir,"
sade fru Sarassin, i detsamma Marion inkom med
hennes kläder, för att göra sin matmor i ordning för
promenaden.

Ett par minuter derefter satt markisinnan i
vagnen bredvid sin kusin, och hela det lilla sällskapet
af åkande fruar och ridande unga damer och herrar
tog vägen uppför den branta backen vid "Schöne
Aussicht", som sedan genom den vackraste parklika
skog fortsattes till Nerothal, der det granna grekiska
kapellet med sin gyllene kupol nu står upprest till
minne af en rysk furstinna, som hvilar i en präktig
kista af marmor och guld.

"Ni kan lätt föreställa er mitt deltagande," sade
baron Fredriks mor, fortsättande det samtal hon
börjat med sin granne inne i vagnen, "då den officiella
och lakoniska underrättelsen om Josefs giftermål kom

till oss i Kronach ... Vi hade alla väntat att se er
och er dotter blifva hans arfvingar."

Markisinnan ryckte på axlarne och teg, och
baronessan fortfor med låg och förtrolig ton:

"Emellertid måste man erkänna att hon är
förtjusande, den unga friherrinnan ... Känner ni till
hennes slägt?"

"Nej, men hon har sagt mig att hon är
amerikanska, och detta kan man äfven förmoda af hennes
utseende och hennes fria sätt ... Som ni vet, består
detta folk af parvenyer, hvilka icke hafva någon slägt,
och hvilkas namn är utan betydelse ..."

"Ja, ganska riktigt; en fattig flicka utan börd
och anförvandter; men i alla fall förmodar jag att
hon eger känsla för värdet af det namn hon nu bär."

"Kanhända, men utan tvifvel eger hon ännu
mera känsla för dess pekuniära betydelse."

"Ack, min goda Constance!" utropade baronessan
ifrigt och lade sin hand på markisinnans arm. "Har
du icke, liksom jag, ofta funnit detta orimliga
fideikommiss i vår familj vara en olycka? Besinna blott
hur saken nu kanhända kommer att gestalta sig; den
vackra enkan gifter sig med hvilken obskur man
som helst, men kommer likväl att behålla det
Rosenheinska namnet, och dessa båda främlingar, okända
och kanhända helt och hållet ovärdiga detta namn
erhålla det likväl tillika med arfvet — enligt
testamentets egendomliga bestämmelse — för <i>sina</i> barn.
Det ar en absurditet, ett vanvett, hvaremot vi alla
borde protestera."

"Och hvartill skulle väl en dylik protest tjena? ...
Fideikommisset är en gång upprättadt och lagligt.
Testators mening har ganska tydligt icke varit
bibehållande af <i>blodets</i> renhet, utan endast <i>namnets</i>, hvars
hela klang bestämmes af guldet, som det representerar;
och det förekommer mig, som om arfvingen snarare
borde åläggas att kalla sig von Kassakista, än von
Rosenhein, ty som han icke eger rätt att disponera
annat än räntorna, är förmögenheten egentligen icke
hans," sade fru Sarassin med en bitterhet, som väckte
hennes kusins hela sympati och förhoppning.

"Om emellertid något medel funnes att
förekomma denna vår familjs ruin och profaneringen af
vårt namn, skulle du icke vilja använda det? Borde
vi icke alla förena oss och med energi och
öfverensstämmelse handla för detta mål?"

"Visserligen, men på hvad satt?"

"Du vet liksom jag, att i detta ögonblick finns
endast ett. Josefs enka är arftagerskan af hela vår
familjs rikedom, och min son Fredrik är den ende
ogifte manlige ättling, som genom henne skulle kunna
återföra den till dess rätta och naturliga egare."

Fru Sarassin teg. Denna enkla slutledning hade
hon redan vid första åsynen af baronessan vid
Wiesbaden gjort, och den var visst icke oväntad, liksom
hon för ingen del förkastade densamma, såsom ett
sista medel att garantera sig åtminstone någon del
af det arf, hon förlorat, men hon ville att man köpte
hennes medverkan så dyrt som möjligt, ehuru hon
var allt för klok att sjelf tillägga den synnerligt värde,
då hon för hvarje dag, som hon lefde tillsammans
med sin vackra svägerska, måste medgifva denna ett
allt större erkännande för hennes slughet, beräkning
och fullkomliga sjelfständighet under det mest mjuka
och oskyldiga yttre.

"Jag vet icke," fortfor baronessan med den
hjertligaste ton, "hvad ni båda svägerskor möjligen träffat
för öfverenskommelse angående detta arf, som din
bror genom sitt oväntade giftermål beröfvade dig,
men jag kan försäkra dig att Fredriks tacksamhet, i
fall du kunde verka i denna sak, skulle
fullkomligt stå i öfverensstämmelse med den lycka, han
kunde vinna."

"Naturligtvis skulle ett äktenskap mellan din
son och Mylitta vara mig kärt under närvarande
förhållanden," sade fru Sarassin, som inom sig
öfvervägde möjligheten att utsträcka det aftal hon gjort
med sin svägerska, äfven till baronessan, hellre än
att genom dennas misstankar och afund riskera en
upptäckt af det tillämnade bedrägeriet.

"Är detta verkligen din mening; gillar du min
plan, så låt oss förena våra bemödanden derför det
är enda sättet att utesluta en fremling."

"Du har rätt; men Mylitta är en nyckfull och
hemlighetsfull qvinna; man har svårt att leda
hennes tycken och tankar."

"Hon tycks emellertid icke ogerna se Fredrik
bredvid sig ... Gif blott akt på dem, der framför oss,"
återtog baronessan, som med ifver och nyfikenhet
lutade sig utom vagnen, för att visa sin kusin, hur den
unga enkan med kokett förtrolighet räckte fram sin
hand åt baron Fredrik, som red bredvid henne, och
som skulle hjelpa henne att knäppa hennes handske.

"Nå väl, låt oss hoppas ... det återstår icke
mera än trenne månader af enkeåret."

"Jag litar emellertid på din slägtkärlek och din,
rättsinnighet."

De båda damerna tryckte hvarandras hand, och
öfverenskommelsen var afslutad till bådas belåtenhet,
ty endast hoppet om arftagerskans hand för hennes
son skulle i alla händelser sätta ett helsosamt flor
för baronessans skarpa och vaksamma ögon och till
och med låta henne se den vigtiga och dyrbara
skalbaggen, på hvars förstenade vingar millioner hvilade,
äfven der den aldrig fanns.

*

</chapter>
<chapter name="8.">
<h1>8.</h1>


"Låt mig se det ännu en gång," sade lord
Hawerfield och sträckte sig fram efter ett öppet bref,
som doktor Stjerne höll i handen.

De båda vännerna sutto i ett rum af den villa,
som Hawerfield redan för länge sedan hyrt, och båda
sågo lika förvånade och tankfulla ut vid läsningen
af det nyss anlända brefvet, som lorden nu för
andra gången genomögnade, och som var af följande
innehåll:

"Doktor Stjerne!

Om ni verkligen är den man af heder och
redbarhet, för hvilken jag tagit er, så skall ni icke neka
att, om ni förmår, lemna en tröstlös mor de
upplysningar hon har rätt att fordra, och derför infinna
er i afton klockan 6 i hotellet Englischerhof,
rummet n:r 10, der Elisa Douglietz väntar er."

"Hvad kan väl detta betyda?" mumlade Stjerne,
som vid öppnandet af Elisas bref blifvit blek och
allvarsam och nu stirrade på sin vän, liksom han af
denne väntade någon förklaring.

"Jag medger att det der låter besynnerligt ...
i fall du har ett rent samvete," svarade Hawerfield,
som alltjemt med uppmärksamhet betraktade brefvet.
"Men hvem är då Elisa Douglietz?"

"Jag har ju redan i Vevey sagt dig detta, hon
är engelska och var guvernant eller sällskapsdam hos
Roxane de Sarassin."

"Hon har då troligen i samma egenskap varit
hos mrs Howard i Paris; ty, om jag icke bedrar mig,
så är denna stil densamma, som jag såg i konceptet
till den präktiga fruns besynnerliga bref."

"Ah! skulle hon kunna vara samma Elisa, för
hvilken du intresserade dig?"

"Och namnet! äfven namnet Douglietz väcker
hos mig några obestämda hågkomster ... Hur ser hon
då ut, denna Elisa, som ständigt flyr och ständigt
finns i min närhet," sade Astley, som långsamt och
tankfullt samman vek biljetten.

"Hur hon ser ut; ja, på min heder, jag det kan
säga; jag har alldeles glömt hennes utseende och har
intet annat minne än af hennes stora fula hatt och
hennes blå glasögon ... Hon var troligen gammal
och ful."

Hawerfield teg och tycktes intagen af sina egna
funderingar, och doktorn tillade:

"Englischerhof ligger helt nära kursalen, jag har
icke långt att gå för att träffa henne; men jag vet
icke, hvarför detta möte oroar mig."

"Jag skall gå i ditt ställe," inföll Hawerfield
hastigt på skämt. "Jag vill väl en gång se den der
besynnerliga guvernanten, som skrifver så
egendomliga bref."

"Nå, denna önskan måtte du snart kunna få
uppfyld, då hon vistas så nära oss och alls icke tycks
vilja dölja sig ... Men gif mig brefvet, klockan är
snart sex, jag måste kläda om mig," sade Stjerne,
som var varm och dammig efter en lång promenad.

Ju mera han tänkte på denna skrifvelse ifrån
den engelska guvernanten, desto mera sammandrog
sig hans hjerta af en sällsam ångest; han kunde icke
fatta någon föreställning om dess orsak, men det var
tydligt, att den hade afseende på Roxane, denna lilla
förtjusande varelse, i hvars glada strålande ögon han
sett en hel himmel öppnad, hvari han icke ens vågat
blicka in, af fruktan att antingen förtrollas deraf
eller täras af en ständig saknad.

Stjernes skaplynne och tänkesätt gjorde honom
yngre till sinne och hjerta än till år, han förblef i
detta afseende beständigt efter sin tid, och ehuru
han redan tvänne gånger genom kärleken råkat illa
ut, hade han likväl icke kunnat vakta sitt hjerta
från att älska ännu en tredje; ty det är endast ett
mycket sällsynt undantagsfall, om äfven det
ädlaste manliga hjerta kan åtnöjas med ett enda
föremål för sina känslor eller till sin död bevara minne
af en enda kärlek.

Det var icke den svärmande poetiska dyrkan,
han egnat den vackra Sara, som sedan blef hans
hans hustru, icke den häftiga, tanklösa lidelse,
hvilken Mylitta väckt, men det var en ljuf, melankolisk
ömhet, som fylde hans hjerta med en ren, nästan
faderlig känsla för Roxane, detta barn, hvars lif han
räddat och hvars tacksamhet blifvit kärlek.

Hvad hade nu kunnat hända henne, och hvilka
upplysningar fordrade man af honom, fremlingen, som
flytt, innan ännu ett ord ifrån hans läppar kunnat
störa hennes lugn, och som icke egde annat än det
oskyldiga minnet af hennes tillgifvenhet och
trofasta tystnad.

Flere minuter innan den utsatta tiden knackade
han på Elisas dörr i andra våningen af det stora
eleganta hotellet.

Hon väntade honom och öppnade genast sjelf, glad
att åtminstone icke hafva bedragit sig i denna väntan.

"Förlåt, miss Elisa," sade doktorn ursäktande, "om
jag kanske haft allt för brådtom att åtlyda er
kallelse, men ert bref har ingifvit mig så mycken
obestämd oro, att ni redan nu ser mig här."

"Så mycket bättre; stig in, doktor Stjerne,"
svarade Elisa på franska, ty Alf hade begagnat detta
språk, som man nyttjat i Vevey, okunnig som han
var, att deras modersmål var gemensamt.

"Hvilket oväntadt nöje att träffa er här,"
återtog han, sättande sig ned, "ni åtföljer fru Sarassin
och hennes dotter, förmoder jag?"

"Fru Sarassin, ja ... men hennes dotter ... Ack,
doktor Stjerne, om ni vet något om Roxane, så var
icke nog grym att neka dertill," utbrast Elisa med
tårar i ögonen.

"Jag! hvad skulle jag veta? Hvad menar ni?"

"Vi hafva i vår förtviflan slutligen vändt oss
till er, för att återfinna det arma barnet — se der
anledningen till mitt bref."

"Men jag förstår er icke! ... Hvad har då händt?
är då fröken Roxane ..."

"Försvunnen, borta ..." fortsatte Elisa, då Stjerne
öfverväldigad af en rörelse och en bestörtning, som voro
alltför häftiga och naturliga, att kunna missförstås
eller misstänkas, icke förmådde uttala det ord, som
sväfvade på hans läppar.


"Store Gud! säg mig då allt ... skynda er!"
återtog han med häftighet.

Elisa, som genast vid Stjernes första åsyn kände
sin fruktan bekräftad, att han var helt och hållet
oskyldig och ingenting hade att meddela henne,
berättade nu historien om Roxanes sällsamma
försvinnande och om deras fåfänga bemödanden att få någon
annan ledning för sina gissningar om anledningen
dertill, än den motvilja, hon yttrat för resan ifrån
La Tour de Peilz.

"Det skulle i detta ögonblick vara ett löjligt och
oklokt pryderi," tillade Elisa, "om jag icke talade
uppriktigt med er, så mycket mer som ni troligen sjelf
anade hennes växande kärlek, och det var med
kunskapen derom, som jag fruktade eller hoppades att
hon flytt med er ..."

"Ni känner mig så litet, miss Elisa," sade Stjerne
allvarsamt och sorgset, "att jag icke har rätt att
vredgas öfver en dylik förmodan ... Jag hoppas
emellertid att jag icke nu behöfver försäkra er om ert
misstag ... Jag har icke återsett Roxane sedan den qväll,
vi voro tillsammans på S:t Martins kyrkogård; då
hvarken ni eller jag anade att det skulle vara sista
gången," tillade han med så bleka och skälfvande
läppar, att Elisa räckte honom sin hand och utbrast
i tårar.

"Allt hopp är då förloradt! hon måste vara
död ..." hviskade Elisa, under det Alf kanhända nu
först, vid den häftiga smärta han erfor, förstod hur,
kär den unga flickan blifvit honom.

Några minuter förgingo under tystnad, och först
då båda hemtat sig något, kunde de åter genomgå
och granska hvarje den minsta omständighet vid denna
händelse, der båda slutligen stannade vid samma
sorgliga förmodan.

"Om hon ar död, så skall jag åtminstone hafva
visshet derom, och om hon lefver, skall jag återfinna
henne, hon må dölja sig hvar som helst," sade
ändtligen Stjerne med upprörd och passionerad röst.
"Meddela hennes mor allt hvad jag sagt er; framför till
henne min vördnad och mitt djupa deltagande och
försäkra henne, att om hennes dotter ännu finns bland
de lefvandes antal, så skall jag förr eller senare finna
och återföra henne, för att afbörda mig den orättvisa
misstanke man fattat ... Jag skall göra det derför
att jag älskar Roxane — jag kan i detta ögonblick,
då jag anser henne förlorad för mig, erkänna det
för er, utan att ni skall tvifla på min grannlagenhet
och min heder."

Doktorn gick, i det han tryckte Elisas hand, och
då han en stund derefter återkom till Hawerfield,
sade denne deltagande:

"Du har fått någon sorglig underrättelse, Alf.
Jag ser det på dig ... Hvad var det då fråga om?"

"Roxane är borta; försvunnen samma qväll som
vi beslöto att resa ifrån Vevey," svarade Alf dystert.
"Man trodde att jag enleverat henne."

"Hvad vill det säga, vi veta ju om ingenting? ...
Skulle hon vara död? ... Eller skulle du hafva
bedragit dig på henne?"

"Jag vet icke ännu hvad jag tänker härom ...
det är allt för besynnerliga omständigheter vid denna
flykt ... Jag har emellertid kommit för att säga dig
farväl, jag reser härifrån i qväll."

"Hvart då ? ... Du tänker väl icke söka den
förlorade?"

"Jag kan i detta ögonblick icke göra dig reda
för någonting; ett alldeles nytt intresse
sammanhänger med denna sak; det är icke endast den unga
flickan, jag vill söka upplysningar om."

"Kan du icke dröja och meddela mig dina
afsigter; du är upprörd, och då handlar man sällan
klokt."

"Det är möjligt ... Men jag hinner nog lugna
mig innan någon egentlig handling kommer i fråga ...
Det plågar mig att mera tala härom; jag skall skrifva
till dig?"

"Men när och hvar skall jag då träffa dig?"

"Du stannar ju här hela sommaren, och jag
återvänder hit, om jag kan ... Mins du Malkolm
Scheltings besynnerliga sömnvandringar; det är
reminiscenser ifrån dessa, som nu helt oförmodadt dyka upp
och spöka omkring mig."

"Förklara dig, du gör mig nyfiken."

"Jag har icke tid; jag måste hafva ännu ett
vigtigt möte i afton innan jag lemnar Wiesbaden."

"Säg mig då åtminstone, hurudan du fann den
der hemlighetsfulla Elisa?"

"Hon är icke hemlighetsfull alls, och jag fann
henne som förr, klok och mild."

"Allt jemt med hatt och glasögon?"

"Åh nej, hatten tror jag att hon hade bortlagt,
men glasögonen voro qvar; jag glömmer alltid att
gifva akt på, hurudan hon verkligen ser ut ... Man
tycker sig i hvarje ord och i tonen af hennes röst
finna så mycken själ, att man ignorerar hennes
utseende."

"Ett besynnerligt loford, hvarmed kanske icke
många qvinnor skulle vara belåtna," sade Hawerfield,
i detsamma Stjerne lemnade rummet.

*

</chapter>
<chapter name="9.">

<h1>9.</h1>

Vid samma tid som doktor Stjerne af Elisa fick
underrättelse om Roxanes försvinnande, möttes i
slutet af parken, der vägen går till Sonnenberg, tvänne
personer. Den ene af dem var en liten borgerlig
herre med kullrig mage och stort hufvud, hvaröfver
en hög mössa af grönt sommartyg, som till formen
liknade en ulan-tschakå, med fyra hörn och en
ofantlig skärm var neddragen ända till ögonen, hvaraf
det ena var stort, vidöppet och rödsprängdt och det
andra doldt under ett hopviket papper, fastsatt bakom
hans runda glasögon.

Han var badgäst, led af reumatism och döfhet
och bodde för besparings skull i den lilla byn
Sonuenberg nedanför den gamla riddareborgen med samma
namn. Hela hans utseende var mycket tarfligt och
godmodigt, och hvilken som helst skulle säkert trott
sig kunna garantera den stackars gamle döfve herrns
heder och trovärdighet.

Han var emellertid ingen annan än Hiram Thurn,
och den andre, som kom ifrån staden, var vicomte
de Sauval.

Båda veko ned åt "Blumenwiese", som den tiden
alls icke var ordnad, och der ingen menniska brukade
gå, efter som marken var kärrig och buskar och träd
växte vilda och hopsnärjda.

"Det var bra att ni kom, Hiram; jag fruktade
nästan att ni icke förstått min vink i morse. Jag
har något att tala med er om," sade vicomten, så
snart man hunnit utom parken.

"Jag hoppas att det är underrättelsen att vi få
börja affären, som ni vill meddela mig," svarade
Hiram.

"Tvärtom, min vän, vi måste vänta ..."

"Hvad betyder det! ni lofvade ju att
alltsammans skulle vara klart om några dar ..."

"Ja, det är sannt; men den der
penningeremissen, jag väntade ifrån mina vänner, har ännu icke
hörts af, och dessutom så ..."

"Hör på, vicomte! Ställ inte till något krångel,
ni känner mig ... Alla de andra börja också att bli
otåliga, jag har svårt att hålla dem stilla och
anständiga längre och ännu svårare att hålla dem ifrån
spelborden."

"Låt bli att gifva dem pengar."

"Då gå de sin väg eller kompromettera oss på
något ännu värre sätt ... hvarje dag blir dyr,
besinna detta och låt oss icke söla längre."

"Det är nödvändigt att ännu dröja en vecka;
någonting har inträffat, som tvingar mig att resa
härifrån."

"Är ni tokig! Sedan ni narrat oss alla hit, och
då jag redan offrat så mycket på affären."

"Lugna er, min vän, det skola vi snart
återtaga ... Ser ni, det tycks som om några politiska
förvecklingar vore i görningen; observerade ni icke ett
papper för några dagar sedan uppsatt under
arkaderna vid Curhaus?"

"Ah, jaså, skulle ni veta hvad det betydde?"

"Jag tror nästan det. Hvem vet hvad som kan
hända; emellertid måste jag taga mina
försigtighetsmått. Jag reser till Hamburg, der man troligen
samlas ... vi få uppskjuta vår affär."

"Hur länge?"

"Om allt är lugnt och jag har misstagit mig, kan
jag vara tillbaka om åtta dar."

"Men om ni icke kommer?"

"Då skingras ni, och saken får förfalla till ett
lägligare tillfälle."

"Vicomte, ni glömmer de pengar, jag redan
utgifvit ..."

"Dem får ni anse såsom afräkning på hvad ni
fordom i Paris narrade utaf mig, min vän ...
Dessutom träffas vi nog ... Jag upprepar era egna ord:
ni känner mig!" sade vicomten skrattande.

"Det der kommer ni att ångra; gif politiken
fan och fullfölj er plan; vi vänta endast på er
signal."

"Ni begriper icke den saken, Hiram; jag är
fransman, jag är patriot, jag är adelsman framför allt
och med frihetens sak är min egen framtid förenad ..."

"Bah! Jag tycker ni fått nog af er så kallade
frihet och patriotism ..."

"Ännu en gång, min vän, det der förstår ni
icke ... Låt oss skiljas och gör som jag sagt."

Vicomten viftade med handen åt sin kamrat och
vände sig om, i detsamma en forman med sin
klumpiga vagn och sina stora hästar, hvilkas pinglande
klockor redan hörts på afstånd, for förbi dem inåt
staden.

*

Hvem har icke erfarit att lifvets och
händelsernas flod, stundom efter att ha flutit fram så
enformigt och stilla, att alla våra känslor domnat och vi
halfsofvande och passiva tro hela verlden om godt
och anse oss sjelfva så fromma som lam, med ens
under huller och dån störtar öfver oss och väcker
alla våra passioner? Vi slungas ned i ett oväntadt
djup af mörker och bäfvan och lyftas upp andlösa af
öfverraskning och häpnad, för att åter kastas in i
hvirfveln af nya händelser, kämpande med våra egna
stridiga känslor och tillfällets oförutsedda frestelser
och tvång, tills vi, förvirrade, retade och försagda,
slutligen upptäcka att verlden var långt ifrån god
och vi sjelfva utan någon likhet med tålamodets och
fromhetens sinnebilder.

Alf Stjerne hade lugn och sysslolös följt sin vän
under flere månader, efter att förut i ett par år hafva
left som en hvardagligt verksam, praktiserande läkare
i en af Paris' förstäder.

Han hade intet lifligare intresse, ingen
uteslutande tanke, som gåfvo värde och glans åt hans
lefnad, den förflöt stilla och färglös, och sjelfva oron
öfver hans olyckliga äktenskap generade honom icke
särdeles, liknöjd som han var om en frihet, hvaraf
han aldrig ämnade göra något bruk.

Återseendet af den lilla förskrämda flickan, som
han för fyra år sedan burit ur folkträngseln, hade
emellertid förändrat hans tankar; och fullbordandet
af den äktenskapsskilnad, han sökt, blef nu af vigt,
utan att han egentligen ens för sig sjelf tillstod
anledningen till det intresse, hvarmed han väntade
derpå.

Fördjupad i planer att med eller mot sin hustrus
vilja blifva fri ifrån en qvinna, som vanhedrat hans
namn och hvars kärlek han tydligen aldrig egt,
finner han ännu en gång framför sig det mystiska
papper, som tycktes afsedt just för honom, hvars
egentliga betydelse och vigt var honom en gåta, men som
han ovilkorligt måste gifva något sammanhang med
den gamla reliken, hvilken Malkolm Schelting för
elfva år sedan tagit från den döda i Kronachs kyrka
och som han sjelf händelsevis förvarat.

Den häftiga nyfikenheten och begäret att få reda
på denna sak hade knappt bemäktigat sig hans själ,
innan åsynen af hans hustru, uppträdande i
Wiesbadens badsocietet under en helt ny maskering, på
en gång skrämde och förbittrade honom, och slutligen,
midt i den oro och obeslutsamhet, som detta möte
åstadkom, träffar han Elisa Douglietz, som meddelar
honom Roxanes försvinnande.

Allt detta hade inom några dagar växelvis
upprört honom, och den likgiltige och passive drömmaren
hade plötsligt vaknat under bruset af farhågor,
gissningar, oro och sorg.

Det sista intrycket var emellertid det starkaste,
och tanken att uppsöka den unga flickan beherskade
alla andra; men innan han gjorde något försök
härtill, ville han skaffa sig underrättelse om afsigten
med den omisskänneliga afbildningen af det gamla
korset, hvilken man på detta sätt publicerat, kanhända
för att igenkännas och förstås endast af den, som egde
originalet dertill.

Den adress, som fanns nederst på papperet, var
naturligtvis ett löfte om upplysning, och han tänkte
först att skrifva och begära den, men vid nogare
besinning ansåg han det långt säkrare att sjelf resa
till Hamburg, helst han sedan förra gången hade en
viss tvekan vid att öppet intressera sig för denna sak.

Ifrån Wiesbaden till Hamburg är nu knappt mer
än en dagsresa, men det fordrades då fyra dagar att
med postvagnen tillryggalägga denna väg.

Den långa, sandiga Lüneburgerheden, som man
nu ilar öfver med snälltågens hvinande fart, hvilken
låter chausséernas träd sammansmälta till häckar och
häckarna likna plank i enformig ouppfattlighet —
denna fula, sandiga hed var då icke mycket
angenämare för den resande sjelf än för de stackars
posthästarne. Man hade nattläger både i Soltau och Celle,
och först den fjerde dagens afton befann sig Stjerne
i Hamburg, vid samma tid som Thorsperreglocke —
hvilken då ännu fanns — vid Altona-Thor ringde
för att faderligen inkalla de förirrade borgarena inom
stadens murar.

Den oro, som intagit honom allt sedan mötet med
Elisa, tillät honom emellertid icke att vänta, helst
klockan endast var nio och sommarqvällen ännu var
alldeles ljus; han fick en noggrann beskrifning på gator
och gränder och stannade slutligen villrådig framför
trenne messingsskålar, upphängda som skylt,
hvarunder lästes: "Hier schneidet man Haar".

Gatan var smal och eländigt stenlagd, en
krukmakarebod och en krog syntes på ömse sidor om den
besynnerliga barberar- och perukmakarskylten, och
Stjerne upptog sin plånbok för att återfinna den
antecknade adressen och öfvertyga sig om han verkligen
gått rätt.

Ja, detta lilla, smala, grågula hus var ju n:r 10
Heiligen-Gasse, och han ämnade just klifva in i det
mörka porthvalfvet, då han observerade en person,
som kom tvärs öfver gatan och med bortvändt
ansigte hastigt skyndade förbi honom och gick in
i huset.

Det var vicomte de Sauval, hvilken hela vägen
åkt i samma postvagn som doktorn; han hade sedan
en lång stund stått vid en trädgårdsmur på andra
sidan om gatan och med lika mycket intresse som
hans reskamrat betraktat de tre messingetallrikarne
midt öfver, och ehuru han tydligen icke ville vara
igenkänd, uppfattade Alf genast hvem det var och
följde honom tvekande uppför en smal och brant
trappa.

Han hade kommit i samma afsigt och hade samma
motvilja som Alf att uppenbara den, ehuru af
alldeles motsatta skäl.

Innan doktorn ännu hunnit ringa på dörren midt
för honom, öppnades denna och en äfventyrlig person,
med yfvigt hår och röd halsduk om halsen, kom ut,
under det han på ett mindre städadt språk gaf luft
åt sitt dåliga lynne emot den, som släppte ut honom,
och då dörren slogs igen bakom honom, vände han
sig till Stjerne onh sade häftigt:

"Ni kommer kanhända också för att få reda på
en annons ... men låt icke narra er; det är skojeri
och knep alltsammans ... man har ingenting för sitt
besvär ... men jag skall anmäla saken för polisen ...
man tror sig kunna förtjena någonting, och man
försinkar sin tid och blir slutligen utvisad, se der hvad
man vinner!"

Den vredgade mannen, hvars tid just icke
tycktes blifva använd på det mest samvetsgranna sätt,
klef osäkert och mumlande utför trappan, och Stjerne
ringde, fullt besluten att i hvad fall som helst söka
att få ljus i denna sak.

En ung, krushårig och kroknäsig herre, med
utseende af att vara bokhållare på något handelskontor,
öppnade och bad honom artigt, sedan han sagt
anledningen till sitt besök, att stiga in i ett litet rum till
höger om den tambur, hvari han först inkom.

"Får man här någon upplysning om meningen
med den der annonsen?" sade Alf litet otåligt och
stannade orörlig der han var.

"Jag vet ingenting derom, min herre, men ni
skall strax blifva införd till min principal, som för
ögonblicket har ett besök ... men var så god och sitt
ned," tillade den unge mannen och sköt fram en stol
åt doktorn, som ändtligen steg in i ett litet, mycket
tarfligt och dunkelt rum, hvars dörr slöts efter honom.

"Det är troligtvis min reskamrat, som är der
inne," mumlade Alf, som beredde sig att vara
försigtig i sina frågor och svar, af fruktan att mot sin
vilja blifva invecklad i en sak, hvarom han kanske
helt och hållet misstog sig.

Hans förmodan var också mycket riktig.
Vicomten hade nyss blifvit införd på ett kontor, eller
snarare ett slags magasin, der trälådor, säckar och
packlårar lågo uppstaplade kring väggarne och der en
liten, gulblek man, med svart kalott öfver sitt kala
hufvud, satt midt på golfvet vid ett stort bord,
sysselsatt, som det tycktes, att i en annotationsbok
uppteckna nummer och prismärke på en mängd små påsar
och glasburkar, som stodo bredvid honom.

Vicomtens vackra ögon öfverforo med förnäm
öfverlägsenhet hela rummet, och då han icke
upptäckte annat än dessa handelsvaror, glasburkar med
profver på olika sädesslag och en hög med tomsäckar
hoplagda i ett hörn, antog hans ansigte ett uttryck
af otvetydig förvåning, och han sade tvekande, då
herrn vid bordet vände sig åt honom:

"Hvem har jag det nöjet att se framför mig?"

"Det är just den fråga, jag ämnade göra, och
jag skall besvara er, så snart ni först besvarat min,"
sade gubben med vresig ton.

"I det fallet kunna vi lemna den saken så länge,
såsom temligen obetydlig; hvar befinner jag mig då?
Derom torde ni kanske vilja underrätta mig."

"På ett handelskontor i Altona."

"Aha, mycket upplysande! ... jag hoppades att
vi skulle förstå hvarandra; det är fråga om en
annons med detta utseende," återtog vicomten, framtog
ett papper ur sin bröstficka och höll det framför den
lille kontoristen, som kastade en hastig blick derpå
och endast utstötte ett långdraget frågande: Nåå!

"Meningen, min herre! meningen dermed?"
fortfor vicomten otåligt.

"Ja, meningen ..." upprepade gubben, knäppande
med fingrarne mot den andra handens baksida och
fixerande sin gäst med listiga blickar.

"Jag vill veta den, förstår ni."

"Ja, det är just hvad jag också skulle vilja ..."

"Pest! Ni måtte väl icke anse mig för en spion?"

"Nej, jag anser er endast för en nyfiken ..."

"Hm, ni är för mycket försigtig." — Vicomten
gjorde hastigt några hemlighetsfulla gester, hviskade
ett par ord i den gamle kontoristens öra och steg
sedan baklänges med en högtidlig effekt; men denne
ruskade endast på hufvudet och såg förvånad ut.

"Ett <i>kors</i>, min herre, ett kors, det är ju <i>hans</i>
symbol, det korsdragande folkets symbol ... Han är
kanske här? ... Han vill samla sina vänner ...
Carbonari, min herre, Carbonari! förstår ni nu?"
hviskade vicomten ifrigt och fäktade med armarne öfver
den lille gubbens kalott.

"Ni misstar er alldeles!" återtog denne. "Man
har icke utsatt den der adressen för att gifva, utan
för att få upplysningar. Om ni sjelf icke vet hvad
annonsen betyder, så har ni helt och hållet gått hit
förgäfves."

"Men jag säger er ju hvad den betyder," inföll
vicomten tveksam och med en min af oro.

"Ni har bedragit er. Det har ingen politisk
betydelse, som ni tycks förmoda."

"Politisk! Hvem har sagt detta? Skulle ni
kanske sjelf vara en mouchard, en ..."

Vicomten förde handen under vesten på ett
hemlighetsfullt sätt och drog sig till dörren.

"Ni misstar er ännu en gång. Vi söka, liksom
ni, endast upplysning om annonsens mening. Se
der allt!"

"Har ni då icke sjelf publicerat den?"

"Nej ... Farväl, min herre!"

Den lakoniske gamle mannen vände sig om och
började åter skrifva; och denna scen, hvilken nästan
var ett fullkomligt upprepande af hvad som för fem
år sedan tilldragit sig i Paris, slutades alldeles som
då, att den besökande gick sin väg, mumlande,
villrådig och lika okunnig om saken, som han kommit.

Så snart vicomten hunnit utom dörren till
förstugan, införde bokhållaren den väntande Stjerne,
som nu i sin ordning stod framför den lille mannen
med kalotten.

Denne såg upp med en likgiltig och uttröttad
min, tydligen beredd att ännu en gång innan han
för natten lemnade sitt otrefliga audiensrum, afhöra
och svara precist detsamma, som han kanske
hundra gånger förut sagt och hört, då Alf, öfverraskad
vid åsynen af hans lilla gula ansigte och hans långa
spetsiga näsa, hastigt utropade:

"Ser jag rätt? Är det icke herr Samuel
Meyerkopf?"

Gubben spärrade upp sina små röda ögon och
betraktade sin nye gäst med förvåning, men utan
att säga ett ord.

"Känner ni icke igen er påtvungne reskamrat
ifrån Baiern till England?" tillade Stjerne, som
genast i den lille kontoristen eller kassören vid bordet
igenkänt den förmente "hvite pierron", hvilken
spelat en så stor, ehuru negativ rol i hans egen och
Malkolm Scheltings historia.

De förflutna elfva åren hade visserligen krökt
den lille handelsexpeditens rygg, gjort hans näsa ännu
något längre och satt en svart kalott på hans kala
hjessa, men minen och uttrycket i hans ansigte var
ännu detsamma, och doktorn trodde sig nästan i detta
återseende se en bekräftelse på sin förhoppning att
finna den upplysning han önskade, vid minnet af den
hemlighet, han fordom med så mycken ifver sökt att
gissa, och till hvars slutliga upptäckande Samuel
Meyerkopf bidragit.

"Är det möjligt att ni verkligen glömt lord
Hawerfields process och Alf Stjerne, som förde er med
sig till Cornwallis?" fortfor han småleende, då
mannen med synbar villrådighet och oro stirrade på
honom utan att svara.

"Nej, jag mins er mycket väl, herr Stjerne,"
sade han ändtligen, "men jag hade svårt att genast
tro mina egna ögon; jag visste er vara läkare i
Paris."

"Mycket riktigt; men man kommer lätt ifrån
Paris till Hamburg."

"Visserligen; nå väl, herr doktor, hvarmed kan
jag vara er till tjenst?"

"Med upptäckten af ännu en hemlighet,"
svarade Stjerne skrattande. "Min bäste herr Meyerkopf,
det tycks nu vara ödets oåterkalleliga beslut, att ni
med eller mot er vilja skall blifva invecklad i mina
intressen, och jag hoppas nu att ännu en gång få
komma i tacksamhetsskuld till er. Ni har låtit
uppsätta ett besynnerligt plakat med ett uppritadt kors,
och ..."

"Det har jag visst icke, min herre," afbröt
Meyerkopf häftigt och med förskräckelse.

"Har ni inte? Nå, det är detsamma, men
adressen på detta papper har likväl fört mig hit, och jag
vill nu veta, hvarom frågan är och hvad detta
papper betyder."

"Det betyder ingenting annat än en fråga."

"Och huru lyder då denna fråga?"

"Det bör den veta, som kan besvara densamma?"

"En besynnerlig förutsättning; min första tanke,
att denna sak kunde ega någon politisk betydelse,
synes nu, då jag finner er såsom ombud derför, icke
vara grundad."

"Det är således endast nyfikenheten, som för
er hit?"

"Nej, det är ännu något annat; jag igenkänner
den der ritningen, ty jag tror mig hafva sett
originalet dertill."

"Ah, verkligen!" utropade Meyerkopf med glädje,
hoppade ned ifrån sin stol och kom fram till doktorn,
som tystnade, obeslutsam om hvad han vidare borde säga

"Ni vet då att denna ritning endast är en kopia
af ett verkligt föremål?"

"Jag förmodar detta, emedan jag sett ett kors
med denna inskrift ..."

"I detta fall är det just er man söker, herr
Stjerne, och jag lyckönskar er lika mycket som mina
klienter till denna upptäckt."

"Men hvad är det då man önskar?"

"Att ni allra först beskrifver det föremål, som
ni anser afbildadt på papperet."

"Ingenting är lättare; det är ett kors af vacker
genomskinlig agat på hvars ena sida äro inlagda med
guld de ord, som väckt så mycken nyfikenhet."

"Och på den andra?"

"Är en Kristusbild, äfven af guld."

"Det är riktigt!" utbrast Meyerkopf och
gnuggade sina händer med förnöjelse. "Jag hade icke
mycket hopp om denna affär; ingen menniska hade
förut haft ens en aning om hvad man ville."

"Men denna aning är hos mig ännu mycket
oklar. Man har förlorat och söker kanhända detta
krucifix?"

"Ja, så är det. Och en stor belöning tillfaller
den, som återskaffar eller lemnar upplysningar om
detsamma, men under den djupaste hemlighet och
tystnad för alla andra, än den saken angår."

"Är det till er, som man skall göra dessa
meddelanden?"

"Nej, jag har endast uppdrag att urskilja den
rätta personen af alla dem, som infunnit sig här, och
att lemna hoaom anvisning hvart han bör vända sig.
Säg mig emellertid, om ni har något hopp att kunna
återskaffa detta kors?"

"Mycket litet. Men jag kan åtminstone upplysa
om, hur det försvunnit från sin ägarinna."

"Det är skada, ty om ni kunde finna och
återställa det inom trenne månader, skulle ni hafva gjort
en god affär."

"Hvad menar ni dermed?"

"Att den i detta fall utlofvade belöningen är en
hel liten förmögenhet."

"Jag tviflar om att kunna vinna den."

"I hvilket fall som helst är det nödvändigt att
ni bibehåller fullkomlig tystnad, ty om denna förlust
blefve bekant skulle hela saken vara förlorad och
det dyrbara korset icke vara värdt någonting."

"Jag begriper icke hvad synnerlig vigt man kan
fästa vid en egentligen obetydlig sak. Vill ni icke
upplysa mig derom?"

"Jag känner icke detta och har icke order att
meddela er något annat än hvad jag redan sagt,"
svarade Meyerkopf och gick tillbaka till sina burkar
och påsar, oaktadt klockan nu slog tio och rummet
var nästan mörkt.

"Nå väl, jag skall icke längre besvära er. Vill
ni kanske säga mig, hvart jag vidare bör vända mig?"

"Kom i morgon på David Schmierers vexelkontor
n:r 11 Grimmstrasse."

"Det är er principal, förmodar jag?"

"Ja, vi hafva här endast en tillfällig lokal för
hemliga affärer, som icke höra till vexelrörelsen. Jag
skall då lemna er adressen och namnet på den
person, hvilken åtagit sig denna sak och som skall gifva
er alla de upplysningar ni behöfver."

Herr Meyerkopf tog sin hatt, som låg bredvid
honom på bordet, och tycktes beredd att lemna det
lilla mörka kontoret, och Stjerne gick sin väg, fullt
belåten med den vunna öfvertygelsen, att den
hemlighetsfulla annonsen verkligen hade afseende på det
gamla korset, som han så länge förvarat.

Då klockan slog tio morgonen derpå, hade han
ännu icke letat sig fram genom de trånga och
krokiga gatorna i Katharinenviertel till Grimmstrasse,
men stannade ändtligen vid ett högt och mörkt
gammalt hus, i hvars hvälfda port med klumpiga
bildhuggerier namnet <i>David Schmierer</i> visade honom att
han hunnit sitt mål.

En mörk och nött, men bred trappa förde honom
till en dörr, der detta namn ännu en gång lyste emot
honom ifrån en stor, blank messingsplåt, och slutligen
stod han i en byrå, der åtta eller tio kontorister voro
sysselsatte vid sina pulpeter.

Bland alla dessa herrar sökte Stjerne emellertid
fåfängt sin gamle bekante, han fanns icke på
kontoret, och förargad öfver sin glömska att fråga
Meyerkopf, hvilken ständigt ombytt namn, under hvilket
han för närvarande vistades i Hamburg, vände han
sig till den, som satt honom närmast, och begärde att
få tala vid den lille mannen, som han råkat dagen
förut i Altona och som visat honom hit.

"Ert namn, min herre?" sade kontoristen, hvilken
så snart doktorn uttalat det, genast nedsteg från sin
stol, vinkade honom att följa sig och gick förut genom
byrån till en dörr i fonden af rummet.

Redan på hotellet, der han bodde, hade Stjerne,
på sin fråga efter David Schmierer, fått veta, att
denne ansågs för Hamburgs rikaste köpman, och detta
bekräftades äfven genom den furstliga prakt, som öfver
allt mötte hans blickar, då han nu fördes upp i en
annan våning och genom en rad af präktiga rum.
Han undrade endast hvar den lille anspråkslöse
Meyerkopf väl kunde finna en passande vrå här uppe i
sin principals palats, efter han icke fanns der nere
på hans byrå.

Ändtligen stannade Alfs ledsagare i en liten
rund salong, hvars marmorgolf, gyllne lister och
hvälfda tak, hvarifrån dagsljuset inträngde genom
mattslipadt glas, skulle gifvit det likhet med ett
kapell, om icke de präktiga möblerna af purpursiden i
stället gjort det till ett kungligt mottagningsrum.

Kontoristen ringde i en liten silfverklocka, som
stod på spiselkransen, en elegant betjent inkom vid
denna kallelse ifrån andra sidan, och Alfs
följeslagare sade helt lågt, liksom man varit i ett sjukrum:

"Underrätta herr Schmierer att doktor Stjerne
söker honom."

Doktorn gjorde ingen invändning vid att träffa
principalen i stället för hans biträde, öfvertygad att
det just var herr Schmierer sjelf, som åtagit sig att
lemna närmare upplysningar om den ominösa
annonsen; och då betjenten försvann bakom en dörrgardin
af sammet, kastade Alf en beundrande blick omkring
på alla dessa bevis af penningfurstens rikedom, makt
och njutningsbegär.

Ett par minuter förgingo innan gardinen åter
lyftes upp och betjenten bad honom inträda i herr
Schmierers kabinett, der denne höll på att
frukostera.

Stjerne hade inkommit i ett rum, som låg åt den
breda kanalen på husets baksida.

En balkong, öfverfylld af blommor, gick utanför
öfver vattnet, och ehuru luften, som genom de öppna
glasdörrarne fläktade in, hade en egendomlig gyttjig
lukt från kanalen, föreföll honom hela det lilla
praktfulla rummet såsom den fulländade skapelsen af en
njutningslysten österländsk pascha, och hans
förvåning var derför fullkomlig då han igenkände den lille
fnaskige Meyerkopf med sin hängande spetsiga näsa,
sina långa fingrar och sin svarta kalott, halft liggande
i en hvilstol, hvars guldgula sidenkuddar gåfvo honom
likhet med en fluga innesluten i bernsten.

"Välkommen, herr doktor!" sade Meyerkopf med
sin vanliga ödmjuka, något gnällande röst, utan att
synas märka dennes öfverraskning. "Sitt ned och gör
mig det nöjet att frukostera med mig," tillade han,
pekande på ett bord öfverfyldt af silfver och kristall.

"Jag är i sanning förvånad!" utbrast Stjerne
småleende. "Herr Meyerkopf, skulle ni sjelf vara
David Schmierer, Hamburgs förnämste och rikaste
bankir och handlande?"

"Ja, det är jag sjelf ... Jag hade i många år,
först såsom firmans reseexpedit och sedan såsom dess
förste kassör, deltagit i dess affärer, och sedan jag
för elfva eller tolf år sedan gifte mig med min

principals, David Schmierers enka, har jag antagit detta
namn i affarsverlden."

Det förhöll sig verkligen så, som Meyerkopf sade.

Ingenting kan vara mera sannt, än att de
vigtigaste faktorer vid all framgång här i verlden äro
tålamod och ihärdighet, och att hvarje menniska med
ett gifvet mål, ett uteslutande intresse, detta må nu
vara hvilket som helst, nästan alltid skall hinna det.

Den gamle köpmannen David Schmierer i
Hamburg egde, liksom många af hans yrkesbröder, detta
lefvande intresse för handeln, som gör den till
ändamål och icke till medel. Han var lika stolt öfver
sin firma som adelsmannen öfver sitt stamträd, och
bibehållandet af David Schmierers namn och anseende
var icke någon personlig fåfänga, utan snart sagdt
hängifvenheten för en idé.

Han hade olyckligtvis inga barn, och då han
hos sin lille ödmjuke och fule reseexpedit upptäckte
samma uppfattning, samma medfödda talang och blick
för affärer, samma kärlek till yrket för yrkets skull,
som hos sig sjelf, ämnade han, efter att först hafva
gjort honom till kassör, att taga honom till sin
kompanjon; men ett slaganfall, som förlamade hans
krafter och hotade att återkomma, förändrade hans
planer till bibehållande af firmans anseende.

Hans hustru var mycket yngre än han sjelf.
Hon var en ljushårig, långsam, fet och passiv fru,
som aldrig varit utom Hamburgs murar längre än
till Blankensee, som ansåg Altona för en utländsk
stad och de gyttjiga "Fletherna", omkring sin fars
magasin och sin mans präktiga hus, för det
vackraste vatten, man kunde se, och då David Schmierer
inkallade henne till sin dödssäng och föreslog henne
att efter sorgårets slut gifta sig med Samuel
Meyerkopf, såsom den värdigaste att bibehålla hennes stolta
och aktade namn, gjorde hon alls ingen invändning
deremot.

Köpmansdottern och makan uppfattade lika väl
som en adelsdam eller drottning sin pligt att, äfven

om så fordrats, uppoffra sin egen personliga lycka,
för att bibehålla — en chimére om man så vill, men
en chimére, hvilken, hvad namn den än må hafva,
likväl bevisar idéns förmåga att beherska materien,
inbillningens, andlighetens makt öfver menniskosinnet
eller den materiela verkligheten.

Fru Kordelia Schmierer hade emellertid
ingenting att uppoffra; det gjorde henne alldeles detsamma,
om hennes äkta make hette Samuel eller David, och
hon fortfor äfven i sitt senare gifte att hela veckan
igenom lefva stilla och makligt inom sina praktfulla
rum och om söndagen i sitt granna ekipage rulla
genom S:t Georgs eller Altonas gator ända ut till
"den Friedhof", der hon regelmessigt hängde en krans
af pappersblommor på David Schmierers ståtliga
marmorvård eller åt andra hållet, till Eimsbüttel och
Eppendorf.

Det var ett follkomligt konvenansparti, en
"förenings- och säkerhetsakt" för handelshusets firma,
ingenting annat.

"Ni är verkligen afundsvärd, herr Meyerkopf,"
återtog Stjerne med en blick på den lille mannens
yppiga omgifning.

"I detta ögonblick, ja; men i går afton ansåg
ni mig visst icke så, eller hur?" svarade denne.

"Det är sannt. Jag trodde mig icke kunna träffa
Hamburgs förnämste bankir i ett litet mörkt
varumagasin i Altona, sysselsatt att sortera profver."

"Nej, jag tror nog det ... jag hade emellertid
icke nu varit denne man, om jag föraktadt hvad man
kallar småsaker och underordnade affärer, som unga
män af yrket vanligen göra."

"Dessutom har ni derunder fördelen och nöjet
att spela rolen af en Harun el Raschid."

"Jag känner icke till någon med det namnet,
men jag för ett lyckligt lif, just sådant som jag
alltid önskat, och det är mig ett stort nöje att få visa
er, det man äfven genom att sälja lottsedlar och
blanksmörja kan vinna rikedom och anseende."

Meyerkopf lyfte varsamt locket af ett
silfverfat, som stod på en spritlampa och bjöd Alf en stekt
beckasin, tillagad efter alla konstens regler, och hällde
sedan i hans glas ett vin, som legat trettio år i
David Schmierers källarhvalf, djupt under kanalen, som
flöt förbi fönsterna.

Doktorn var just ingen gastronom, som läkare
ofta bruka vara, men försmådde likväl icke den rike
hamburgarens läckerheter, och först då dessa voro
ordentligt expedierade, återkom han till det ämne,
som qvällen förut afhandlats.

"Jag förmodar," sade han leende, "att ni i
egenskap af herr David Schmierer nu vill meddela mig
de upplysningar, jag önskade i går?"

"David Schmierer känner icke mera om denna
sak, än hvad Samuel Meyerkopf redan sagt er, men
här finner ni adressen och namnet på den, som ni
bör vända er till," svarade Meyerkopf och lemnade
Stjerne ett kort, i detsamma de båda herrarne stego
upp från frukostbordet.

"Advokaten Désor i Genève!" utropade denne
förundrad, då han kastade ögonen på kortet. "Det
var visst värdt att fara ända hit! Hvilken omväg
att resa åt norr då man borde fara åt söder."

"Ni glömmer att det var omöjligt att förutse
hvarifrån en möjlig underrättelse kunde komma, och
dessutom finns det skäl, hvarför advokaten i Genève
icke kunde offentliggöra sig såsom kommissionär."

"Ni har rätt. Farväl, herr Meyerkopf! ... Jag
undrar hvad namn ni bär, i fall jag ännu en gång
i lifvet träffar er," sade doktorn och räckte sin värd
handen till afsked.

"Ni träffar mig aldrig annat än här i Hamburg,
och här begagnar jag icke annat än min
handelsfirmas namn. Hamburg är den första stad i
verlden, och jag behöfver icke mer resa omkring," svarade
den lille mannen och, ringde på sin kammartjenare,
som skulle ledsaga Alf tillbaka genom våningen.

*

</chapter>
<chapter name="10.">
<h1>10.</h1>

"Det tycks, som ödet hade antagit min utmaning,"
mumlade Stjerne tankfullt, åtta dagar derefter, samma
eftermiddag som han återkommit till Wiesbaden, der
han nu satt i Hawerfields rum.

Han hade nyss för denne berättat utgången af
sin resa och på samma gång historien om det gamla
krucifixet, som Malkolm Schelting under en af sina
sömnvandringar borttagit ifrån liket i Kronachs kyrka
och som han sjelf förvarat utan att vidare tänka
derpå, då han ansåg det utan synnerligt värde och
betydelse, upptagen och distraherad som han bler
genom de oförmodade och vigtiga händelser, hvilka
följde på denna natt.

"När Malkolm och jag sedan skiljdes åt," fortfor
Alf, "sade jag halft på skämt, att jag skulle upptaga
till begrundande och söka lösa den psykologiska gåtan
af hans sällsamma somnambulism, och det förefaller
mig nu, som om försynen visat mig omöjligheten
deraf; visat mig, att ehuru jag hvarken är
sömngångare eller fantast, detta kors skulle för mig komma
att spela nästan samma roll, som den hvite pierrons
peruk spelade för Malkolm.

"Det har legat förvaradt och bortglömdt i en
gammal plånbok, men likväl utöfvat liksom en
hemlig makt öfver mig, en förmåga att föra mig till en
viss bestämd punkt och framkalla hos mig
öfvertygelsen, att hvar och en af oss, äfven den mest
triviale och prosaiske, har i sin natur tillräckligt mycket
hemlighetsfullt och obegripligt för att trotsa alla både
fysiologiska och filosofiska undersökningar, och att så
länge vi icke känna ens ett enda af de otaliga och
mystiska band, som förena kropp och ande,
förnimmelse oeh vilja, kunna vi gerna suspendera vårt
bestämmande om den förras art och den senares frihet."

"Du har kanske rätt," svarade Hawerfield, som
långsamt gick fram och åter på golfvet. "Jag vore
så mycket mera böjd att antaga din mening, som jag
sjelf kanhända eger en dylik hemlig talisman; ett
simpelt materielt, värdelöst föremål, som representerar
eller framkallar en följd af obegripliga sensationer,
och kanhända en dag, besegrande alla min fåfängas
och min viljas hinder, för mig fram till ett
oundvikligt mål ..."

"Nå väl, så mycket bättre för oss båda."

"Men jag älskar icke denna tanke ... min ande
reser sig upp deremot ... jag är menniska, jag vill
vara fri ..."

"Så sade också, enligt traditionen, den första
menniskan, och för att öfvertyga sig om sin <i>frihet</i>
blef hon <i>elak</i> ... det ondas i stället för det godas
slaf ... Ack,min vän! den enda möjliga friheten
ligger utan tvifvel just i det fullkomliga
subordinerandet under den högsta eviga viljan; vi göra den till
<i>vår</i> endast genom vår innerliga förening med
skapelsens oändliga harmoni ..."

"Har du besinnat konseqvenserna af hvad du
säger?" inföll Astley något ironiskt och stannade
framför sin vän.

"Ja, den yttersta konsekvensen deraf är, i min
tanke, den högsta möjliga lycka och lugn för
menniskosinnet."

"Ganska riktigt, men på hvad sätt? Du
märker icke att du med dessa ord rangerar dig till den
hedniska fatalismen och stannar vid den orörliga,
sfinxlika indiska filosofiens slutord."

"Jag märker det mycket väl, men jag stannar
icke der; jag tillägger såsom motiv det vigtigaste
som denna lära saknar."

"Och detta är?"

"Kärleken och hoppet."

Astley svarade ingenting, han gick tankfull med
nedlutadt hufvud fram och åter några minuter och
sade slutligen med en helt annan ton:

"Nå väl, Alf, du sade mig aldrig den egentliga
orsaken till din första reflexion."

"Orsaken var den oförmodade upptäckten, att
de vida kretsar jag gjort för att utleta betydelsen
af det der mystiska papperet, tyckas minskas allt
mera och slutligen sammanlöpa helt tätt bredvid
mig ... Vet du hvilket namn jag ändtligen fick höra,
och hvem som med så mycken ifver söker detta
krucifix? Jo, ingen annan än Roxanes mor, markisinnan
de Sarassin. Det var ifrån liket af en gammal
baronessa Rosenhein som korset blef borttaget."

"Ah, nu förstår jag din tankegång ... Om du
återfinner den unga flickan, hvars lif du en gång
räddade, så ..."

"Om jag återfinner henne," inföll Alf afbrytande
— "så är det för att säga henne, att det kors hon
med så mycken trohet bevarat åt <i>mig</i>, det är hennes
eget och hon har dermed sjelf bevarat sin familjs
betydelse och rikedom."

"Och när tänker du börja din roll såsom en
vandrande riddare, hvilken söker sin bortröfvade dam?"

"I morgon, eller så snart jag träffar markisinnan,
och jag går nu genast till henne."

"Det är ännu för tidigt att göra ett fruntimmer
visit."

"Åh nej, det bref, jag medför ifrån advokaten i
Genève, skall troligen öppna hennes dörr för mig vid
hvilken tid som helst ... för öfrigt har jag ännu ett
besök att göra ... jag måste hafva ett möte med
hennes svägerska."

"Du anser dig då säker att denna är Mylitta,
din hustru?"

"Ja; hon har vid sitt giftermål med baron
Rosenhein icke ens ändrat sitt namn, hvilket jag fick
höra hos advokaten i Genève, men ännu en månad,
och hon är icke mera min hustru; man har i Paris
icke hört af henne sedan min efterlysning."

"Jag lyckönskar dig. Måtte äfven denna sista
tid icke medföra något hinder för er skilsmessa."

"I det fallet kan jag nu vara lugn ; det är hon,
som fruktar mig," sade doktorn och tog sin hatt för
att gå.

Både fru Sarassin och hennes svägerska bodde
i hotellet Englischerhof, och då Alf knackade på Elisa
Douglietz' dörr, öppnades den genast.

"Ah, doktor Stjerne! är det ni," utropade Elisa
öfverraskad. "Hvad betyder väl ert besök, har ni
fått några underrättelser om Roxane?"

"Nej, miss Elisa, jag är tyvärr ännu lika
okunnig som ni i detta fall, men jag har ett annat mycket
vigtigt ärende till fru Sarassin; jag kommer direkte
ifrån Genève och medför bref ifrån hennes juridiska
biträde, monsieur Désor; jag anhåller, att ni ber
markisinnan om ett samtal och att ni presenterar
mig för henne."

"Mycket gerna, men hon är för ögonblicket i
badet; jag väntar henne likväl snart tillbaka, ifall
ni vill återkomma om en halftimme."

"Skulle jag icke kunna få stanna hos er några
minuter, miss Elisa," sade Alf, med en viss tvekan
fästande sina blickar på hennes ansigte, hvilket —
öfverraskad som hon blifvit af hans besök —
hvarken var doldt af det tjocka floret eller vanstäldt af
den stora hatten och de blå glasögonen, och som
derför alls icke motsvarade den bestämda
föreställning, han fattat om den engelska guvernantens ålder
och utseende.

Elisa rodnade något vid hans granskande och
förvånade blickar, som egentligen för första gången
voro fästade på henne, och Stjerne, som märkte det
och fann att han hittills helt och hållet misstagit sig
med afseende på hennes yttre, fortfor, förlägen öfver
sin sällsamma blindhet:

"Förlåt mig, om jag kanske syns er indiskret ...
det förefaller mig, som om jag i dag såge er för
första gången, och ..."

"Min bästa doktor Stjerne," inföll Elisa, som
genast återvunnit sin vanliga värdighet och det lugna
allvar, som i synnerhet missledt honom om hennes
ålder. "Vi äro ju gamla bekanta; sitt ner, jag ber.
Det kan omöjligt finnas något opassande deri."

"Ack nej, det är endast för att bedja er upprepa
för mig alla de minsta omständigheterna vid Roxanes
flykt ... Jag hoppas deraf kunna få någon idé, något
slags uppenbarelse derom; att af någon småsak, något
förbisedt ord eller en tillfällighet kunna komma henne
på spåren."

Elisa skakade sorgset på hufvudet och upprepade
sin berättelse om den sista scenen i kabinettet, då
markisinnans bref anländt.

"Det är numera intet hopp. Hon är död, jag
kan icke tvifla derpå ... Det arma barnet har gifvit
vika för ett utbrott af förtviflan och sorg," tillade
hon sakta.

"Men återlämnar då icke Genèvesjön, liksom
andra sjöar, sina offer? ... Skulle man icke åtminstone
hafva återfunnit hennes lik?" svarade Stjerne, som
med ansträngning uttalade det sista ordet.

"Det är en hemsk och underbar sjö ... Jag
älskar den icke, ty jag har sett den i ännu högre grad
våldsam och förfärlig, än den vanligen är klar och
leende, och man påstår att dess botten har
hemligheter, hålor och strömdrag, som ingen känner."

"Må så vara, men jag kan icke fatta
föreställningen om Roxanes död ... Den der tiggaren, miss
Elisa, som olyckligtvis vände edra misstankar på mig,
hade han icke möjligen äfven sett någon annan
fremmande person i närheten af slottet?"

"Jag kom aldrig att fråga honom derom."

"Se der hvad som just var olyckligt; i formodan
att ni redan funnit den skyldige, voro edra
efterforskningar säkert mycket inskränkta."

"Det är sannt; men Roxane kände ingen annan
än er, och man röfvar icke mera, som i forntiden,
bort unga flickor mot deras vilja," sade Elisa
småleende.


"Vanligtvis icke, men hon kunde ju frivilligt
hafva följt med ..."

"Ah, hvad tänker ni på, det är en orimlighet ...
dessutom tyckes denna flykt hafva varit oöfverlagd."

"Det är också just detta, som förvirrar mig."

"Och som bekräftar min tro ..."

"Nå väl, miss Elisa, vi skola åtminstone få
visshet om detta ... Men om jag icke bedrar mig, är nu
markisinnan hemma," tillade Stjerne och steg upp.
"Jag tyckte mig höra buller derinne i hennes rum."

"Ni har rätt; det är hon. Dröj ett ögonblick,
jag skall genast underrätta henne om ert besök."

"Vill ni äfven hafva den godheten att lemna
henne detta bref."

Elisa gick in i fru Sarassins rum, och doktorn
blef ensam. Han ämnade just sätta sig ned igen för
att invänta kallelsen till markisinnan, då man
knackade på den dörr åt korridoren, hvarigenom han
sjelf nyss inkommit, och innan han ännu besinnat,
om han borde öppna eller icke, sade någon helt högt
utanför:

"Öppna, Elisa! Det är jag ... Jag kommer icke
in den andra vägen ..."

Alf studsade och skiftade färg vid ljudet af denna
röst. Det var hans hustru; det var Mylitta, som
var utanför.

Han tvekade ett ögonblick. Det var just på
henne, han tänkt; på ett medel att träffa henne
ensam och kunna föreskrifva henne vilkoren för sin
tystnad och sin overksamhet vid upptäckten af
hennes bedrägeri och hennes tvegifte.

Skulle han våga att nu begagna tillfället, våga
att räkna på några minuters dröjsmål, innan Elisa
åter öppnade dörren. Tvenne ord voro ju nog, för
att fängsla den djerfva och listiga qvinnan, och i
nästa ögonblick omvred han nyckeln och befann sig
ansigte mot ansigte med den sköna friherrinnan
Rosenhein.


Öfverraskningen var allt för stor och häftig.
Mylitta blef likblek, tog ett steg baklänges vid sin
mans åsyn och skulle utan besinning hafva flytt
såsom för ett spöke, om icke Stjerne med kraftig
hand hade fattat om hennes arm och dragit henne
in i rummet.

Det behöfdes emellertid icke många sekunder,
innan den utomordentliga djerfheten och spänstigheten
af hennes lynne återkom, och hon sade med helt
förändrad och konstlad röst:

"Släpp mig, min herre! ... eller jag ropar på
hjelp ... Men kanhända han är vansinnig!" tillade
hon med väl spelad förskräckelse.

"Spara dina barnsliga konster, Mylitta!"
hviskade Stjerne harmsen och förebrående. "Jag tänker
icke qvarhålla dig längre, än tills jag hunnit säga
dig att jag i afton klockan elfva kommer till dig ...
Om jag icke finner dig, svär jag att i morgon hos
myndigheterna i staden reklamera dig såsom min
hustru, såsom bedragerska och skyldig till tvegifte ...
förstår du mig? ... har jag talat tydligt nog? ...
Gå! ... Jag hör miss Douglietz komma tillbaka, och
jag vill icke i hennes ögon blifva din medbrottsling
genom att låtsa icke känna dig."

Mylitta öppnade läpparne, liksom hon ämnade
säga något, men öfvertygad att hennes spel i detta
ögonblick var förloradt, vågade hon icke forcera saken,
ty en viss eld i Stjernes vanligen så milda ögon sade
henne, att hans hotelse var allvarlig och
fruktansvärd. Hon lät honom derför hastigt föra sig ut
genom dörren igen och skyndade, med af vrede och
förskräckelse bevingade steg till sina egna rum.

Alf hade knappt hunnit tillbaka till sin plats
och någorlunda lugnat sig, innan Elisa återkom och
bad honom följa sig till markisinnan, som väntade
honom.

Hon hade lemnat dörren till salongen öppen,
och Stjerne, som såg fru Sarassin komma öfver
golfvet emot sig, skyndade att möta henne.

Den stackars frun var upprörd af öfverraskning,
väntan och villrådighet; hon höll det öppnade
brefvet ifrån advokaten i handen och sade, i det samma
Elisa för henne uttalade doktorns namn:

"Ni är mig i dubbelt afseende välkommen, min
herre, då jag genom er hoppas få underrättelse om
de dyrbaraste föremålen för mina tankar ... Gör mig
det nöjet att stiga in här, så att vi kunna tala
ostördt." Och vinkande Alf att följa sig, gick hon
in i det inre rummet och tillslöt dörren efter dem.

"Låt mig allra först tacka er, herr doktor, för
de helsningar, ni genom Elisa skickat mig, och bedja
er ursäkta de orättvisa misstankar, man kommit mig
att fatta emot er, angående min olyckliga, förlorade
dotter," fortfor markisinnan, som satte sig ned och
bjöd doktorn att taga plats bredvid sig.

"Ni förstår säkert en mors känslor och ..."

"Fru markisinna, jag har icke ord för mitt djupa
deltagande, men tillåt mig att uppskjuta detta
sorgliga ämne, hvarom jag sedan ämnar rådgöra med er."

"Ja väl; det är en helt annan sak, som för er
hit," inföll fru Sarassin, hvars otålighet var alltför
stor för att misstycka detta afbrott och hvars
moderliga känslor voro betydligt distraherade. "Jag ser
af detta bref ifrån min advokat att vi ändtligen, efter
så många års fåfänga efterspaningar, hafva något hopp
att återfinna hvad vi förlorat. Och det är ni, ni sjelf,
min herre, som meddelat oss underrättelse derom."

"Ja, jag har sjelf länge förvarat detta samma
kors, som ni så högt värderar, men helt och hållet
okunnig om dess betydelse, anförtrodde jag det för
fyra år sedan åt en annan och det beror nu på att
kunna återfinna denna person."

"Men var det en hederlig och pålitlig menniska?
Och är det väl troligt att han förvarat detsamma?"

"Jag är öfvertygad derom."

"Men i detta fall är ju saken lätt?"

"Långt derifrån, fru markiserna. Jag har ingen
den minsta aning om, hvar eller hur jag skall
återfinna denna person."

"Ack, min herre! Ni känner ju af Désor hela
vigten af denna sak, och efter hvad han säger, har
ni bevisat att det verkligen är samma kors, vi söka,
som ni haft i edra händer. Spara derför inga
kostnader, spara ingen möda, ty jag vågar försäkra er,
att min tacksamhet skall motsvara den vigtiga tjenst,
ni gör mig."

"Fru markisinna, det är just härom jag vill tala,"
sade Stjerne allvarsamt.

"Var lugn, min herre; om ni lyckas, skall ni
blifva nöjd och ..."

"Ack, min fru, det är icke fråga om tacksamhet
och belöning, det är fråga om förlåtelse ..."

"Hvad menar ni! Skulle det hafva varit ni ..."

"Som stulit korset, menar ni ? Nej, jag har ingen
del deri, men ..."

"I alla händelser har ju Désor meddelat er vårt
första och nödvändiga medgifvande; det att
återställaren deraf är fullkomligt befriad ifrån all
ansvarighet och allt åtal för innehafvandet."

"Visserligen, men jag måste få er egen
personliga förlåtelse för det lättsinne och den tanklöshet,
som i åratal låtit mig behålla ett föremål, hvilket
jag visste tillhöra en annan, ehuru jag trodde att
egaren endast var ett lik."

"Det var således icke ni sjelf, som borttog det
från min tants likkista?"

"Nej, min fru; men jag är likväl mera brottslig
än tjufven, ty han var fullkomligt otillräknelig."

"Jag förstår er icke. Denna stöld var då icke
anlagd med beräkning och i afsigt att beröfva oss
arfvet?"

"Nej, visst icke. Det var endast en olycklig
tillfällighet. Den, som tog detta kors, bortkastade det,
genast med fasa och afsky för sin egen handling,
men förledd af dess konstvärde, förvarade jag

detsamma, då jag icke vågade eller icke tänkte på att
lägga det tillbaka."

"Nå väl, allt detta är nu likgiltigt. Det gäller
nu blott att återfinna det inom trenne månader."

"Ni har således förlåtit mig?"

"Fullkomligt, min herre; låt oss icke mera tala
derom. Gör blott allt, hvad ni kan, för att vinna
den utlofvade belöningen."

"Den belöning, ni menar, afsäger jag mig helt
och hållet, ty jag förtjenar den icke och gör endast
min pligt, då jag söker att godtgöra hvad jag felat;
men innan jag företar mig någonting i detta
afseende, har jag likväl en bön till er."

"Säg den, min herre; den är beviljad på
förhand!" utropade markisinnan, förtjust öfver en
oegennytta, som hon aldrig anat och som hon fullkomligt
värderade.

"Att om jag verkligen lyckas att återskaffa era
båda klenoder, er dotter och ert kors, jag då får
beviljad den anhållan, som jag framställer."

"Ack, min herre, jag har nästan mera
förhoppning om det senare än det förra, men i hvilket fall
som helst ger jag er mitt löfte, att om er begäran
kan af mig uppfyllas, utan att hela fördelen af er
framgång derigenom går förlorad, skall er önskan
bifallas."

"Måtte jag få rättighet att påminna er om
detta löfte."

"Och jag få den glädjen att inlösa det."

"Ännu en sak, min fru. Då ni anförtror mig
att söka återfinna er dotter, så är det min afsigt att
allra först begifva mig till det ställe, hvarifrån hon
försvunnit; haf derför den godheten att gifva mig ett
bref till hushållerskan i slottet vid La Tour de Peilz
och delgif henne er tillåtelse för mig att stanna der,
så länge jag kan behöfva."

"Det skulle jag med mycket nöje, min herre, men
det är icke jag, som disponerar detta slott," sade
markisinnan med någon bitterhet. "Jag skall
emellertid anhålla hos min svägerska, friherrinnan
Rosenhein, om uppfyllandet af er begäran, och hon skall
säkert icke neka en så naturlig önskan ... Jag skall
ännu i qväll, om det är möjligt, skicka er en
rekommendation till fru Ditt," tillade hon och steg upp.

"Jag tackar er."

"Hvilket af era båda uppdrag ämnar ni först
söka att afbörda er?"

"Det beror på omständigheterna."

"Påminn er framför allt, att största försigtighet
och tystnad är nödvändig, och att ni under intet
vilkor får meddela er med någon annan, än mig och
advokaten Désor i Genève, med afseende på det
förlorade krucifixet; en oförsigtighet i detta fall skulle
skada mig ännu mera, än ett fullkomligt misslyckande,"
tillade fru Sarassin med stark betoning i
medvetandet af, att klenodens möjliga återfinnande under
närvarande omständigheter skulle, ifall Mylitta finge del
deraf, vara att helt och hållet störta hennes egna
förhoppningar och göra denna oberoende.

"Herr Désor har redan underrättat mig derom,
fru markisinna, och jag skall noggrant iakttaga edra
befallningar."

"Ni erinrar er väl äfven, att ehuru
upplysningen om min dotters öde är af högsta vigt för mitt
hjerta, den andra affärens hela betydelse beror af
tiden; tre månader härefter skall familjen samlas och
arfsrätten konstateras."

"Var lugn; jag skall icke försumma det ena för,
det andra," sade Alf och lemnade rummet.

*

</chapter>
<chapter name="11.">
<h1>11.</h1>

Mylitta hade emellertid flytt till sina rum, skrämd,
förbittrad och villrådig.

Då Stjerne helt hastigt försvunnit ifrån
Wiesbaden efter deras första oförmodade möte, hoppades
hon att hennes djerfhet lyckats och att han icke
igenkänt henne. Hon hade icke mera sett till honom,
och hon trodde honom hafva återvändt till Paris.
Hennes öfverraskning och förskräckelse var derför
så mycket större, när hon helt hastigt befann sig
framför honom.

Hon fruktade, att då han återfunnit sin hustru
såsom den rika enkan efter baron Rosenhein, skulle
han, genom hotelsen att upptäcka hennes bedrägeri,
tvinga henne att afstå ifrån hela fördelen af hennes
ställning.

Ehuru hon ett helt år left tillsammans med
Stjerne, hade hon likväl icke tillräckligt uppfattat
hans karakter, för att kunna hoppas på en
oegennytta, som för henne skulle vara obegriplig; hon
fruktade lika mycket hans vinningslystnad som hans
hämndkänsla, i medvetandet om styrkan af dessa
båda passioner hos henne sjelf.

Hur skulle hon nu undkomma, hur öfverlista
eller kufva honom; hur kunna rädda och bringa till
slut den farliga affär, hvaraf hennes framtid berodde,
och hvars alla förvecklingar och svårigheter skulle,
om hon känt eller anat dem förut, kommit henne att
genast afstå ifrån en så vådlig och osäker intrig?

Hon önskade att hon egt den minsta misstanke,
det hennes man ännu älskade henne oaktadt alla
hennes oordningar, eller att hon kunde hoppas att
återväcka hans forna häftiga passion, för att kunna
begagna sig deraf, men hon hade tvärtom en
fullkomlig visshet om, att han nu kände lika mycken
afsky och vedervilja för henne, som hon förr synts
honom förledande.

Hon hade sjelf lika litet älskat den unge och
vackre svenske läkaren, som hon älskat den svage
och sjuklige baron Rosenhein, men ingen qvinna, god
eller dålig, förlåter äfven den för henne likgiltigaste
man, om han visar henne afsmak och motvilja.
Mylitta hade både hos Alf och hans vän framkallat
dessa känslor, och hon hatade dem derför båda.

Orsaken till det mesta onda i verlden är icke
endast att söka i medfödd elakhet; oklarhet och
förvirring i begreppen äro lika ofta anledning till brott,
som hvad vi, mycket betecknande, kalla själslyten.

Vid berättelsen om baron Josefs ensliga lif hans
sjuklighet och läkarens farhågor hade Mylitta förestält
sig, att hon icke skulle behöfva lång tid för att
först blifva hans hustru och sedan som en rik enka
kunna återvända till sitt fädernesland och uppsöka
sin bror, den enda varelse i verlden, som hon
uppriktigt och oegennyttigt älskat.

Allt gick också, att börja med, efter hennes
önskan; mellan giftermålet och begrafningen förflöto
endast några veckor, men med arfvet gick det icke
så fort, som hon väntat, och slutligen hopade sig nu
den ena svårigheten efter den andra emot henne.

Hvad hennes mentor och medbrottsling, Hiram
Thurn, angick, hade han genom den själsfrändskap,
som alltid gör sin dragningskraft gällande, redan för
länge sedan råkat i bekantskap med den så kallade
'vicomte' de Sauval, och begagnande sig af den
förmögenhet, hvaröfver Mylitta tills vidare disponerade,
ville han, medan han väntade på att dela det stora
arfvet med sin föregifna syster, försäkra sig om den
spelvinst, hvilken vicomtens märkvärdiga
kombinationer skulle förskaffa dem båda, förutsatt att de
kunde anskaffa det nödvändiga kapitalet dertill.

Obeslutsam och förbittrad öfver en otur, som
hon icke beräknat, stod Mylitta nu vid fönstret i
sitt rum. Hon såg sin man aflägsna sig ifrån hotellet,
sedan han träffat fru Sarassin, och hennes oro och
fruktan stegrades vid tanken på att hon funnit honom
i Elisa Douglietz' rum.

Hvad gemenskap kunde han väl hafva med de
båda fruntimren? Skulle han möjligen redan hafva
gjort henne misstänkt hos dem? Hon darrade, men
påminde sig i detsamma den hemlighet, som bundit
markisinnan vid henne, och lugnad deraf till någon
del, gick hon tankfull fram och tillbaka i rummet
under flere minuter, innan hon kunde besluta att
underkasta sig Stjernes befallning och mottaga honom,
för att höra sin dom.

Det gafs emellertid intet val, hon insåg det. Då
de nu en gång sammanträffat, var det bäst att få
saken klar dem emellan, men resultatet skulle
troligen blifva ett fullkomligt nederlag för alla hennes
planer, då hon helt och hållet var i hans våld, om
hon icke kunde uttänka någon räddning.

Hon kastade en blick på den i alla hotell
oundvikliga, mer och mindre smaklösa, pendylen öfver
spisen; den visade ännu endast på åtta, och Alf
skulle icke komma förr än klockan elfva; hon kunde
således hafva god tid att allra först göra ett besök
hos sin svägerska och utforska hvad hennes mans
visit hos Elisa betydde.

Med en viss ansträngning återtog hon sin
vanliga lugna och sorglösa min, som klädde hennes
barnsliga ansigte så väl, och gick att knacka på fru
Sarassins dörr.

Marion öppnade; och sedan de båda fruarna
tillsammans med Elisa, som äfven var inne, vexlat
några ord om dagens 'on dit' vid badet, sade Mylitta
leende och utan att låtsa om sin misslyckade visit
för en timme sedan:

"Min kära svägerska, ni måste tillfredsställa
min nyfikenhet med afseende på det besök, ni nyss
haft. Hvem var den vackre unge herrn, som gick
ut härifrån? Jag har icke sett honom här förut, han
måste vara resande?"

Markisinnan hade redan beredt sig på denna
fråga; hon visste att ingenting kan passera oanmärkt
bland badgästerna i ett hotell, och angelägen att för
alla dölja den svenske läkarens verkliga ärende,
uppoffrade hon den ena hemligheten, för att bevara den
andra, och svarade genast, med förtrolig ton och
sänkande rösten:

"Min kära Mylitta, jag är säker att äfven ni,
vid min stackars Roxanes obegripliga försvinnande,
liksom vi alla tänkte på någon hemlig kärlekshandel
såsom orsak dertill. Nå väl, den der främlingen, som
ni såg, en läkare, med hvilken hon lär hafva gjort
bekantskap i Paris, var just den, vi misstänkte att
hafva enleverat henne."

"Ah!" utropade Mylitta öfverraskad. "Skulle det
hafva varit han?"

"Ja, vi trodde så; då han emellertid fick veta
denna orättvisa förmodan, har han gjort mig ett
besök för att rättfärdiga sig och tillbjöd sig helt
ridderligt att göra allt för att söka utforska min dotters öde."

"Men om han verkligen är oskyldig, hvad skall
han väl då i det afseendet kunna göra?" inföll 
Mylitta, som icke kunde dölja en besynnerlig oro och
rörelse.

"I sanning jag vet, hvad han ämnar företaga,
men jag är honom i alla fall tacksam för hans goda
vilja."

"Är ni emellertid säker, att han icke bedrar er
och vill just genom sin förmenta tjenstaktighet dölja
sitt fel."

"Det är icke troligt; ni glömmer att på samma
gång han återförde Roxane, skulle jag ju få veta
sanningen."

"Nej, ingenting är mera ovisst; de äro ju
medbrottsliga, och er dotter skulle naturligtvis vilja
afvända er vrede och ert ogillande ifrån sin älskare."

Fru Sarassin syntes träffad af denna
anmärkning och teg med tankfullt utseende, under det Elisa
utbrast:

"Om ni sjelf, fru baronessa, hade talat med
honom om Roxane, så skulle ni icke tvifla på hans
redbarhet ... Jag var den första att misstänka honom,
men jag är nu öfvertygad att han är lika okunnig
som vi om denna sak."

"Har ni någonsin hört, miss Elisa, att den som
i hemlighet tillegnat sig något af en annans
tillhörigheter, erkänt sitt brott, då han blifvit tillfrågad
derom?" inföll Mylitta spefullt.

"Nej, men jag kan icke längre tro doktor Stjerne
om en dylik handling."'

"Jag undrar icke öfver er goda tanke ... den
unge svensken hade ett mycket intagande yttre."

"Han hade hvad som var ännu bättre,
sanningens omisskänneliga språk och uttryck," sade Elisa
allvarsamt.

"Nå väl, så mycket bättre, om det der tillbudet
att söka er dotter verkligen i era ögon, min
svägerska, rättfärdigar honom; hvad mig angår, kan jag
icke hjelpa, att det ökar mina misstankar," tillade
Mylitta skrattande med en viss nervös tillgjordhet,
som icke undföll Elisa och som väckte hennes
förvåning.

På fru Sarassin hade hennes svägerskas ord
tydligen gjort intryck, men hon teg allt jemt och
gladde sig att intresset och nyfikenheten för den
förmodade enleveringen helt och hållet afledde den möj-
liga misstanken, att man fått någon spaning på det
förlorade korset, hvars återfinnande alltid måste
förblifva hennes odelade hemlighet.

Det var emellertid svårt att afgöra, om Mylitta
endast ville göra Stjerne åter misstänkt, eller om
hon sjelf trodde honom hafva bortfört den unga
flickan; af hennes bitterhet och illa dolda
tillfredsställelse skulle man tro det senare; hur som helst
tog hon hastigt afsked, förebar att hon ämnade tidigt
gå till sängs och lemnade rummet.

"Vet ni hvad, miss Elisa," sade fru Sarassin,
då hennes svägerska gått sin väg. "Det skulle
verkligen icke förvåna mig, om baronessan till slut hade
rätt, och den der unge mannen, ifall han verkligen
återför min dotter, begär hennes hand till belöning
derför."

"Det skulle icke heller jag förundras öfver,"
svarade Elisa småleende, "ty han erkände nu öppet
för mig, att han älskade henne af hela sitt hjerta
och just derför beslöt att resa ifrån Vevey, för att
icke också äfventyra hennes lugn."

"Bah, min vän, en dylik grannlagenhet är alls
icke trolig, och det är icke första gången under
sådana omständigheter, som tjufven för återskaffandet
af det stulna får behålla det till belöning."

"Ni misstänker honom då ännu?"

"Jag vet icke hvad jag skall tro ... Detta
tillbud skulle kunna vara ett medel att vinna mitt
bifall."

"Ni skulle således verkligen vilja lemna det, ifall
Roxane ännu lefver?" inföll Elisa med glädje.

"Det beror på omständigheterna, min vän,"
svarade fru Sarassin, som bedömde värdet af sin dotters
hand efter den lyckliga eller olyckliga utgången af
arfsfrågan.

*

</chapter>
<chapter name="12.">
<h1>12.</h1>

Då Stjerne hade af advokaten i Genève fått en
fullständig upplysning om förhållandet med det
förlorade krucifixet och han igenkände sin hustru såsom
enkan och arftagerskan efter baron Josef Rosenhein,
insåg han att, ifall han lemnade henne ostörd i denna
rol, var det i sjelfva verket för <i>hennes</i> och ingen
annans fördel, han sökte att tillrättaskaffa detta.
Antingen skulle han alls icke mera befatta sig med
denna sak, eller också tvingade honom
omständigheterna att upptäcka det bedrägeri, som, hvad honom
sjelf angick, kunde anses lyckligt, då det lemnade
den farliga qvinnan helt och hållet i hans våld och
befriade honom för alltid ifrån henne.

Inom sig hade han derför nästan beslutit att,
om han icke återfann Roxane, lemna hela den
Rosenheinska familjen åt dess öde, medgifvande både falska
och verkliga medlemmar deraf att, bäst de kunde,
afgöra sin arfstvist med eller utan det dyrbara
beviset för sin rätt.

Mylitla var emellertid långt ifrån att kunna
föreställa sig en dylik afsigt, och såsom det sista
hopp om råd och hjelp i sin nöd beslöt hon att
uppsöka Hiram Thurn.

Hon visste, att han fanns i Wiesbaden, men de
hade ännu icke haft den minsta gemenskap med
hvarandra, af fruktan att deras bekantskap, om den
blefve känd, kunde gifva anledning till misstankar
och besynnerliga gissningar.

Det berodde nu på att genast kunna få träffa
honom och meddela honom deras farliga belägenhet.

En elegant och vacker ung dam med många
bekantskaper kan vid ett bad knappt lemna sitt rum
utan att blifva observerad och få sällskap omkring
sig, men hon måste nu trotsa denna fruktan och göra
ett försök, i hopp att händelsen kunde gynna henne.

Hon satte sig ned, öppnade en skrifportfölj, som
låg på bordet, doppade en penna och skref hastigt
följande ord:

"Vi äro upptäckta. Stjerne är här och kommer
till mig i afton klockan elfva. Hvad skall jag göra?"

Då papperet var sammanviket till en biljett, så
liten, att den kunde döljas i handen, påtog hon en
hatt, kastade en sjal öfver axlarna och lemnade
rummet.

I detsamma hon kommit utom dörren, mötte hon
sin kammarjungfru och sade i förbigående:


"Du behöfver icke vänta på mig i afton, Annette.
Jag har hufvudvärk och vill gå att dricka ett glas
vatten vid Kochbrunnen, innan jag lägger mig."

Klockan slog nu half tio, och klockan elfva
skulle hennes man komma. Öfvertygad, att det enda
ställe, der hon kunde söka Hiram, var i någon af
spelsalongerna, styrde hon genast sina steg dit,
trotsande den förundran, som hennes uppträdande der
kanhända skulle väcka, ifall någon af hennes bekanta
skulle få se henne.

Vid denna tid, af dygnet voro dessa salonger
mest lifliga. Den sista timmen innan de stängas,
skynda alla med ett slags feberaktigt raseri att kasta
sitt guld och silfver på den förrädiska gröna dukens
mystiska rutor.

Ljusen brunno flämtande i de stora förgylda
kronorna, och trängseln i det första rummat, der
insatsen var fri och 'rouge-et-noir' ensamt spelades,
var sådan, att Mylittas afsigt skulle varit lätt att
verkställa utan uppseende, förutsatt att hon fann
den hon sökte.

Fåfängt mönstrade hon emellertid alla dessa olika
fysionomier, i hvilka uttrycket nästan ständigt var
detsamma, emedan alla voro döfvade af samma rus.

Bland de tre- eller fyrdubbla raderna af stående
och sittande spelare och åskådare, som hon granskade,
fanns emellertid icke Hiram Thurn.

Hon gick igenom den stora, nästan tomma
läsesalongen, med dess sammetssoffor, dess stora bord
med tidningar och skrifmaterial, dess vackra
marmorkamin, målade tak, mörkgröna väggar och rika
förgyllningar, och ämnade fortsätta sin rund, då midt
för dörren vid roulettebordet i nästa rum den breda
ryggen och den korta, tjocka nacken af hennes
förmente bror presenterade sig för henne.

Äfven här var mycket folk; allas ögon och
tankar hängde vid den kringsnurrande lilla kulan, och
croupierens enformiga 'gagne' ock 'perde' genljödo i
allas öron.

Mylitta stälde sig bakom Hiram, vidrörde lätt
hans arm liksom i distraktion utan att se på honom
och smög papperet i hans hand, under det hon med
låtsadt intresse sträckte sig fram för att beskåda den
ominösa siffertaflan, hvilken afgjorde vinst och förlust.

Utan att kasta annat än en hastig och
missnöjd blick på den, som ofrivilligt tycktes hafva stört
honom, hviskade Hiram, under det hans fingrar
omslöto biljetten: "stanna", och aflägsnade sig efter ett
par minuter för att gå in i läsesalongen.

Mylitta drog sig åt sidan, allt jemt betraktande
spelet, som det tycktes, men kastande då och då en
blick åt det rum, der hon såg Hiram sittande vid ett
af de små borden under fönsterna.

Ändtligen återkom han, gick tätt förbi henne
och lade med detsamma i hennes öppna hand det
svar, han nyss skrifvit der inne.

Ingen skulle, äfven om man icke varit upptagen
af intresse för spelet, kunnat ana att dessa två
personer, tillhörande, som det tycktes, så olika
samhällsställningar, hade det minsta gemensamt, eller att de
här meddelat sig med hvarandra i ett ämne, som
angick deras frihet och heder.

Den vackra baronessan hade icke sett någon af
sina fashionabla bekantskaper och skyndade tillbaka
till hotellet, välsignande den lyckliga slump, som låtit
henne råka sin förtrogne, hvilken likväl genom de
gröna bordens magnetism egentligen var lika litet
svår att påträffa, som en råtta bredvid en ost.

Utan att gifva sig tid att aflägga hvarken hatt
eller sjal, påtände hon hastigt ett ljus, drog för
gardinerna i sin sängkammare och öppnade biljetten, hvars
orakel skulle bestämma hennes handlingssätt.

Den gjorde det också verkligen. Hon omläste
flere gånger betänksamt, men med allt mera klarnad
blick dessa ord, som Hiram i hast och med blyerts
skrifvit:

"Förlora icke modet. Var endast lugn och säg
med bestämdhet, att du varit lagligen skild ifrån
honom sedan mer än ett år. Allt beror af att
vinna tid."

Hur var det möjligt, att en så enkel list icke
fallit henne in? Den var visserligen endast ett
palliativ, men kunde likväl begagnas temligen länge.

Nu slog klockan elfva. Mylitta ref papperet i
bitar, som hon kastade i kaminen, ordnade sin klädsel
och beredde sig att mottaga det fruktade besöket af
den man, som en gång älskat henne och trott sig
finna lifvets lycka i hennes armar.

Fem minuter hade också knappt förgått, innan
en knackning på dörren bevisade, att Stjerne var
punktlig. Det är också endast, en fiende, som kan
täfla med en älskare i detta fall, ty ytterligheterna
mötas här, som i så många andra afseenden.

Den villrådighet och vanmakt, som
öfverraskningen och förskräckelsen kort förut verkat hos
Mylitta, voro nu fullkomligt öfvervunna; hon hade blott
behöft en vink om den rol, hon borde spela, för att
återvinna sin naturliga djerfhet och förmåga, och
Alf behöfde icke upprepa sin knackning, innan dörren
öppnades, och den sköna friherrinnan Rosenhein med
ett slags nedlåtande och mild värdighet bad honom
stiga in.

Den unga qvinnan var så intagande med sitt
enkla och lugna sätt och hade med ens så förträffligt
satt sig in i situationen, att doktorn, som väntat att
finna henne skrämd och ursinnig som en fångad
vildkatta, stannade förvånad, och sökte nästan förlägen
efter ord, passande på en gång för
äktenskapsbryterskan och bedragerskan och för den blygsamma och
värdiga unga dam, han såg framför sig.

"Mylitta! är det möjligt att jag återfinner dig
på detta sätt?" sade han ändtligen i betydligt
mildare ton, än han föreställt sig kunna antaga emot
sin brottsliga hustru.

"På hvilket sätt? ... Du har ju sjelf begärt att
få träffa mig," svarade hon oskyldigt och satte sig
ned i soffan, i det hon sköt fram en stol åt Stjerne.

"Under ett falskt namn," fortfor denne med
mera häftighet, retad af hennes förställning.

"Haf den godheten att icke tala så högt, ty min
svägerskas rum äro näst intill mina ... och låt mig
säga, att ditt uppförande är, lindrigast sagdt,
opassande."

"Och ditt är höjden af fräckhet ..."

"Stilla, min herre, eller jag lemnar er och ställer
mig under fru Sarassins beskydd," inföll Mylitta med
stolthet.

"Gör det, så skall fru Sarassin få lära känna
sin skyddling ... Mylitta! har du glömt, att du
tyvärr är min hustru och att ..."

"Vänta, Alf! Jag har icke glömt, att jag <i>varit</i>
det; men sedan dess ha snart två år förflutit ..."

"Hvad säger du! Du skulle ..."

"Vara skild ifrån dig, naturligtvis. Du har ju
till och med sjelf arrangerat den saken."

"Men det lyckades icke ... du hade tagit dina
försigtighetsmått och ville icke skiljas."

"Du misstar dig. Hvad skulle jag ha deremot?"

"Jag tyckte också detsamma; men man sade mig,
att ett år måste ha förgått sedan vår sista
sammanvaro."

"Nå väl! Du vet väl, att det är mer än tvenne
år, sedan vi sågo hvarandra."

"Det är sant," svarade Stjerne, helt och hållet
bragt ur fattningen genom Mylittas lugn.

"Du skrämde mig förfärligt der inne i Elisas
rum; jag fruktade verkligen att du blifvit vansinnig,"
återtog hon, ryckande på axlarne.

"Det vore också ganska sannolikt, att du kunnat
bringa mig derhän. Emellertid, ehuru du har rätt
uti, att vi icke sett hvarandra på tvenne år, så vet
du säkert allt för väl, att min begäran om
efterlysning, för att få skilsmessa, icke kunde beviljas, och
att hela saken förblef oafgjord."

"Tvärtom; jag vet att några månader derefter
fullföljde jag den sjelf och lyckades."


"Men jag fanns ju då i Paris; hur skulle jag
kunna vara ovetande derom?"

"Jag vet icke hvar du fanns ... Jag fick mitt
skiljobref, och det var nog."

"Om jag skall tro, att ditt äktenskap med baron
Rosenhein är lagligt, måste du emellertid lemna mig
fullkomliga bevis på vår äktenskapsskilnad."

"Du kan väl icke föreställa dig, att baronessan
Rosenhein, då hon i sin svägerskas, markisinnan de
Sarassins, sällskap reser till ett bad, medför pass och
dokument som en landstrykerska?" inföll Mylitta
skrattande.

"Jag tror, att du snarare liknar en
landstrykerska, ifall du är utan."

"Hur som helst, så kan du i detta ögonblick
icke få se dessa papper, som jag icke förstår hur du
kan fordra."

"Har jag icke tillräckliga skäl att misstänka dig
för hvad som helst?"

"Åtminstone har du icke skäl att misstänka mig
för dumhet," återtog hon småleende och med en min
af så mycken säkerhet och trygghet, att hennes
bedrägeri för ögonblicket var fullkomligt lyckadt och
Stjerne nästan öfvertygad om hennes rättigheter till
det namn, hon bär; just under det hon sjelf inom
sig förbannade den olyckliga tanklöshet eller det
misstag, hvartill hon i detta fall verkligen gjort sig skyldig.

"Nå väl! Om hvad du säger är sannt, så hafva
vi båda ingenting med hvarandra att skaffa," tillade
han efter några minuters tystnad; "men intill dess
jag sett det skiljobref, som bevisar detta, anser jag
dig såsom misstänkt och lemnar dig icke ur sigte ...
jag vet att arfvet efter baron Rosenhein ännu icke
är utfallet, och jag ämnar inställa mig vid denna
akt; det är då, om icke förr, som dina anspråk derpå
skola pröfvas äfven af andra än mig. Om hela, ditt
giftermål endast är en komedi som du spelat, så får
den då en förfärlig upplösning, och jag råder dig i
detta fall att åtnöja dig med den vinst, du under
enkeåret kunnat samla, samt tyst och spårlöst
försvinna, innan man inspärrar dig på ett korrektionshus."

Den unga qvinnans ansigte undergick en hastig
förändring, hennes fina läppar ryckte så, att de hvita
tänderna syntes innanför, och i hennes blickar, hvilka
följde hennes man, gnistrade ett hat och en fruktan,
som borde ha synts denne fruktansvärda, om han
uppfattat dem; nu vände han sig emellertid hastigt
om och lemnade rummet, mer öfvertygad om hennes
lagliga rätt än han trott sig kunna blifva.

Knappt mer än tio minuter derefter stod Stjerne
åter i Hawerfields rum, ehuru det var nära midnatt
och denne just i detsamma ämnade gå till sängs.

"Jag tror liksom du," sade Astley till svar på
sin väns meddelande, "att Mylitta är i sin goda rätt
såsom baronessa, ty hon är allt för klok att hafva
vågat risken af ett tvegifte."

"Hon är klok, det är sannt, och hon påminde
mig också med mycken fintlighet derom, men hon är
på samma gång vanligen ytterst lättsinnig och
indolent, och hennes skarpsinne och energi vakna endast
vid särskilda tillfällen. Jag föreställer mig att
giftermålet med den stackars sjuklingen icke kunde vara
beräknadt långt förut, och ända dittills ansågo både
hon och hennes bror förbindelsen med mig såsom
fördelaktig, för att i händelse af behof kunna påräkna
mitt skydd. Det återstår henne således att bevisa
den lagliga skilsmessan innan hennes andra
giftermål, för att jag skall anse henne såsom baron Josefs
arfvinge."

"Det förefaller mig såsom en sällsam och bra
elak nyck af ödet, om du genom förvarandet och
slutligen genom återställandet af den der Rosenheinska
familjeklenoden skulle bereda rikedom och lycka åt
den enda fiende, du eger i verlden," inföll
Hawerfield småleende.

"Åtminstone tycks mig det gamla sedespråket
temligen dementeradt, att 'dygden alltid får sin
belöning', ty om jag varit mindre grannlaga och varsam
med afseende på den unga flickan i Vevey, så hade
jag troligen icke såsom nu behöft söka både henne
och det mystiska korset, hvilket hon med så mycken
trohet bevarade endast såsom ett minne af mig."

"Jag fruktar att du öfverskattar denna trohet ...
fransyskorna öfverflytta lätt sina känslor ifrån det
ena föremålet till det andra, och hvem vet, om icke
den lilla fröken Sarassin hade en annan amourette i
beredskap för att ersätta din köld, och om ej en
mindre samvetsgrann riddare bortförde ifrån det
gamla slottet de båda skatter, som du nu vill söka."

Stjerne rynkade ögonbrynen af ofrivillig smärta,
ty samma misstanke hade äfven hos honom uppstått,
men han svarade lugnt och allvarsamt, i detsamma
han vände sig om för att gå:

"Roxane syntes mig allt för ren och oskuldsfull
för att kunna uppväcka en dylik förmodan ... 
Emellertid, jag må lyckas eller icke, så ber jag dig att
hafva ett vaksamt öga på Mylitta, ifall hon stannar
qvar här. Farväl!"

"Du reser således i morgon?"

"Ja, då du vaknar, är jag redan långt härifrån."

*

</chapter>


<chapter name="Tredje afdelningen. 13.">
<h1>Tredje afdelningen.</h1>

<h1>13.</h1>

Det ligger en förvånande likhet i vilkoren för
andens och instinkternas spänstighet och lif. Hvarje
lifsyttring, hvarje lefvande varelses första rörelse är
ett <i>sökande</i>. Det är sökandet efter föda, instinkten
att uppehålla det vaknande lifvet, säger man; men
allt tycks snarare antyda, att detta <i>sökande</i> icke är
<i>medel</i>, utan <i>ändamål</i>, att det är sökandet sjelf, som
är det nödvändiga vilkoret för lifvet.

Ju mera svårt, ansträngande och kombineradt
detta vilkor är, desto högre stiga både djurets och
menniskans förmåga och intelligens.

Med hvilken ifver, skarpsinnighet och kraft söker
icke fågeln de skilda materialierna till sitt bo, hur
lifligt och omsorgsfullt rifver icke orrhönan i barret
och ljungen för att hitta en mask eller en fluga åt
sina ungar, hur glädtigt och brådskande ilar icke
svalan genom luften på hvinande vingar; det kan
icke ensamt vara fångandet af myggen, som ger henne
denna glädje och fart, liksom jagtens nöje för jägaren
icke egentligen består i dödandet af en stackars räf
eller hare, och metarens ifver och tålamod icke 
bestämmas af den sprattlande aborren ...

Djur och menniskor, alla, alla önska ständigt
<i>något, som de icke ega</i>, och jaga i sjelfva verket kanske
efter ett namnlöst mål ... Hvad vi söka och hvad
vi finna motsvarar aldrig jagtens ifver och lifgifvande
nöje, det representerar endast ett X: det okända.


Skola vi någonsin lösa lifvets invecklade
problem? Skola vi lära känna värdet och betydelsen af
detta hemlighetsfulla X?

Hvem vet; hur mången har icke trott sig se
det förvandladt till ett noll: en tom, betydelselös
graf ...

Så tänkte Alf Stjerne helt tyst för sig sjelf den
tidiga sommarmorgonen, då han i en omnibus lemnade
Wiesbaden och befann sig på väg till Biebrich.

Hans 'okända storhet', detta X, hvarpå han
tänkt, hade emellertid för närvarande blifvit
sammansatt med fem andra bokstäfver och bildade namnet
Roxane.

Det var i känslan af den glödande ifver, den
obeskrifliga längtan, som denna morgon ökade slagen
af hans puls och besjälade hvarje hans tanke, som
dessa halft melankoliska reflexioner trängde sig på
honom, ty bredvid det glada, lättrörda och
förtroendefulla lifvet inom oss ligger alltid det kritiska
svårmodiga förnuftet, som blandar sina tvifvel, sina frågor
och sina farhågor i hjertats känslor och instinkternas
fröjder.

Ifrån Biebrich for Stjerne uppför Rhein för att
återvända till Schweiz, ty hans afsigt var
naturligtvis att allra först begifva sig till det ställe,
hvarifrån den unga flickan försvunnit.

Man hade troligen icke användt mycken
skarpsinnighet och möda för att finna hennes spår, efter
som man ansett sig redan känna den, som bortfört
henne, och Stjernes första bemödande skulle just
blifva att få uppdagadt hvem denne i verkligheten
varit.

Om icke en känsla af svartsjuka blandat sig i
hans ifver och oro, skulle han emellertid hafva
påmint sig Elisas anmärkning, att en ung flicka i ett
civiliseradt land svårligen <i>bortröfvas</i> ifrån sitt hem
och lika litet frivilligt begifver sig derifrån klädd i
nattklädning och tofflor, och han skulle då troligen
hafva känt sina förhoppningar minskas att återfinna
henne lefvande, ty endast hennes död tycktes kunna
förklara detta hemlighetsfulla försvinnande.

Då han ändtligen befann sig i Vevey, gälde hans
första besök doktor Pingler, hvilken mottog honom
som en gammal vän och, underrättad om ändamålet
med hans resa, lofvade att göra allt, hvad han
förmådde, för att underlätta hans företag.

Den hederlige gubben var förtjust öfver att den
menniskokännedom och skarpsynthet, han trodde sig
ega och hvaraf han gerna skröt, undgått den
ledsamma dementi, som misstanken emot den resande
svensken tycktes gifva desamma, och upprepade gång
på gång till sin egen och Stjernes upprättelse, att
han egentligen aldrig delat den förmodan, som miss
Elisa fattat om saken.

"Har man emellertid icke här i Vevey funnit
någon anledning till upptäckt?" sade Alf, som satt sig
ned i doktorns lilla studerkammare.

"Nej, sanningen att säga, så har man icke
särdeles tänkt på den der händelsen, hvilken man ansåg
som en vanlig kärleksaffär och enlevering."

"Emellertid eger väl staden någon polis, och
bland dess tjenstemän finns väl någon, som ni kunde
rekommendera åt mig till biträde i mina
efterforskningar?"

"Visserligen hafva vi polis, men jag tror icke
den skulle blifva er till stor nytta ... Veveys
invånare äro ett godt och fredligt folk, som icke gör sig
skyldigt till andra oordningar än att stundom
försumma gatsopningen. Om ni deremot kunde för er
sak intressera min hushållerskas systerson, som just
nu är här på besök hos henne; det skall vara en
mycket skicklig och slug karl."

"Hvad har han för yrke och hur skall jag få
träffa honom?"

"Han har varit anstäld vid polisen i Paris, tror
jag, och är bosatt i Genève, der han nu har samma
befattning."

"Förträffligt, min bäste doktor! Låt mig genast
uppsöka honom."

"Det behöfs icke. Han kommer just der genom
trädgårdsgrinden; jag skall ropa åt honom, om ni vill."

"Gör det, jag ber; eller kanske att jag går emot
honom ..."

"Nej, vänta! Vi kunna ju språka om saken alla
tre; jag känner mig helt lifvad och nyfiken, jag också,
att erfara hvad som händt den stackars unga flickan,"
sade doktorn, som i detsamma öppnade fönstret,
sträckte hufvudet ut och ropade:

"Wachereau! Wachereau, gör mig det nöjet att
komma hit."

En minut derefter inträdde i doktorns rum
monsieur Maurice Wachereau, som först i Paris, såsom
medlem af dedektiva polisen, efterspanat den förmodade
politiska konspirationen och sedan sjelf, för nära ett
år sedan, med lifsfara fört sin fars efterbildning af
det förlorade korset till markisinnan de Sarassin i
la Tour de Peilz.

För Stjerne var han emellertid alldeles obekant,
och ingendera anade att hvar och en af dem i
hemlighet egde kännedom och voro intresserade af samma
sak: det förlorade arfsbeviset, som Wachereau likväl
icke kunde ställa i sammanhang med den förlorade
dotterns återfinnande.

Polismannen, hvilken liksom alla skickliga sådana,
älskade sitt yrke med passion, var just en förträfflig
illustration till de reflexioner, Alf nyss gjort. Han
lefde och andades endast för att ständigt <i>söka</i>
någonting, som för honom förlorade allt intresse, i
detsamma han funnit det, och han stälde sig derför nu
med nöje till Stjernes tjenst under sitt vistande i
Vevey.

Då Alf hade berättat honom alla
omständigheterna vid fröken Sarassins flykt och doktor Pingler
tillagt sina anmärkningar och iakttagelser, sade
Wachereau eftertänksamt:

"Det der är icke någon kärlekshandel, som ni
tyckas tro, mina herrar! Det är antingen en olycka
eller ett brott; och jag är mest böjd att tro det
senare."

"Man skulle då hafva bortfört henne med våld?"
inföll Stjerne häftigt.

"Nej, man bortför icke en lefvande menniska
med våld utan att blifva upptäckt ..."

"Hon skulle då vara mördad?" utbrast doktorn.

"Jag tror det," sade Wachereau allvarsamt.

"Men att mörda en qvinna, nästan ett barn, för
hvad orsak skulle detta hafva skett? ..."

"Hon hade möjligen några penningar eller
dyrbarheter på sig ..."

Alf ryckte till af smärta och öfverraskning. Han
tänkte på det olyckliga korset, hvars värde såsom
smycke likväl knappt kunde rättfärdiga en dylik
förmodan, och han sade långsamt:

"Ni glömmer, monsieur Wachereau, att den unga
damen anses hafva varit i nattdrägt, då hon
försvann ..."

"Det är sannt. Låt oss då tänka efter, om icke
just detta försvinnande kunde gagna någon ... om
icke fördelen låg endast i hennes död ..."

"är det emellertid icke enklare, min käre
Wachereau, att förmoda det den unga flickan i ett anfall
af sorg och förtviflan sjelf slutat sitt lif i sjön
nedanför slottet?" inföll doktor Pingler med en misstrogen
axelryckning.

"Så mycket mera, som ni vet att man fann en
bit af spetsarne på hennes klädning, afsliten och
fastsittande vid muren åt sjön," tillade Stjerne.

"Det vore det visst; men i det fallet skulle man
återfunnit hennes kropp."

"Man har väl emellertid exempel på drunknade,
hvilka icke stått att återfinna?"

"Icke, så vidt jag vet, utan att de blifvit <i>dränkta</i>
som hundar; och till och med i detta fall hafva de
slutligen vanligtvis lossnat ifrån den tyngd, man användt."

Stjerne vände sig bort, plågad af polismannens
yrkesmessiga ton och förutsättningar, och sade
afbrytande:

"Man vet emellertid icke om, att någon
främmande eller misstänkt person blifvit sedd i slottets
närhet."

"Är man säker derom?"

"Nej, men jag menar att man icke har
observerat någon dylik."

"Det är en helt annan sak ... man har sällan
observerat någonting, innan ens minne och eftertanke
blifvit väckta och ansträngda ... Den der tiggaren till
exempel, som det engelska fruntimret träffade ..."

"Skulle ni kunna misstänka honom? ..."

"Nej, icke honom sjelf, han skulle då icke hafva
befunnit sig der, men han kunde hafva kamrater eller
åtminstone hafva sett någon ..."

"Han hade också, som jag berättade er, sett mig
sjelf och just den omständigheten, att jag, vid samma
tid som fröken Sarassin försvann, befann mig så godt
som utanför slottets murar, öfvertygar mig i förening
med de öfriga omständigheterna, att hon aldrig varit
utom slottet åt detta håll, och att det endast är åt
sjösidan man bör söka henne."

"Det tycks verkligen så ... men jag är ännu
obekant med lokalen. Hvad finns det för invånare i
slottet för närvarande?"

"En gammal hushållerska och hennes piga, ingen
annan."

"Godt; det är dessa qvinnors bekantskap, man
allra först bör göra."

"Man har sagt mig att de genast med mycken
noggrannhet tillfrågades, utan att kunna lemna den
minsta upplysning."

"Nå ja, det var då för ögonblicket; hvem vet
hvad de sedan kunnat erfara eller gissa sig till ..."

"Men gissningar af dylika personer äro ofta mer
missledande," inföll Stjerne.

"Åh, min vän," sade doktorn skrattande,
"Wachereau har rätt; de gamle gallerne ansågo ju siare-
och spådomsförmågan ovilkorligen vara i mer eller
mindre grad förenad med qvinnonaturen, och denna
natur är i dag densamma som för tusen år sedan.

Har ni icke någon gång sjelf erfarit att den sanning,
som vi män fåfängt bråka våra hufvuden med att
finna genom förnuftiga slutledningar, den finner ofta
en qvinna genom de mest oförnuftiga och besatta
idéer och förutsättningar?"

"Den gamla hushållerskan var likväl, just vid
den tiden på aftonen, tillsammans med miss Douglietz
och visste således lika litet som denna någonting
om saken."

"I alla händelser är det i slottet vi skola börja
våra observationer."

"Jag medför ifrån dess egarinna en tillåtelse att
inkvartera mig der, och jag ämnade redan i dag
begifva mig dit."

"Det är bra. Om ni således börjar edra
iakttagelser inom hus, så skall jag orientera mig i de yttre
omgifningarne."

"Den der gamla fru Ditt är mycket vresig och
otillgänglig," sade doktor Pingler betänksamt.

"Men hon har ju en piga," inföll Wachereau med
förhoppningsfull ton, "och hon kan väl icke helt och
hållet vanslägtas ifrån sina likar. Om ni nu,
monsieur Stjerne, vill tillåta mig att följa er till La
Tour de Peilz, så skulle det vara så mycket bättre."

Ingenting var mera naturligt än denna begäran,
men då man älskar eller sörjer djupt och verkligt,
har man en viss barnslig ömtålighet och skygghet i
allt hvad som rör dessa känslor, hvilken stundom
trotsar både klokhet och rimlighet. Alf kände
derför en synnerlig motvilja för polismannens förslag,
och orsaken var helt enkelt hans hemliga önskan, att
ensam och ostörd af alla främmande gissningar och
observationer få återse det gamla slottet, och göra
sig förtrolig med det inre af Roxanes hem, som han
icke kände.

Han besegrade emellertid denna känsla och sade
efter ett par minuters tystnad:

"Mycket gerna, herr Wachereau ... Jag önskar
naturligtvis att ni får tillfälle att bedöma allt, som
kan ega sammanhang med denna händelse, och jag är
färdig att gå nu genast."

"Så mycket bättre. Jag kom hit för att tala
några ord med min moster, hvilken är i doktor
Pinglers tjenst, men jag skall snart upphinna eller
sammanträffa med er vid slottet," sade Wachereau, som
helsade de båda herrarne och gick in i huset.

Antingen anade emellertid den skarpsynte
polismannen Stiernes tankar eller försinkade han sig emot
sin vilja, ty Alf hann ända fram till slottets port,
utan att Wachereau syntes till, och då Alf nu
stannade ett ögonblick, innan han gick in, kände han en
sällsam och tung aning om sanningen af deras
förmodan och tyckte att sjelfva vindens sus i de gamla
träden hviskade till honom om Roxanes död.

Det var snart ett år, sedan han den sista
qvällen stått på samma ställe, och hur förändradt fann
han icke allting nu? Det var då en mild, lugn och
månljus natt, träd och gräs hade denna friskhet och
grönska, som den första höstens regn och svalka
medföra, och i den ljumma fuktiga luften ljödo
näktergalens sång och tornurets slag med dubbel klarhet.
Nu deremot var det midt i den heta, torra sommaren,
solhettan hade bränt upp gräset utanför, som,
vissnadt och gult, viftade i blåsten från sjön, törnrosorna
voro utblommade och deras blad lågo som en tjock
matta nedanför muren tillsammans med gula löf från
trädens glesnade kronor, utan att någon brytt sig om
att borttaga det.

Porten till borggården stod halföppen, och då
han gick in, såg han vid ena sidan deraf, under
vinrankornas lösryckta och orediga refvor, en qvinna
som stod med ryggen vänd åt honom och var
sysselsatt att tvätta kläder vid ett vattenkar.

Det var Marthe, fru Ditts piga, en ful och
klumpig bondflicka, hvars händer och fötter, mun och näsa
hade så mycken likhet med hennes träskor, att när
man sett henne sjelf, visste man huru dessa sågo ut,
och när man sett träskorna, hade man sett alla
hennes egna extremiteter. Han helsade på henne. Men
som hon aldrig hade sett honom förr, och dessutom i
sitt sätt tycktes hafva tagit sin matmor till mönster,
utstötte hon endast ett brummande till svar och
sneglade förstulet på honom, utan att låta störa sig i
sitt arbete.

Fåfängt berättade han henne, att han var en
bekant till slottets egarinna baronessan Rosenhein och
till fru Sarassin och sade sig hafva helsningar ifrån
dem till fru Ditt; hon rörde sig ej ur stället, och
ändtligen, då han upprepat sin begäran att blifva förd
till hushållerskan, svarade hon vresigt:

"Ni kan väl icke gå till en menniska, som är
sjuk och ligger till sängs."

"Är fru Ditt sängliggande?" sade Stjerne,
förtretad öfver hennes ovänlighet.

"Ja, jag har ju sagt er det."

"Nå väl, jag vill i alla fall råka henne. Gå in
till henne, lemna henne detta bref ifrån hennes
matmor och bed att jag får tala vid henne."

"Stjerne gaf henne markisinnans bref som han
medförde, och Marthe, som icke mera hade någon
undflykt, strök ned sina uppvikta klädningsärmar och
gick in, under det Alf, som såg åt hvad håll i slottet
hon styrde sina steg, gick åt samma sida utanför
fönstren.

Ett af dessa, på nedra botten, stod öppet, han
hörde en dörr häftigt öppnas der inne och flickans
grofva röst, då hon helt högt sade:

"Jo, nu ha vi honom här ... Och han vill strax
tala vid er, fastän jag sade, som ni befallt, att ni
var sängliggande sjuk."

Stjerne studsade vid dessa ord. Det tycktes,
som om man väntat honom. Hvad kunde detta
betyda? Fönstret slogs emellertid genast igen, han
hörde icke hvad hushållerskan svarade, och det dröjde
länge, innan Marthes träskor åter hördes slamra emot
stengolfvet i förstugan.

Då han gick emot henne, sade hon motvilligt:

"Efter ni är så angelägen att tala med fru Ditt,
så följ med mig, men hon är så sjuk och svag, att
hon visst icke kan svara er."

"Det var ledsamt," svarade Stjerne småleende
och följde flickan, som gick före honom genom den
kyliga, skumma förstugan, och slutligen öppnade
dörren till fru Ditts rum.

Hushållerskan låg mycket riktigt i sin säng och
hade dragit täcket ända upp öfver öronen, men
hennes ögon sågo krya och vaksamma ut, och det
föreföll Alf, som om hon helt nyss stigit i sängen med
kläderna på.

Hon viftade nu emellertid matt med handen åt
honom och mumlade något, som upplöste sig i ett
anfall af hosta, hvilken tycktes aldrig vilja upphöra,
och vid hvars slut Alf ändtligen kunde framföra sitt
ärende.

"Min goda fru Ditt," började han och satte sig
helt förtroligt vid hennes säng, "ni har förmodligen
redan läst markisinnans bref och vet att jag kommer
hit för att stanna här någon tid, och som ni är sjuk,
så är det rätt lyckligt, ty jag är läkare och kan
möjligen vara er till någon tjenst ... Berätta mig hur
er sjukdom förhåller sig," tillade han leende vid den
fullkomliga öfvertygelse, han fått, nu då han nogare
betraktade så mycket, som syntes af hennes ansigte,
att hon var fullkomligt frisk, men hade något skäl
att vilja bli af med honom.

"Åh, åh!" pustade hushållerskan med täcket
framför läpparne. "Jag är alldeles som sönderkrossad i
hela min kropp, och det är icke tänkbart att herrn,
om han också är doktor, skulle kunna bota mig ...
jag är alldeles förbi."

"Verkligen?" inföll Alf, som fattat hennes
motsträfviga hand och lade fingret på hennes puls, under
det han antog en allt mera allvarsam och förvånad
min, samt slutligen steg upp helt hastigt, låtsande en
bestörtning, som väckte hushållerskans undran och oro.

"Ja, ni är verkligen mycket illa sjuk!" utropade
han patetiskt. "Detta var en högst besynnerlig
kasus ... Ni har en mycket farlig åkomma, min fru."

"Åh, hvad säger ni? Hvad är det?" inföll fru
Ditt helt högt och satte sig hastigt upp i sängen med
häpen och förfärad min.

"Jag kan icke säga er det nu. Det är ett mycket
ledsamt fall af en svår sjukdom, hvarom ni säkert
sjelf är okunnig ... Jag skall fundera derpå tills i
morgon; kanhända jag kan finna något medel deremot;
emellertid skall jag, med er tillåtelse och vägledd af
er 'älskvärda' tjenarinna, enligt markisinnans önskan
gå upp i slottet, der man godhetsfullt lemnat mig
valet att bo och vistas hvar jag vill i de öde
rummen."

"Men, min herre ... då jag är sjuk och då jag
ansvarar för allting här ..."

"Var lugn, ni har ju fru Sarassins bref, och
dessutom är jag nära bekant med doktor Pingler i Vevey,
ni bör icke kunna misstro mig, och hvad er sjukdom
angår, så hindrar den icke mitt vistande här; jag
skall just söka att bota er, och ni skall få se att vi
till slut skola bli goda vänner."

Fru Ditt hade suckande, villrådig och förtretad
sjunkit ned i sin säng igen, och då Marthe i
detsamma inkom, tillade Stjerne:

"Jag ser att nycklarne hänga der på väggen,
vill ni hafva godheten att låta Marthe öppna åt mig?"

"Hur vet ni att jag heter Marthe?" sade denna
mumlande, men med mindre vresig uppsyn.

"Jag har hört miss Elisa Douglietz och fröken
de Sarassin många gånger tala om både er och er
matmor," svarade Stjerne, då Marthe tog nycklarna
ifrån sin krok och på fru Ditts vink gick förut ur
rummet, under det hon, redan mera vänligt stämd mot
den vackre främlingen, som visste hennes namn,
suckande sade:

"Stackars fröken Roxane! Man påstod att hon
föll öfver muren i sjön och drunknade här utanför ...
Och miss Elisa var så bedröfvad när hon reste ...
det var ett hyggligt fruntimmer, för hon gaf mig
rätt hederliga drickspengar."

Med denna skarpsinniga och upplyftande reflexion
var isen bruten i Marthes sinne och hon besvarade
hädanefter lika beredvilligt som dumt alla Stjernes
frågor, hvilka likväl, såsom han snart fann, tjenade
till ingenting.

Den stackars varelsen var osäker om hvad hon
sjelf hade sett eller icke, och det skulle hafva varit
ganska lätt att förmå henne att säga eller förneka
hvad som helst.

Just som man gått igenom första våningen och
återkom till förstugan, syntes Wachereau komma Öfver
borggården; han observerade genast Stjerne och sade,
i det han steg uppför trappan:

"Jag ber om förlåtelse, jag kom att dröja längre
än jag ämnade ..."

"Aha, der har ni er betjent," sade Marthe
halfhögt, "så mycket bättre, då blir det icke så mycket
besvär med er uppassning, som fru Ditt fruktade."

Wachereau gjorde vid dessa ord en min af
hemligt förstånd åt Stjerne, och fortfor i en ton, som
skulle bekräfta hennes tanke:

"Jag har icke edra saker med mig, men doktor
Pingler lofvade skicka dem hit senare på qvällen."

Stjerne förstod hans mening, men svarade
ingenting, och Wachereau, hvars sömniga min och matta
ögon helt och hållet förändrats i samma stund han
kommit inom slottets port, följde med uppför den
breda och nötta stentrappan till andra våningen,
hvilken Alf bedt att Marthe äfven ville öppna och visa
honom, för att kunna utvälja det rum, som bäst
anstod honom att bebo.

Nästan vid hvarje steg flög polismannens
egendomliga och snabba blickar omkring, liksom han trott
sig kunna upptäcka den förlorades spår på väggar
och tak, men han yttrade icke ett ord och iakttog
ett uppförande, som alltjemt skulle i den stora
kökspigans ögon gifva honom utseende af Stjernes
enskilda tjenare.

I detsamna man öppnade dörren deruppe till
matsalen, gick äfven ett fönster midtemot upp af
draget och slog emot väggen inåt rummet, och då
Marthe skyndade att stänga detsamma, följde
Wachereau henne och sade, i det han uppmärksamt
betraktade utsigten rundt omkring och terrassen nedanför:

"Det blåser mycket här vid sjön?"

"Åh nej," svarade hon, under det hon fästade
reglarne med mera omsorg, "fönstret var icke riktigt
stängt, det var orsaken."

"Men der nere ser jag ett träd, som är
sönderblåst ..."

Marthe tittade ut och sade skrattande:

"Det är icke blåsten, som har brutit ned den
stora grenen ... Det är ett bigaråträd, ser ni, och
några okynniga pojkar ifrån stan förstörde det i fjol,
på samma gång som de stulo bort bären för oss."

"Åh, har det varit så länge, och grenen hänger
ännu qvar?"

"Ja, det skedde samma qväll, som fröken Roxane
blef borta, och som det fordras en karl att skilja den
från trädet och föra den derifrån, och vi icke hafva
någon dräng, så har den blifvit fastsittande," tillade
hon liksom ursäktande, i det hon vände sig om för
att öppna äfven de andra rummen.

Stjerne gaf ej akt på det likgiltiga samtalet, som
Wachereau tydligen inledt endast för att göra
Marthes bekantskap, men vid Roxanes namn lyssnade
han och kastade en hastig blick på polismannen, hvars
ansigte fått ett uttryck af ytterlig liflighet och
uppmärksamhet, i det han likväl med samma långsamma
och vårdslösa ton som förut återtog:

"Bigaråer, säger ni? Åh det är icke möjligt att
de kunna växa så der, midt ibland skräpet och
stenarne der nere vid sjöstranden ... Sådana träd vilja
ha torr mark."

"Tror ni att jag icke vet hvad det är för ett
träd; det har de bästa bär, som finns, men vi få
aldrig ha dem i fred, och det var likväl salig baron
Josefs favoritbär, och fru Ditt blef bra ond öfver att
finna dem bortplockade, just som de väl voro mogna
och baron kom hem."

"Det undrar jag icke på, i synnerhet som ni
sade att det skedde samma qväll."

"Ja, det var just hvad fru Ditt sade ..."

"Ha ni då sådant opålitligt folk här i La Tour?"

"Nej bevars; men det var Henriots dotterbarn;
de värsta tjufpojkar både i Vevey och La Tour."

"Hvem är Henriot?"

"Ah, det var en gammal supare, som dog i våras,"
sade Marthe likgiltigt och sopade upp några torra
blomblad invid spiseln.

Stjerne, som icke kunnat finna något intressant
i detta samtal, hade emellertid gått rundt omkring i
alla rummen och återkom nu till matsalen, der
Wachereau ännu stod qvar vid fönstret.

"Ni finner säkert utsigten här uppifrån vacker?"
sade Alf tankspridd och blickade också ut öfver sjön.

"Jaha," svarade polismannen lakoniskt.

"Om nu herrn icke behöfver mig mera, så får
jag väl gå ned till mitt arbete igen?" inföll Marthe.
"Efter som ni har fått baronessans lof att bo och
vara har, så skall jag väl icke stänga våningen?"
tillade hon frågande, i detsamma hon lade handen
på låset för att gå.

"Jag skall behålla nyckeln och ansvara för allt,"
svarade Alf.

"Med er tillåtelse, monsieur Stjerne, skall jag
göra en promenad utomkring," inföll "Wachereau och
följde fru Ditts piga utför trappan.

*

Då Alf ändtligen blef ensam i det gamla dystra
och tomma slottet, intogs han af en underlig,
obestämd känsla.

Han hade stannat i de rum af första eller nedre
våningen, som man sagt honom att Roxane och Elisa
bebott, och han gick nu med ett slags andäktig och
vördnadsfull vaksamhet genom de båda unga
flickornas sängkammare, der hvarje möbel och hvarje
småsak tycktes honom böra hviska en helsning eller en
upplysning om den han sökte.

Utan att göra sig noggrannt reda derför,
hoppades han att kärleken, liksom snillet, skulle kunna
ega sina visioner, dessa sällsamma hägringar vid
minnets horisont, som gifva en författare förmågan att
sannt och noggrannt beskrifva ställen och
omständigheter, hvilka han antingen trott sig hafva glömt eller
i verkligheten aldrig har sett eller erfarit.

Hemligheten af denna mystiska förmåga har den
gamle romerske skådespelaren och skalden uttryckt i
de ord, som en gång väckte en storm af sympati och
beundran, då han sade: "<i>Jag är menniska, och
ingenting, som en menniska kan erfara, är mig derför obekant.</i>"

Förklaringen var lika blygsam, som den var
riktig, men emellertid veta vi alla, att icke hvarje
menniska är ett snille.

Det är viljans och minnets intensitet, fantasiens
underbara makt, som åstadkommer en uppfattning
och en kunskap hos den snillrike poeten, målaren,
kompositören eller författaren, som öfverträffa
vanliga menniskors, hvilka i verkligheten sett och
erfarit hvad desse beskrifva med färger, toner eller ord.
De förres <i>inspirationer</i> hafva skarpare och säkrare
träffat sanningen än de senares erfarenhet.

Alf hade nedsjunkit i soffan i samma kabinett,
der Elisa sista aftonen lemnat sin bedröfvade vän.

Han förestälde sig lifligt den unga flickan i denna
scen, som man flere gånger beskrifvit för honom; han
tyckte sig höra hennes egen ljufva, barnsliga röst
uttala de ord, som Elisa upprepat, han tyckte sig se
denna aflägsna sig, så som hon berättat, och han såg
nu i inbillningen Roxane ensam ... ensam gråtande
och nedlutad emot soffkuddarne, der han nu sjelf satt.

Hvad tänkte hon väl? Hvad företog hon sig?
Hvad hände under denna korta, hemlighetsfulla tid,
som Elisa var aflägsnad?

Med kärlekens och saknadens hela styrka sökte
Alf att föreställa sig detta, rådfrågande sin inbillning
och sitt eget hjerta med ängslan och ifver; men alla
hans föreställningar återkommo med en sällsam
envishet och grupperade sig omkring honom sjelf. I
den öfverretning, som stället och stunden verkade,
förekom det honom, liksom han egt en negativ och
opersonlig tillvaro, som om han sjelf varit ett slags
mekanisk spegel, der bilderna reflekterades, ett eko,
som återgaf ord och toner, och granskande det
omdöme, som hans ande derigenom slutligen bildade sig,
skulle han vilja anklaga sig sjelf såsom den skyldige
och anse Alf Stjerne såsom den enda och verkliga
orsaken till Roxanes försvinnande.

Den ansträngda hjernan hade meddelat honom
ett slags orakelsvar, lika obegripligt och lika onyttigt
som de, hvilka fordom söktes i Delfi.

Ändtligen uppvaknade Alf ur sina barnsliga
drömmar. Han såg att skymningen redan inträdt och att
han borde påskynda den inspektion af de öfriga
rummen, som han tyckte sig icke hafva verkställt
tillräckligt noggrannt, då Wachereau och Marthe voro med
honom, och som han derför ännu en gång ville
företaga, innan mörkret hindrade honom derifrån. Det
var i synnerhet i tornet, der baron Josef haft sitt
arbetsrum, efter hvad Marthe berättat honom, som

han ämnade uppstiga och der han också stannade vid
fönstret, fängslad af den härliga taflan nedanför.

Dagen hade varit het och qvalmig, och tjocka,
tunga moln med skarpt glänsande guldkanter packade
sig nu tillsammans och ströko hvarftals mellan bergen,
släpande sina fantastiska, skiftande draperier nedanför
dess glänsande spetsar och afgrunder, under det att
smaragdgröna blanka linier tecknade sig öfver sjöns
blåsvarta vatten, som redan stänkte upp i
silfverglittrande droppar för regnet, hvilket nu slog emot de
små brandgula fönsterrutorna i tornet.

Det låg någonting hänförande i att betrakta ovädret
här uppifrån och Alf stod qvar med blicken irrande
ut öfver den snart alldeles upprörda sjön, och derifrån
sänkande sig ned till slottets terrass, der trädens
grenar ruskades af blåsten, hvilken afslet deras löf och
förde dem hvirflande bort i rymden.

Ehuru han nu först hörde klockan i slottet slå
tio, var det nästan alldeles mörkt och han vände sig
om, för att ändtligen någonstädes i rummen tillbringa
natten på en soffa, då han tyckte sig höra det aflägsna
och dämpade ljudet af en öppnad och tillsluten dörr,
ifrån östra sidan, der det gamla förfallna tornet står.

Han hade sa ofta hört Roxane i sin ystra och
barnsliga pratsamhet beskrifva denna, sin onkels
reserverade plats, hvars "afundsvärda behag" hon sade
sig af nyfikenhet hafva utforskat, att han nu
förvånades öfver att någon i detta väder och vid denna
tid kunde besöka densamma.

Då han nedkommit i andra våningens korridor,
fick han emellertid ett slags bekräftelse derpå, ty ifrån
den dörr, som förde dit, syntes just i detsamma en
person aflägsna sig nedför trappan, och ehuru det var
mycket skumt, så att han, endast då den passerade
förbi fönstret, kunde uppfatta konturerna af densamma,
var han likväl öfvertygad att det icke var Marthe,
hvars stora och grofva figur han genast skulle hafva
igenkänt.

Dessutom hörde han af de döfva och ojemna
stegen, att det var någon som haltade och var klädd
med tjocka filtskor eller i blotta strumporna.

Alf hade aldrig sett fru Ditt förrän i dag i
hennes säng, der knappt mer än hennes nässpets var
synlig, och han kunde derför icke afgöra, om det var
hon, som kanske gjorde en rund i huset innan hon
somnade, för att bevaka sin ovälkomne och misstänkte
gäst, och som man icke tycktes hafva märkt honom,
ville han icke ropa, helst man troligen ansåg honom
redan insomnad i något af de nedre rummen, der han
sagt Marthe att han ville stanna.

Ett par minuter derefter hade han också
verkligen aftagit sin rock och lagt sig på soffan i fru
Sarassins rum, undvikande med instinktlik grannlagenhet
det, der Roxanes lilla säng ännu stod bakom sina hvita
gardiner.

Det dröjde emellertid länge innan han kunde
somna, ty han frågade sig oupphörligt om det
verkligen var hushållerskan, han sett, hvars sjukdom
således var förställning, och slutligen hur hon i förväg
kunnat veta om hans ankomst.

"Det är ju Mylitta," mumlade han slutligen, "som
är egarinna af detta slott, och som vill lägga alla de
hinder och obehag hon kan, i vägen för mig."

*

</chapter>
<chapter name="14.">

<h1>14.</h1>

Stjerne hade också fullkomligt rätt. Baronessan,
Rosenhein kunde naturligtvis icke neka tillåtelsen att
bo i sitt slott för den, som ämnade efterspana hennes
försvunna nièce, men hon skref på samma gång ett
bref till fru Ditt, som denna mottagit, ett par
timmar innan Alf anlände, och som lydde så här:

"Fru Ditt!

En resande herre, som fått fru Sarassins tillstånd
att någon tid bo i slottet La Tour hos er, kommer
troligen dit samtidigt med detta bref.

Ni kan icke neka honom inträde der, men det är
min befallning, att ni gör allt, hvad ni kan, för att
aflägsna honom, och att, om han likväl qvarstannar,
ni, så vida lif och lugn äro er kära, noga påminner
er de befallningar, jag gaf er vid min afresa.

Er matmor

<i>Baronessan Rosenhein</i>."

Då Stjerne vaknade om morgonen, var allt
omkring honom lika tyst och ödsligt, som då han
somnade; de båda qvinnorna i slottet hade stängt sig
inne och tycktes helt och hållet ignorera honom. Om
han icke ville sakna alla lifvets nödvändigheter, så
måste han gå till Vevey för att skaffa sig dem.

Solen sken emellertid klar på himlen, och qvällens
regn hade uppfriskat löf och gräs.

Alf satte sig på stenbänken utanför porten en
stund, innan han begaf sig till doktor Pingler för att
hemta sin kappsäck, som ännu icke kommit, fullt
besluten att, trots fru Ditts och hennes tjenarinnas ovilja,
bosätta sig i la Tour de Peilz, tills han antingen fått
någon vägledning i sina efterspaningar eller förlorat
allt hopp att vinna ljus i denna hemlighet.

Gamla qvinnor äro mycket envisa, påstås det, och
fru Ditt, som af naturen alls icke var älskvärd, hade
dessutom goda skäl att hörsamma sin matmors
befallningar; men Marthe, ehuru hon hade ett groft och
afskräckande yttre, var likväl ännu icke mer än
tjugofem år och icke helt och hållet känslolös för
manliga behag.

Den resande syntes henne så ungdomsfrisk och
så vacker, der han nu satt i solskenet på bänken;
men han såg så tankfull och svårmodig ut, att Marthe,
som förstulet bakom köksgardinen betraktade honom,
kom till den öfvertygelsen, att han var mycket hungrig.

Hur skulle hon sjelf hafva känt sig till mods,
om hon icke fått hvarken qvällsmat eller frukost och
till på köpet icke haft en bäddad säng att ligga i öfver
natten? tänkte hon. Den stora och bastanta Marthe
var färdig att gråta vid denna beklagliga föreställning
och tog hastigt sitt parti att åtminstone söka
trösta den stackars vackre herrn, som ju egentligen intet
ondt hade gjort, som kommit ihog hennes namn och
som troligen satt och tänkte på biffstekar, kaffe och
smörgås.

Ögonblicket derefter stod hon framför honom och
helsade helt artigt: "God morgon!"

Stjerne såg upp och lyfte tankspridd på hatten
utan att säga ett ord.

"Min Gud!" tänkte Marthe. "Jag tror att han
är så matt och uthungrad, att han icke kan tala;"
och full af medlidande sade hon med så mjuk röst
hon förmådde:

"Jag är säker att ni icke haft en mycket
angenäm natt der inne i de ödsliga rummen; och hur skall
ni kunna lefva här utan både mat och dryck ..."

"Ja, det blir svårt ... men litet friskt vatten kan
du väl icke neka mig ... det skulle vara godt att få
just nu," sade Stjerne, begagnande sig af den
gynsamma sinnesstämning, hvari Marthe tycktes vara.

Den stora, klumpiga kökspigan sprang genast
tillbaka in i köket — der fru Ditt, som ledsnat vid att
vara sjuk, stod vid spiseln, för att tillaga deras
frukost — och sade halfhögt och brådskande:

"Kära fru Ditt! Den stackars främmande herrn
sitter der ute på bänken, och jag tror att han håller
på att svimma af hunger ... han bad om litet vatten
och jag tycker att jag aldrig i verlden kan komma
tillbaka och icke bjuda honom något annat ... Vi
kunde väl gifva honom en kopp kaffe och ett ägg;
tänk hvad det skulle smaka honom, som icke fick
någon qvällsmat ..."

"Det bryr jag mig visst icke om ... Han kan
skaffa sig mat i stan, och han har dessutom icke här
att göra," svarade fru Ditt vresigt och lyfte
kaffepannan af elden.

Marthe teg och fylde tvekande med vatten en
karaff, som hon stälde på en bricka; hon skulle haft
god lust att offra sin egen frukost åt den hygglige
främlingen, men hon var allt för blyg dertill, och hade
för mycken respekt för sin matmor att derigenom trotsa
hennes vilja, och Stjerne fick derför åtnöja sig med
vattnet.

"Hur mår fru Ditt i dag?" sade han, när han
satte glaset tillbaka. "Ligger hon ännu?"

"Nej, hon är bättre i dag ... Skall herrn gå sin
väg utan frukost?" tillade Marthe, som kände sig helt
generad och förlägen öfver den ogästvänliga rol, hon
och hennes matmor spelade.

"Ja, det är just för att få frukost, som jag går
ut ... Jag tänker hemta hit mina saker med detsamma,
efter de icke kommo i går."

"Herrn vill då ändtligen stanna här?"

"Jag måste det, om jag skall kunna utföra hvad
jag lofvat fru Sarassin," sade Stjerne, som märkte att
köksfönstret sakta öppnades och såg fru Ditts mössa
innanför.

"Och hvad har ni då lofvat henne?" frågade
Marthe nyfiken.

"Att här på stället söka få någon upplysning om
hvart hennes dotter, fröken Roxane, tagit vägen."

"Men vi trodde ju alla att hon fallit i sjön?"

"Det är likväl större anledning att tro, att hon
blifvit mördad ..."

"Heliga Maria! Hvad säger ni? Hvem har
kunnat mörda henne här i slottet?" utropade Marthe med
häpnad.

"Det har troligen icke skett här ... och har
kanhända också alldeles icke skett; men i alla fall vill
den stackars modern veta hvad som blifvit af
hennes barn."

"Ja, det är naturligt ... Och det skulle vara
derför, som ni kommit hit?"


"Ja, för ingenting annat, och jag ämnade just
säga detta åt fru Ditt och bedja om hennes hjelp och
de upplysningar hon kunde gifva mig, men hennas
sjukdom hindrade allt vidlyftigt samtal, och jag vill
icke nu vidare besvära henne."

Alf steg upp och räckte med detsamma ett
silfvermynt åt Marthe, som rodnande och helt förlägen
mumlade:

"Inte ska' herrn betala mig för ett glas vatten ..."

"Det är icke för vattnet, utan af tacksamhet
derför att du i dag är en smula vänlig ... Jag tycker
mig snarare kunna lefva utan både vatten och mat,
än utan välvilja hos dem, som omgifva mig, förstår
du," sade Alf småleende och aflägsnade sig genom den
tunga porten utefter stranden till staden.

Marthe såg efter honom med en förvirrad min.
Hon visste icke alls hvad hon tänkte eller tyckte,
men den välvilja, Alf önskat få, hade han helt och
hållet vunnit, icke genom penningarna, utan genom
blicken och orden, som åtföljt dem.

Fru Ditt hade emellertid, som han förmodat, varit
vittne till den lilla scenen på borggården, och då han
emot middagen återkom, fann han henne sittande på
bänken under vinrankorna.

Hon var sysselsatt att skala äpplen och
besvarade hans helsning med en halft förlägen, halft
resignerad min.

Stjerne satte sig bredvid henne, och inom en
qvarts timme hade hushållerskan, besegrad af hans
godlynta artighet, antagit ett mindre frånstötande sätt
och ändtligen underkastande sig hans närvaro, till
och med erbjudit sig iordringställa ett rum och besörja,
den lilla hushållning, han kunde behöfva.

"Men," tillade hon oroligt, "säg mig nu, hvilken
svår sjukdom ni i går afton trodde mig hafva?"

"Åh," sade Alf leende, "det är icke värdt att
mera oroa sig deröfver, ty det ser nästan ut, som ni
skulle hafva öfvervunnit den."

"Hvad mente ni likväl dermed?"


"Jag såg verkligen, att ni led af en svår åkomma,
ty falskhet och förställning äro i min tanke stygga
sjukdomar, och ni var i går qväll alldeles inbyrd
dermed ... Ni ville icke mottaga mig här," tillade han
och såg skalkaktigt på den förlägna qvinnan, "och
för att afskräcka mig låtsade ni vara sjuk, och detta
var just min lycka, ty om ni deremot ärligt och rätt
fram sagt mig er tanke, så är det mycket troligt att
jag gått min väg, ur stånd att tränga mig in här emot
er vilja, och det skulle då blifvit mig ännu svårare
att uppfylla mitt löfte till markisinnan."

Hushållerskan teg och var nära nog lika
förbryllad af den besynnerlige främlingens sätt, som
hennes piga varit det för en stund sedan, men hon kunde
omöjligt längre känna ovilja och misstroende för honom,
och då han steg upp, bad hon honom ännu en gång
att sjelf bestämma, hvar han ville bo i slottet, för
att kunna städa och ordna åt honom på bästa sätt.

"Om ni ingenting har deremot, så låt mig då få
en säng i det rum, der jag nu tillbragt natten," sade
han, utan att fästa mycken vigt vid, hvar han hade
sitt sofrum, då han egde frihet att gå hvar som helst
i hela slottet.

Stjerne var således verkligen bosatt i Roxanes
hem, han hade till sitt läskabinett valt tornrummet,
der baron Josef fordom haft sin studerkammare, och
var snart så hemmastadd med alla slottets rum,
korridorer, trappor och garderober, som om det varit
hans eget; men längst bort åt östra sidan fanns
likväl innanför en stor salong en stängd dörr, som han
icke kunde öppna.

Då de båda våningarne för öfrigt voro lika
inredda, förmodade han att den förde till ett kabinett
uppöfver det, der Roxane och Elisa suttit den sista
aftonen.

Han frågade fru Ditt, hvarför detta rum var
stängdt, och hon svarade att baronessan förmodligen
sjelf tagit nyckeln dertill, ty den fanns icke, och ingen
hade varit der, sedan hon och fru Sarassin rest.

Utan att han just trodde sig der mera än
annorstädes kunna finna något spår efter den förlorade,
väckte detta rum likväl, endast derför att han icke
kunde komma dit, Alfs intresse, och han föresatte sig
att i tysthet öppna den tillslutna dörren på något sätt,

Några dagar förgingo i tystnad och enformighet;
han hade redan indelat sin tid och antagit vissa vanor,
som blifva en naturlig följd af ensligheten, och bland
dessa var att tillbringa aftonen i det lilla tornrummet,
och han dröjde der ofta ända till mörkningen. En
qväll hade han emellertid, fördjupad i läsningen af en
gammal bok som han funnit der uppe, stannat ännu
längre än vanligt och påmindes först att gå ned genom
slottsklockans tio slag, som långsamt genljödo i den
lugna sommarqvällen.

Just i detsamma hann till hans öra äfven det
svaga och aflägsna ljudet af en öppnad och tillsluten
dörr, alldeles som han vid samma tid hört den
första qvällen här uppe.

Han påminde sig detta och visste nu att det
verkligen varit fru Ditt, efter hon ännu haltade, allt
sedan hon vrickat sin fot den förra sommaren.

Då man såsom Stjerne för någon särskild orsak
gjort sig till ett slags polisspion, så misstänker man
allt, och dagen derpå, då han råkade hushållerskan,
nämnde han helt likgiltigt, att han qvällen förut tyckt
sig höra någon gå genom dörren ifrån trappan, som
ledde ned till terrassen.

"Det misstar ni er säkert uti," svarade fru Ditt
med mera ifver, än hon bort för att icke väcka
förundran. "Det kan ingen komma genom denna dörr,
ty nyckeln dertill förvarade alltid baron Josef sjelf,
och efter hans död ha vi icke kunnat hitta den."

"Hon nekar att hafva varit der, och jag är
likväl säker att det var hon," tänkte Alf. "Hvad
betyder det väl? ... Skulle dörren till det stängda
rummet kanhända kunna öppnas på samma sätt, som den,
hon nu nämnde, så måste en hemlighet ligga derunder."

Han låtsade icke fästa någon uppmärksamhet
härvid, men beslöt att utspionera hushållerskan.

Detta blef emellertid uppskjutet, ty då han nästa
qväll ämnade gå upp i öfre våningen, inträdde
Wachereau i detsamma i hans rum.

"Välkommen!" ropade Stjerne glad. "Jag har
icke sett till er på bra länge, men jag tycker mig nu
af er min ana att ni upptäckt någonting ... Sätt er
nu och berätta hvad ni vet."

"Hvad jag vet är verkligen icke mycket, men
jag hoppas att det likväl är början till något mera,"
sade polismannen och stannade vid den kalla kaminen
med händerna på ryggen, liksom han velat värma sig.

"Litet eller mycket, så är jag otålig att höra det."

"Det var detta jag visste, och derför har jag
kommit hit. Observerade ni mitt samtal med
hushållerskans piga, då jag första gången var här?"

"Icke såsom något anmärkningsvärdt."

"Det var det likväl."

"På hvad sätt? Hon är särdeles enfaldig, och
jag uppgaf genast allt hopp att af henne vinna den
minsta upplysning."

"Deri gjorde ni orätt. Det är ofta just af de
mest enfaldiga, man får de bästa idéerna."

"En mycket originell föreställning, som säkert
endast tillhör ert yrke, min kära Wachereau," sade
Stierne skrattande.

"Det är möjligt, men jag har ofta funnit den
riktig ... Nå väl, hon berättade mig helt tillfälligtvis
att man stulit bär ifrån ett träd invid slottsmuren,
just samma natt som den unga fröken försvann."

"Ni vill väl icke inbilla er att dessa båda
händelser ega något sammanhang?"

"Nej, det ega de troligen icke; men den, som
bevisligen funnits vid stranden under samma tid, som
vi förmoda att fröken Sarassin, med eller mot sin
vilja, äfven varit der, borde kunna veta något derom."

"Ni har rätt; men det torde blifva ganska svårt
att få reda på den der tjufven."

"Flickan ansåg sig likväl hafva kunskap derom."

"Hvem var det då?"

"Tvänne bröder: söner till en slarfvig och dålig
mor, som bor i La Tour."

"Har ni kunnat påträffa dem?"

"Ja, ganska lätt; de äro ännu barn och arbeta
på en fabrik strax bredvid staden. De inbillade sig
kanhända, att jag ville anställa någon efterräkning
med dem angående snatteriet, och berättade derför
saken på ett sätt, som gaf anledning till en mycket
vigtig upptäckt, de påstodo nämligen att det var en
annan, okänd person, som var skyldig dertill."

"Men de som stjäla, ljuga också."

"Ja, naturligtvis, det föll mig icke heller in att
tro denna ursäkt; men bakom en lögn kan ofta en
sanning ligga ... Jag låtsade att händelsevis
sammanträffa med de båda pojkarne på en vinkrog och ledde
samtalet på det ämne jag önskade; det ligger i sakens
natur att de icke skulle erkänna sanningen, och de
berättade derför, att de denna qväll gått utmed
stranden för att fånga kräftor, och komna fram till slottets
ringmur, hade de sett en karl uppklättrad i trädet
och hängande deri, då grenen afbröts; hon hade
kommit i en båt och flydde i denna utåt sjön, af fruktan
att blifva upptäckt vid det ofrivilliga buller han gjort.
Det var osanning; en karl kommer icke tvärs öfver
sjön, för att stjäla några bär ifrån ett träd på andra
stranden; om han verkligen fanns utanför slottets
ringmur vid denna tid, så var anledningen något helt
annat; den ena hälften af berättelsen var lögn, men
den andra skulle kunna ega sin riktighet."

"Hur kunde ni emellertid hoppas detta?"

"Först derför att de troligen icke skulle tänkt på
att låta en helt och hållet diktad person komma roende
i en båt och landstiga på ett ställe, der det är mycket
svårt och alls icke vanligt att båtar lägga till, och
sedan egentligen derför att de gjorde en beskrifning
på denne förmente tjuf, som frapperade mig."

"Ah, på hvad sätt?"


"Den påminte mig om en person, som jag sett,
och antydde i alla händelser, att den icke var en
blott fantasi."

"Det skulle således verkligen hafva funnits en
fremmande här invid slottets murar denna natt?"

"Ja, och deri ligger just det vigtiga ... Jag ville
likväl ännu icke meddela er hvad jag hört, innan jag
gjort mig underrättad om någon sådan person, som
den jag misstänkte, verkligen funnits här i trakten;
det återstod sedan att utforska hur och hvarför han
befunnit sig här vid stranden denna qväll. Jag kunde
emellertid icke påträffa någon, som sett eller visste
något derom, men slutligen upptäcker jag likväl genom
en person, som kom ifrån Lausanne, att man förliden
sommar i en by temligen nära denna stad, haft en
hyresgäst under några veckor, hvars utseende
öfverensstämde med dens, på hvilken jag kommit att tänka
under pojkarnes berättelse."

"Och denna person, herr Wachereau, hvem är
det?" utropade med häftighet Stjerne, som med spänd
uppmärksamhet afhört polismannens rapport.

"Det är en man, som fanns i Wiesbaden, då jag
var der för åtta dagar sedan."

"Men hans namn, hans utseende?" inföll Alf, hos
hvilken i detta ögonblick ett minne ifrån denna afton
äfven vaknade.

"Han kallar sig i Wiesbaden Delorme och anses
för engelsman; han är liten och korthalsad, nyttjar
röd peruk och glasögon, har ena ögat skadadt eller
döljer det endast för att förställa sig, och talar både
franska och tyska fullkomligt väl."

"Ah, Hiram Thurn!" utropade Stjerne, bestört
öfver den sällsamma distraktion, som låtit honom ända
tills nu helt och hållet glömma att han och
Hawerfield just samma qväll ett par timmar förut sett
amerikanaren nedanför Labourage stiga i en båt och segla
utåt sjön.

"Ni känner honom?" sade Wachereau öfverraskad
och glad.

"Ja, i fall det skulle vara densamme," svarade
Alf, tvekande vid tanken på sin förmenta slägtskap,
med den misstänkte mannen, och obehaget att se
denna slägtskap upptäckt.

"Det är i alla händelser en sådan person, som
vi polismän ha väder af, liksom hundarne af räfven;
vi igenkänna dem under nästan alla förklädnader
just derför att de icke någonsin framställa sig under
sin rätta gestalt. Den der karlen har funnits i Paris
medan jag var der; vi visste att han bedref allehanda
tvetydiga yrken, men kunde aldrig ertappa honom
dervid, och jag är säker att polisen i flere större
städer har observerat honom, och likväl har han aldrig
varit straffad eller ens offentligt anklagad för något
brott. För närvarande tycks han vara i sällskap
med en viss vicomte de Sauval, hvilken nyttjar sitt
verkliga namn, men troligen sjelf har fabricerat sin
titel — en gammal politisk orostiftare, som rest ifrån
den ena badorten till den andra, lefver af spel och
har ruinerat sig derpå och som ständigt drömmer om
revolutioner."

"Emellertid," fortfor Wachereau, då Stjerne teg
och syntes försänkt i sina egna tankar, "är det sällan
ett brott begås, utan att någon tror sig ha fördel
deraf, och om denne man verkligen skulle vara
orsaken till fröken Sarassins försvinnande, så kan jag
icke finna den minsta anledning dertill."

"Jag tänker nästan detsamma," sade Alf, som i
sjelfva verket inkommit i en labyrint af farhågor och
misstankar, som han icke ville meddela Wachereau.

"Det tycks, som den unga damen icke kunde stå
i vägen för någon ... hon hade inga arfsanspråk och
hade troligen icke hunnit få andra än möjligen
kärleksförbindelser här i verlden, och denne Delorme, eller
Thurn, som ni kallar honom, är en man mellan fyrtio
och femti år."

"Det är förmodligen hos hans värdfolk i byn, som
ni fått underrättelser om honom?"

"Ja, det är en vingårdsman, hos hvilken han
bodde förra sommaren."

"Och hur bedömer honom denne?"

"Som en tystlåten, stilla och fredlig resande,
hvilken roade sig med att fiska och segla på sjön och
som icke väckte misstankar eller undran i något
afseende."

"Det beror emellertid på att söka utforska, om
han just denna qväll varit ute och hvad han då
företagit sig."

"Det har jag redan gjort, men har i det fallet
icke kunnat få sammanstämmande uppgifter. Hans
värd tror, att både han sjelf och hans hyresgäst
varit tillsammans denna qväll i Lausanne, för några
upphandlingar, som den förre hade att göra, hans
hustru och dotter deremot påstå, att den främmande
var som vanligt på sjön helt ensam den aftonen, men
hemkom icke förr än i dagningen, och att hans säng
varit orörd. Båten, som han begagnat, fanns icke
om morgonen, och Delorme erkände sig icke hafva
fastbundet den så säkert om aftonen, då han
hemkom, hvarför den lösslitits under natten, då blåst
uppkom, och drifvit mot savoyiska stranden. I alla
dessa omständigheter instämmer väl mannen, men
anser dem hafva inträffat en annan qväll."

"En piga i huset anmärkte dessutom, att hans
skor och hans rock vid samma tillfälle om morgonen
varit mycket dammiga, och att detta var
besynnerligt, eftersom det icke dammar på sjön."

"Hvad slutsatser gör ni af allt detta?" sade
Stjerne tankfullt.

"Jag aktar mig för att göra några slutsatser
alls så länge; men jag tänker att mannen möjligen,
i stället att fästa båten illa, icke ens fört den hem
med sig, att han verkligen landat just der, de båda
pojkarne sett honom, det vill säga här utanför
terrassen, att han i stället för att medföra någon fångst
ifrån sjön ditfört någon, som han lemnat qvar der, och
slutligen af en eller annan orsak lemnat båten vind
för våg och gått till fots hem ..."

"Men ... Men, ni misstänker då denne man för
att till och med kunna vara en mördare?" inföll
Alf rysande.

Wachereau ryckte på axlarne och teg.

"Ni ser nu hur saken står," återtog han efter
ett par misters tystnad. "Det tycks, som om vi
åtminstone egde en utgångspunkt för våra
efterspaningar, och det beror nu på, om de tvärt afklippas
eller böra fortsättas. Har Delorme verkligen varit i
Lausanne denna qväll, så är alltsammans ett misstag,
men ..."

"Han har <i>icke</i> varit der," sade Stjerne
afbrytande och med en viss ansträngning; "ty jag
påminner mig nu att jag sjelf sett honom vid stranden
mellan Vevey och Lausanne, ett par timmar innan
fröken Sarassin saknades."

"Ah, monsieur Stjerne! Det var mycket
lyckligt ... Är ni fullkomligt säker derpå?"

"Fullkomligt. Men som jag hittills icke egt den
minsta anledning att sätta detta i sammanhang med
en händelse, som jag först för ett par veckor sedan
fick kunskap om, så — hade jag alldeles glömt bort
detta möte ..."

"Det är emellertid nu af utomordentlig vigt;
och efter som ni är öfvertygad om att ni icke
misstar er med afseende på dagen, så kan jag kanske
bespara mig den resa, jag tänkte göra för att
uppsöka en person, med hvilken vingårdsmannen i
Labourage haft affärer i Lausanne den dagen, som han
var der tillsammans med Delorme."

"Det kan ni, herr Wachereau."

"Nå väl; i detta fall äro mina handlingar gifna ...
jag är på rätt spår och jag hoppas att det icke skall
dröja länge, innan ni återser mig har och vi hafva
saken klar ... Men nu är det slut; jag skall icke
uppehålla er längre," tillade polismannen och såg på
sin klocka.

"Farväl då, herr Wachereau! ... Jag önskar,
den der Delorme befunnes oskyldig!" tillade Alf
ofrivilligt och med en half suck.

"Tvärt om! Jag önskar motsatsen; ty den
karlen har sedan länge retat min nyfikenhet, och jag
hoppas att få ännu mera skäl till misstankar emot
honom; jag har i morgon helt tidigt stämt möte med
en fiskare ifrån Meilleri, som säges hafva yttrat, att
han igenkänt båten drifvande omkring tom här
utanför La Tour redan om aftonen vid elfvatiden. Om
detta är sannt, så har Delorme, som jag förmodade,
gått hem till fots ... Men hvad har han företagit sig
ifrån den tid, då ni såg honom, tills han återkom till
byn? Se der, hvad man måste skaffa sig reda på,"
sade Wachereau med det mest lifvade och förnöjda
utseende.

Allt, hvad Wachereau meddelat, hade hos Stjerne
väckt de mest obehagliga känslor. Han hade
hoppats att kunna fly och glömma sitt lifs största
dårskap: sitt olyckliga giftermål med en qvinna, som
ingaf honom fruktan och afsky. Och nu tyckte han
sig ånyo och under de mest pinsamma förhållanden
stå ansigte mot ansigte med hennes vedervärdige
bror och henne sjelf, ty att Mylitta äfven var
invecklad i denna sak, i fall Hiram Thurn var den
skyldige, ansåg han utom allt tvifvel.

Men hvad kunde väl vara anledningen till detta
förmodade brott? Alfs fantasi fann intet svar på
denna fråga och han slutade med att hoppas, det de
båda äfventyrliga syskonen likväl voro oskyldiga med
afseende på Roxane, då hennes försvinnande hade
inträffat nästan i samma ögonblick, som baron Josef
med sin nygifta fru kommit inom slottets portar;
detta hade Elisa sagt, och han hade ytterligare fått
det bekräftadt af fru Ditt och hennes piga.

Med sinnet lättadt af denna öfvertygelse vände
han sina tankar på hushållerskans hemlighetsfulla
promenader om aftnarne och försökte att inkomma i
Mylittas kabinett.

Hvad de förstnämnda angick, så tycktes de hafva
upphört; han hade fåfängt gömt sig i korridoren, för
att ertappa henne, hon hördes icke mera af och
dörren till trappan var orubbligt tillsluten; deremot
lyckades han att efter många försök med slottets
andra dörrnycklar slutligen finna en, som öppnade den
stängda kabinettsdörren.

Der inne fanns emellertid icke det minsta
anmärkningsvärdt. Detta rum var till storlek och
utseende alldeles som han förmodat, liknande det
motsvarande i första våningen, och han måste inskränka
alla sina gissningar härom till den förmodan, att det
endast af en händelse blifvit stängdt.

Emellertid var fönstret i detta rum det enda,
som, genom en öppning i trädens kronor, egde någon
utsigt öfver den lilla terrassen omkring det östra
tornet, och allt sedan dörren blifvit öppnad, företog
sig derför Alf att hvarje qväll i hemlighet smyga sig
ditin, i hopp att der kunna upptäcka, om fru Ditt
möjligen ännu fortsatte sina promenader på en
annan väg.

Han såg emellertid den lilla fula, skräpiga
platsen så tom och öde, så utan den minsta anledning
till en gissning eller en misstanke om någonting
hemlighetsfullt eller intressant, att han började förlora
tålamodet.

Sjelfva den lilla dörren, som förde ut till sjön
var tillspikad, och det gamla tornet stod der så
ruskigt och kringkransadt af nässlor, att Alf ledsnade
att titta derpå.

Väl tio gånger hade han låtit fru Ditt berätta
den olyckliga aftonens alla händelser, de
öfverensstämde fullkomligt med Elisas uppgift derom, men
hvarje gång anmärkte han att hushållerskan undvek
att tala om sin unga matmor, baronessan Rosenhein,
och att hon till och med syntes generad, då Alf
nämnde hennes namn. Det var den vidskepliga
fruktan och de besynnerliga föreställningar, som Mylitta
ingifvit den stackars qvinnan, hvilka voro orsaken
härtill, men detta kunde Alf naturligtvis icke ana
eller förstå.

Dag efter dag förgick emellertid; han hade
vistats i slottet mer än tvänne veckor, och hans
förhoppning att här finna något spår till ledning i sina
forskningar hade icke realiserats.

Denna enformighet, detta lugn, denna tystnad
och stillhet behagade honom likväl; det låg ett slags
nöje i att genomvandra de stora tomma rummen,
hvilkas nedfällda gardiner inhöljde dem i en mystisk
skymning och der ljudet af hans egna steg var det
enda, som nådde hans öra.

Bilderna ifrån hans barndoms sagor och hans
första ungdoms romantiska drömmar trädde honom
här till mötes, och sällsamma fantastiska idéer
väcktes i hans sinne.

Man skall också vara mycket prosaisk och mycket
'förståndig', om icke under ett sådant lif och i en
dylik omgifning fantasien blir uppjagad och hotar att
beherska en.

Den lånar af minnet och verkligheten namn,
personer och ställen och ger dem sedan form, färg
och egenskaper efter eget behag, blandande diktens
brokiga rosor med sanningens gröna blad, för att fläta
kransar, som blifva sköna eller fula, herrligt doftande
eller giftiga och döfvande som vallmoknoppar; men
alltid berusande för den, som binder dem, förtrollande
honom såsom hexornas drycker i sagorna.

*

</chapter>
<chapter name="15.">

<h1>15.</h1>

I Wiesbaden satt Elisa Douglietz i sitt rum på
hotellet Englischerhof vid ett bord, lutad öfver tvänne
bref, som hon hade framför sig.

Det ena var ifrån Sverige af gamla faster
Petronella i Skurup, det andra hade hon sjelf nyss slutat
att skrifva. Hon tycktes vare försänkt i djupa
tankar, än sammandrogos hennes ögonbryn och ögonen
slötos liksom för att tvinga tillbaka de tårar, hvilka
ofrivilligt samlats deri, än flög en rosensky öfver
hennes panna, och än sänktes hufvudet med en
suck i handen; hon bortlade sitt bref med oro och
villrådighet, men återtog det strax derpå, hoplade
och förseglade detsamma.

Till hvem hade hon då skrifvit, och hvad
innehöll väl detta bref, som tycktes bringa så mycken
tvekan och oro åt den lugna och passionfria miss
Elisa? Det var till lord Astley Hawerfield, och efter
hennes mening skulle det vara afgörande för hela
hennes kommande lif och lycka.

Det var skrifvit med hela den varma
vältaligheten af en lång och trofast kärlek, men det var
icke undertecknadt med hennes namn, och hon
behöfde icke frukta, att Astley hvarken af stil eller
koncept skulle igenkänna sin ungdoms älskarinna, ty
han hade knappt sett en skrifven rad af denna, och
man kunde gerna säga att hon icke ens egde någon
stil vid den tid, de vexlade trohetslöften i Skurups
prestgård, då nästan hela hennes bildning hade
blifvit gjord efter Astleys bortresa. Elisa Douglietz
liknade i sjelfva verket lika litet Hedda Grip, som lord
Hawerfield liknade Astley Cameron.

Hon hade med en sällsam energi utfört sin plan,
att okänd följa och bevaka den, som hon icke kunde
upphöra att älska; gynnad af händelsen, hade hon
ofta vistats i hans närhet, utan att blifva upptäckt,
och med fullkomlig själsnärvaro och klokhet hade
hon vetat att undgå de tillfällen, då de kunnat träffas
och hon blifva igenkänd.

Hon var nu tjuguåtta år och ansåg sig sjelf
såsom särdeles gammal och resignerad, men så länge en
qvinna älskar, är hon i verkligheten hvarken det
ena eller andra.

För ett par dagar sedan hade hon fått faster
Petronellas bref, och den sorgsna tonen deri väckte

hos henne oro och samvetsqval; under det hon
vistades här långt bort i ett främmande land, ledd af en
kärlek utan mål och hopp, utan värde för dess
föremål, skulle kanhända den gamla, för hvilken hon var
allt, dö der hemma ensam och i saknad af den
ömhet, som Elisa var henne skyldig.

Resultatet af den strid, som detta bref uppväckt
i hennes själ, blef ett bestämdt beslut att genast
återvända till hennes fädernesland och hem; men
dessförinnan ville hon ännu utföra en romantisk idé,
att låta Hawerfield undergå ett sista afgörande prof
och med detsamma skaffa sig sjelf den smärtsamma
sällheten, att ännu en gång, innan hon för alltid
skildes från honom, höra honom tala till henne sjelf
och se hans ögon möta hennes egna.

Hvad Elisa hoppades, hvad hon verkligen tänkte
och åsyftade med detta bref, var kanhända icke rätt
klart för henne, ty det är icke alltid, som vi
fullkomligt redigt, bestämdt och opartiskt kunna bedöma
våra egna handlingars bevekelsegrund.

Hvem vet, om icke detta förmenta prof i sjelfva
verket var en sinnrik smygväg, en eludering af det
hemliga löfte, hon gifvit sig sjelf, att aldrig direkt
söka återvinna den kärlek, som hon fordom egt?

Hon talade i sitt bref oförbehållsamt, men
värdigt och blygsamt, om den ömhet och det intresse,
hon sedan länge egnat honom, och bad om ett
samtal, under förutsättning af hans löfte som gentleman,
att icke söka utforska hennes namn och utseende.

Det sätt, på hvilket Astley upptog denna
egendomliga kärleksförklaring, skulle, så tänkte Elisa,
uppenbara för henne, om ännu i hans hjerta fanns
något minne af hans ungdomskärlek och något af
den forna ädelheten i hans karakter och sinne.

Elisa hade med oro och fruktan anmärkt hans
tilltagande köld och likgiltighet för allt, hans
blaserade sinne och högdragna, tillbakastötande sätt, tills
han nu framstod för hennes inbillning såsom typen
för en egenkär, föraktfull och inbilsk verldsman, ett
offer för sysslolösheten och spleen, förande ett
gagnlöst lif, missnöjd med sig sjelf och hela verlden; men
under allt detta hoppades hon ännu att vid ett möte
med honom kunna igenkänna och förvara i sitt minne
något drag af den, som en gång älskat henne och
velat ega henne till maka.

Hon hade således fattat sitt beslut och förseglat
sitt bref. Hon gömde det nu i sin klädningsficka,
påtog hatt och sjal och lemnade rummet.

Sedan det var inlemnadt på posten, gick hon
ned åt Cursalen, der badsocieteten just nu var samlad
och der hon förmodade att fru Sarassin och
friherrinnan Rosenhein i full paryr sutto bland de andra
damerna i konsertsalen, för att, liksom de, åhöra
musiken, prata, beskåda och granska hvarandras
toaletter, äta glace eller dricka the.

Vädret var mulet och det var vått på
sandgångarne, ty det hade regnat hela förmiddagen, och
alla menniskor voro derför inne i konsertsalen eller
spelrummen. Elisa tänkte just begagna sig af denna
tomhet i parken utanför, för att helt ensam göra en
längre promenad, då en välklädd karl af ett hyggligt
och städadt utseende upphann henne, helsade
vördnadsfullt och sade:

"Miss Douglietz, jag kommer just ifrån La Tour
de Peilz, der jag varit tillsammans med doktor Stjerne,
som gifvit mig i uppdrag att hjelpa honom bringa
ljus i den affär, för hvilken han rest dit. Mitt namn
är Wachereau, jag tillhör detektiva polisen i Genève
och har någon vana vid dylika saker."

Elisa böjde på hufvudet, utan att upplyfta sin
slöja, och sade artigt:

"Det gläder mig att doktorn funnit ett passande
biträde; har ni kanske några särskilda helsningar
till mig?"

"Nej, intet annat, än att doktorn trodde mig
kunna våga vända mig till er, i händelse jag behöfde
någon närmare upplysning, och derför ..."

"Hvarmed kan jag då tjena er, herr Wachereau?"

"Tillåt mig först fråga er, om ni kommer ifrån
konsertsalen och om ni der såg baronessan
Rosenhein."

"Jag gick endast förbi och var icke inne, men
jag är säker att baronessan är der i sällskap med
sin svägerska, ty de båda fruntimren följdes åt ned
till Cursalen för en timme sedan."

"Ni bedrar er säkert, hon är icke tillsammans
med fru Sarassin."

"Hvar är hon då?"

"Hon promenerar i parken."

"Jag tror att det är ni, som misstar er i detta
fall, herr Wachereau," inföll Elisa småleende,
"baronessan var icke klädd till promenad i detta väder ...
Det har till och med åter börjat regna, sedan
konserten begynte."

"Ni skulle också kanhända icke igenkänna henne
eller åtminstone icke hennes kostym, i fall ni mötte
henne."

"Har hon då varit hemma och klädt om sig?"
sade Elisa temligen likgiltigt, ty hon fann hela herr
Wachereaus konversation föga intressant.

Denne, som också genast förstod hennes tanke,
sade hastigt, under det han alltjemt gick bredvid
henne på sandgången:

"Ursäkta att jag uppehåller er med hvad ni
troligen anser såsom obetydligheter, men för en
polisman är ingenting obetydligt, och det är just för att
fråga er, om ni sett och gifvit akt på den person,
hvilken nu promenerar med baronessan der längst
ned vid krökningen af vägen, som jag besvärade er."

"Skulle det vara hon, som nu försvann bakom
häcken der borta?"

"Ja, derom är jag fullt säker?"

"Men jag har aldrig sett henne nyttja den der
besynnerliga hatten och kappan," sade Elisa förvånad.

"Det förundrar mig icke, ty hennes följeslagare
medförde den just nu åt henne, och om jag icke
bedrar mig, tillhöra de hans värdinna i Sonnenberg,
en beskedlig bondhustru. Men såg ni äfven denne
följeslagare?"

"Nej, jag hann icke gifva akt på honom ... de
försvunno så hastigt."

"Då skall jag beskrifva honom för er; han är
liten, temligen tjock af natur eller stoppning, skelar
med ögonen och nyttjar stora runda glasögon; för
öfrigt finner man honom alltid i spelsalongerna, han
kallar sig Delorme och bor, som jag nyss sagt, i
Sonnenberg."

"Hur kommer det till, att ni med så mycken
noggrannhet observerat den der herr Delorme?"

"Det kommer sig deraf, miss Douglietz, att han
i fjor sommar, den aftonen då fröken Sarassin
försvann, vid samma tid befann sig i en båt på sjön
nedanför slottet La Tours ringmur."

"Ah, herr Wachereau! Är ni säker derpå?"
utropade Elisa bestört och stannade midt på vägen.

"Ja, men jag vet ingenting vidare. Han kan
ju derför vara oskyldig i den saken ... Det syns mig
emellertid besynnerligt, att baronessan tydligen är
nära bekant och står i förbindelse med denna person."

"Tror ni detta, derför att hon nu promenerar
med honom?"

"Ja, just derför."

"Men så gör ju jag med er i detta ögonblick,
och likväl se vi hvarandra i dag för första gången."

"Det är emellertid icke första gången, de båda
promenerande, som vi nyss sågo der borta vid häcken,
mött och samtalat med hvarandra, och det har alltid
skett i afsigt, att ingen skulle se eller märka dem."

"Går ni icke för långt, herr Wachereau, i edra
misstankar? Man skulle ju kunna tro detta om er sjelf."

"Alls icke. Hvarken ni eller jag befinna oss.
till kostym eller plats, i något ovanligt förhållande;
men baronessan Rosenhein skulle icke vilja, i den
der drägten och det sällskapet, blifva igenkänd, derom
kan ni vara säker."


"Nåväl. Hvad vill ni säga dermed? Hvad
tror, hvad förmodar ni i följd häraf?" inföll Elisa
oroligt och med någon häftighet.

"Jag hvarken tror eller förmodar någonting ännu
så länge. Jag ville endast fråga er, om den
försvunna fröken Sarassin och hennes tant baronessan
voro vänner och bekanta?"

"Min Gud, nej! De hade aldrig ens sett
hvarandra."

"Verkligen," sade polismannen förvånad.

"Ni har förmodligen icke riktigt reda på denna
händelse", fortfor Elisa ifrigt. "Det var nästan i
detsamma, baron Josef hemkom med sin nygifta fru,
som fröken Sarassin saknades; vi visste icke ens,
Roxane och jag, att de voro hemma, och först
morgonen derefter blefvo hennes onkel och tant
underrättade om hennes flykt."

"Jaså," sade polismannen likgiltigt.

"Det var till och med en öfverraskning för de
hemkomna att se mig, som de icke kände, och höra,
att deras nièce ännu varit qvar på slottet, då hennes
mor redan långt förut rest derifrån."

"Jaså," upprepade Wachereau ännu en gång med
samma ton. "Hm, nå, och då ni, miss Douglietz,
träffade baronen och hans fru, fanns ingen främmande
hos dem? Den der Delorme, till exempel?"

"Nej, ingen. Hvarför frågar ni så?"

"Han skulle ju kunnat vara en gammal bekant
i slottet ... Jag har emellertid kommit hit för att
observera herr Delorme, som jag förut sett under ett
annat namn och som troligen i alla fall förtjenar min
uppmärksamhet ... farväl, miss Douglietz! Ursäkta
att jag stört er promenad."

"Farväl, herr Wachereau! ... får jag meddela
markisinnan Sarassin er ankomst och edra misstankar?"

"Nej, jag ville just be er lemna henne i
okunnighet härom ännu ... Tre personer äro för många
om en sak, som man vill hålla hemlig ... Men är ni
också säker att fröken Sarassin icke var bekant med
Delorme; han är visserligen mellan fyrtio, och femtio
år samt temligen ful, men damerna hafva stundom
en besynnerlig smak och ..."

"Hvilken orimlig tanke!" sade Elisa afbrytande
och ryckande på axlarne med ovilja.

"Ack, miss Douglietz! vi polismän erfara ofta
att de orimligaste förutsättningar äro de mest
riktiga ... Det onda är ju i sig sjelf en orimlighet i
naturen, och man kan derför icke nyttja förnuftets
måttstock vid bedömandet deraf."

"Nå väl, jag lemnar då er förmodan åt dess
värde; men jag har åtminstone aldrig sett den man,
ni beskrifvit, och jag har icke den minsta anledning
att tro, det han kände fröken Sarassin eller någonsin
varit i slottet."

"Ännu en gång, ursäkta mig, miss Douglietz,"
sade Wachereau, i det han vek af åt en annan allé
och aflägsnade sig.

Regnet hade emellertid tilltagit och Elisa, som
förlorat all lust för någon vidare promenad, vände
om, oroad och förskräckt öfver polismannens
meddelande.

*

De båda personer, som Wachereau visat Elisa
längst bort i allén framför dem, voro mycket riktigt
Hiram Thurn och Mylitta.

Den senare hade, som Elisa sjelf sett, åtföljt sin
svägerska på den vanliga eftermiddagskonserten.

Den vackra enkan var visserligen ännu klädd i
svart, emedan sorgeåret icke förr än om trenne
månader var tilländalupet, men hon hade likväl förstått
att från sin drägt förjaga hvarje skymt af dysterhet
och sorg, och hennes fina blonda lockar sammanhöllos
till och med genom ett smalt band af juveler, som
glittrade likt stjernor, liksom hennes skäfpknäppe
och den brosch, hvilken fäste spetssjalen omkring
hennes bara hvita axlar.

Hon pratade och skrattade med baron Fredrik,
som stod bakom hennes stol, och hennes fria, lifliga
och originella sätt — der indianflickan från
Amerikas urskogar i hvarje blick och gest tycktes strida
med den civiliserade verldsdamen om herraväldet —
var, liksom hennes sällsamma skönhet, föremål för
både beundrande, afundsamma och kritiska blickar.

Tvänne unga preussiska officerare, som stodo på
andra sidan af salen, tycktes i synnerhet intagna af
hennes åsyn, och den ene sade halfhögt, fortsättande
samtalet med sin kamrat:

"Ja, du har rätt; jag begriper icke heller hur
hon kan uthärda med den dumma bairarens fadda
hyllning ..."

"Åh, det är hennes slägting, och man påstår att
han har hopp att blifva hennes andre man ... Hon
är förtjusande med sina barnsliga och uttrycksfulla
åtbörder; och hon klär sig charmant ... Aldrig ha
väl ädelstenar glänst i ett vackrare hår ..."

"Man påstår att hon i går afton på balen här
bar juveler till ett värde af tjugutusen thaler."

Vid dessa sista ord, som sades något högre, vände
sig hastigt en person, som, stödd emot en pelare, stått
bredvid de båda officerarne och hvars blickar nu
följde deras och äfven stannade på den unga
baronessan, hvilken satt bredvid fru Sarassin.

Det var vicomte de Sauval, som länge orörlig
och med förnäm likgiltighet låtit sina ögon sväfva
öfver den eleganta societeten, men nu syntes lifvad
af något särskildt intryck, och läggande handen lätt
på dens arm, som nyss talat, sade han med en
oefterhärmlig blandning af stolthet och förbindligt behag:

"Skulle ni vilja visa mig den artigheten, kapten
Keith, att presentera mig för den unga baronessan
Rosenhein ... Jag var nära bekant med hennes aflidne
man, och jag skulle vilja visa hans enka min
uppmärksamhet ..."

"Det tror jag förbannadt väl," svarade kaptenen
skrattande, "hvem skulle icke vilja det, men
olyckligtvis är jag sjelf icke tillräckligt bekant med
baronessan, för att kunna uppfylla er begäran;
åtminstone icke nu genast."

"Inte; nå i det fallet presenterar jag mig sjelf
för min gamle väns enka," svarade vicomten och
aflägsnade sig med minen och hållningen af en furste.

"Fan! hvad den karlen har för en geist,"
mumlade kaptenen, som likväl icke tviflade på vicomtens
för tillfället uppdiktade bekantskap med den vackra
enkans aflidne man, och som såg Sauval tränga sig
fram till baronessan och efter en bugning och några
uttalade ord helt lugnt taga plats bredvid henne, som
en gammal bekant.

Mylitta, som emellertid genast igenkände hans
namn, ehuru hon aldrig förut sett sin förmente brors
kamrat och bolagsman, blef i första ögonblicket
förskräckt och orolig, då hon icke var fullt säker,
huruvida icke Sauval hade någon kunskap om hennes
förflutna lif och hennes gemenskap med Hiram Thurn.

Detta var emellertid icke händelsen. Vicomten
hade ingen aning ens om hennes tillvaro såsom
Mylitta Thurn, ty Hiram var allt för klok att
uppenbara sina enskilda förhållanden, och i synnerhet sin
förmenta systers farliga historia och ställning i
verlden.

Dennas takt och slughet voro nu satta på ett
ganska svårt prof, hon visste icke hvad denna
presentation hade att betyda, om det var en vän eller
fiende, hon hade framför sig, om det i vicomtens
mörka och beslöjade blickar låg ett hemligt hot, eller
endast den allvarliga beundran, som hans artiga och
förbindliga ord uttryckte.

Det fanns emellertid någon i salen, som delade
hennes oro och insåg hennes belägenhet; och äfven
andra blickar än förtjusningens och afundens voro
fästade på den grupp af herrar och damer, hvari den
unga rika enkan utgjorde glanspunkten; ty den
tarflige lille mannen ifrån Sonnenberg hade just nu sitt
ena fula, utstående öga riktadt derpå ifrån den vrå
invid väggen, der han stod undanskymd och obemärkt
af alla.

Om han emellertid icke var observerad af någon
annan i hela salongen, så var han det likväl just
af Mylitta.

Hon hade sett honom komma in och hennes
blickar sökte honom nu med en hemlig ängslan.
Detta enda skefva och rödsprängda öga hade troligen
för henne en förunderlig uttrycksfullhet, ty hon
uppsteg hastigt, hviskade till fru Sarassin, att hon fann
konserten odrägligt tråkig, och berättade för baron
Fredrik helt högt, att den bullrande musiken gifvit
henne hufvudvärk och att hon ville gå hem.

Den artige och förälskade baronen följde henne
naturligtvis och lemnade henne icke, förr än hon
kommit in i sina rum på hotellet och ringt efter sin
kammarjungfru.

Då hon var omklädd och flickan gått sin väg,
påtog Mylitta den stora hatten och kappan — som
Wachereau ansåg att den enögde herr Delorme
förskaffat henne ifrån Sonnenberg — och gick ut genom
hotellets bakgård.

Inom fem minuter hade hon hunnit till den
ensliga Bergstrasse norr om parken, bakom de furstliga
villorna, som begränsa densamma, och var snart ute
på fältet.

Hiram och Mylitta hade långt förut
öfverenskommit om en mötesplats, just der den lilla ån, som
kommer ifrån Neroberg, störtar sig öfvrer några stora
stenar mellan vide- och albuskar, innan den ifrån
åkrar och ängsmarker inträder i badsocietetens fina
verld. Strax bredvid sjunker den skummande och
sorlande ned i den tunnel, som under parkens
yttersta allé åt denna sidan mottar och för den in i de
vackra dammarne der den slutligen, midt för en liten
grönskande och trädbeväxt holme, bildar en kaskad,
som är ställets och hela traktens glanspunkt.

Det fanns hvarken väg eller stig i det höga
gräset, der Mylitta gick, och ingen menniska hade
anledning att komma till den aflägsna mötesplatsen,
men då hon med våta fötter, neddraget flor för
ansigtet och väl insvept i sin kappa, hoppade öfver det
första diket, som begränsar stadens utmarker,
observerade henne likväl den vaksamme Wachereau,
hvilken kom ifrån 'Trinkhallen' vid Kochbrunnen, och
förundrad öfver den ovanliga väg hon tog, bibehöll
han henne i sigte genom att långsamt och sorglöst
spatsera åt samma håll, men innanför parkens stenmur.

Han hade ännu icke igenkänt henne, och då hon
försvann bakom träden och buskarne, som utmärkte
bäckens lopp, satte han sig på en bänk, lugnt
afvaktande att se henne åter framkomma.

Mylitta stannade emellertid framför Hiram, som
redan en stund väntat henne. Hon skakade af sig
regndropparne, som ifrån buskarne yrde omkring
henne, och sade häftigt:

"Hvad betyder det att de Sauval söker upp mig?
Känner han mig, vet han någonting?"

"Nej, icke det minsta," sade Hiram lugnt och
tecknade åt henne att draga sig ännu mera i skydd
under träden.

"Men jag tyckte att hans ögon hade ett
besynnerligt uttryck ..."

"Du misstog dig; han har icke någon aning om
att vi ega något gemensamt eller ens känna
hvarandra. Han har ju aldrig sett dig förr, och jag har
icke någonsin talat om dig."

"Men i Paris kanhända ..."

"Nej, säger jag dig; det är icke om en sådan
småsak, vi nu skola tala ... Hur aflopp mötet med Stjerne?
Du hade bort underrätta mig derom för länge sedan."

"Men jag har ju icke kunnat träffa dig."

"Nåväl, nu är jag här. Trodde han dig?"

"Det tycktes nästan så; men han ämnar
öfvervara den blifvande familjesammankomsten och
arfsrättens bestämmande, för att fordra dessa olyckligt
bevis, hvarpå ingen annan skulle hafva tänkt, då
ingen vet att jag förut varit gift."

"Nå, dessa bevis äro icke omöjliga att skaffa
sig ... dessutom har han ännu icke hunnit dit. Om
han vill bråka och göra väsen af en sak, som icke
angår honom, sa gifs det väl medel att hindra det ...
jag har tänkt på nödvändigheten deraf, allt sedan
jag återsåg honom här."

"Alltsammans kommer deraf, att han förälskat
sig i den der olyckliga flickan ..."

"Äfven derförutan skulle han alltid velat skrämma
dig att dela vinsten med honom ..."

"Jag trodde detta, då han så hastigt återkom,
men derom nämnde han icke ett ord."

"Han kommer nog att nämna det; och du bör
så snart som möjligt begära ett möte med honom,
för att söka en öfverenskommelse."

"Men om vi skola dela arfvet ännu en gång, så
kommer icke mycket att återstå."

"Ah, du begriper väl att det endast är en snara;
han får ingenting ..."

"Du tror honom allt för enfaldig; antingen går
han icke in på några vilkor, eller också skaffar han
sig garantier för deras uppfyllande."

"Bah! låt mig sköta den saken, laga blott att
du får träffa honom på den tid och det ställe, som
jag föreskrifver ..."

"Hvad menar du dermed, Hiram?"

"Det skall jag en annan gång förklara ... Vi
ha otur med oss i denna affär; hvem kunde tro att
vi här skulle göra ett så olyckligt möte; det är nu
nödvändigt att hindra Stjerne från att ställa till
spektakel."

"Hiram, jag fruktar att det är för sent ..."

"För sent, hvad menar du?"

"Jag har kommit hit, för att säga dig att han
i detta ögonblick är i la Tour och ämnar söka den
försvunna fröken Sarassin," sade Mylitta med illa
dold oro och ängslan öfver hvad verkan hennes
nödtvungna förtroende skulle göra på hennes
medbrottsling och läromästare.


Hiram tog också ett steg baklänges af
bestörtning och vrede, frammumlade en förfärlig ed och
vände ut och in på sitt stora röda öga, i det han
höjde sin knutna näfve på ett sätt, som väl kunnat
öka Mylittas fruktan.

Ytterligheten af hans öfverraskning och
förbittring tycktes emellertid just återgifva henne lugn
och mod; ty utan att vika undan en tum, sade hon
helt lågt och med fullkomlig beherskning:

"Hiram! Besinna dig. Hvad som har skett, kan
icke ändras ... åtminstone icke genom råa utbrott af
vanmäktig vrede."

Hon hade fästat sina kalla och klara ögon med
fasthet på honom, och beherskad af denna blick och
hela hennes hållning, vände han sig om med kufvad
harm, i det han långsamt lät den höjda armen sjunka
till sidan, och sade med sammanbitna tänder:

"Nå väl, sköt dig nu sjelf och ät den soppa,
som du kokat åt dig."

"Jag erkänner, att du hade rätt; men ..."

"Då man räckt hin onde ett enda finger, så
måste man snart lemna honom alla de öfriga och
slutligen hela handen; det är icke värdt att krusa
med den saken; så vida man icke, för att vara
riktigt säker på helvetet, vill skaffa sig det redan här i
verlden," återtog Hiram med ett dystert, undertryckt,
skratt.

"Ännu en gång, sköt dig sjelf, Mylitta ... affären
är förlorad; jag drar mig undan ... farväl, fru
baronessa! Ni behöfver visst icke vänta på någon
familjesammankomst, för att få ert öde afgjordt."

"Sansa dig, Hiram. Du vet väl, att vi icke kunna
skiljas. Den ofärd, som händer mig, blir för dig
ännu mera farlig. Allt hopp är ju ännu icke
förloradt; att <i>söka</i> och <i>finna</i> är icke detsamma, och den
försvunna skönheten sitter väl icke som en flöjel på
taket af det gamla slottet der borta."

"Du har förfuskat spelat," inföll Hiram med mera
lugn. "Det skulle icke kunna räddas utan ett hastigt
och djerft beslut."

"Och detta vore?"

"Att förekomma Stjerne."

"På hvad sätt?"

"Hvad tjenar det till att tala om en sak, som
du hvarken har kraft eller fintlighet att utföra. Den,
som handlar i samråd med qvinnor, kan vara
öfvertygad att han icke vinner annat än repet om halsen,"
sade Hiram föraktligt och ämnade gå.

"Vänta! säg hvad du tänker. Jag går in på allt,
ända till den gräns, jag en gång bestämt."

"Men just vid denna gräns skall du bryta halsen
af oss båda ... Hoppa öfver den, och vi äro räddade
och segla med arfvet öfver oceanen tre månader
härefter, för att sedan lefva lugna och lyckliga."

"Hiram," sade Mylitta långsamt och med en
sällsam vekhet i rösten, "säg mig först ... vet du icke,
om Daniel lefver?"

"Hvad har det med den här saken att göra?
Om han lefver, så är det troligen i uselhet, han
var icke sådan, att han kunde reda sig sjelf; han
var ännu sämre än du i det fallet."

Mylitta sänkte hufvudet en minut och mumlade
sedan tankfullt:

"Jag tror att Stjerne helst skulle vilja rädda oss.
Han fruktade alltid så mycket för skandal och att blifva
inblandad i en brottmålsprocess såsom min man ..."

"Det är också just detta, hvarpå jag räknade.
Om du genast skrifver till honom och lofvar att
aflägsna dig på vissa vilkor, så kommer han hit, för
att öfverenskomma derom, och då ..."

"Och då?"

"Då finna vi alltid någon utväg att bli af med
honom," sade Hiram vårdslöst och undvikande.

"Men hvarför just låta honom komma hit?"

"Jag har mina skäl ... Lokalen här är särdeles
lämplig ... Svårigheten ligger aldrig uti att upptänka
och verkställa en äfventyrlig handling, utan i att
kunna <i>dölja</i> den."

Mylitta teg och syntes obeslutsam, och Hiram
återtog med likgiltig och sorglös ton:

"Bestäm dig ... vill du ännu våga någonting för
det namn, du redan vunnit, och det arf, du väntar,
eller lemnar du dig åt Stjerne på nåd och onåd? ...
I detta fall se vi hvarandra nu för sista gången, och
allt hopp för dig att återfinna din bror är med
detsamma förbi."

"Min stackars Daniel ... om jag visste att han
ännu lefde, så skulle jag våga det ... men nu ... hvad
bryr jag mig om alltsammans, om jag funne honom
död, när vi återkomma till Amerika ..."

"Är det endast detta, så kan jag säga dig den
saken."

"Du ljuger!" utropade Mylitta häftigt med
blossande kinder och gick ända intill honom. "Hur ofta
har jag icke frågat dig derom och du har icke
svarat mig."

"Derför att jag icke vetat det förr ..."

"Men nu, då det afgör mitt handlingssätt, då
vet du det ... Ah, du ar enfaldig, Hiram, som tror
att det är så lätt att narra mig."

"Tro hvad du vill, det qvittar mig egentligen
lika; men jag säger dig, att han lefver; jag vet det
nu med säkerhet."

"Hur har du fått veta det?" sade Mylitta, som
antingen genom sin egen lifliga önskan, eller af något
egendomligt i sin kamrats ton och blick blef böjd att
tro honom.

"Jag fick veta det i Hamburg af en matros på
ett amerikanskt fartyg."

"Om du ljuger i detta ögonblick, Hiram, så begår
du ett skändligare brott än något annat."

"Jag ljuger icke ... du kan tro mig, Mylitta."

Hennes nyss så rosenröda kind var blek och
hvit som snö, hon räckte honom tyst sin hand, vände

sig om och gick sin väg, fullt öfvertygad att han
talade sanning.

Denna sanning, i stället att, som Hiram hade
hoppats, med ens bestämma henne att deltaga i
försåtet emot Stjerne, verkade emellertid en så djup och
hastig rörelse af glädje, att den förjagade alla andra
känslor. Glädjen och lyckan äro också mycket sällan
bundsförvandter åt brottet.

"Jag valde kanske ändå icke den rätta stunden
att säga henne det der ..." mumlade Hiram, hvilken
också egde ett slags moral, ehuru af sällsamt slag.
Han hade beräknat att genom den underrättelse, han
skulle meddela Mylitta, förmå henne till den 'sista
nödvändiga ansträngningen', som han kallade det,
men han skulle icke velat framkalla den genom att
bedraga henne med en lögn.

*

</chapter>
<chapter name="16.">
<h1>16.</h1>

Mylitta hade, då hon skildes ifrån Hiram Thurn,
antingen med afsigt eller af tankspriddhet, icke tagit
samma väg tillbaka, som hon kommit. Hon hade i
stället gått utmed stranden af bäcken, men innan
hon hunnit tjugo eller trettio steg, vände hon sig
hastigt om, liksom någon tanke fallit henne in, och
då hon såg Hiram ännu stå qvar på samma ställe,
gjorde hon ett tecken åt honom.

Han såg sig omkring, om de voro obemärkta,
innan han vågade nalkas, och då han icke kunde
upptäcka någon menniska i det regniga vädret, följde
han henne, och båda fortsatte långsamt den väg, som
ifrån parken går till Sonnenberg. Det var då, som
Wachereau och Elisa observerade dem.

Ett par minuter derefter skildes de åter, och
Mylitta gick nu tillbaka till staden, medan Hiram
fortsatte vägen till byn.

Han hade likväl icke hunnit långt, innan han
mötte Bill Skeyler, som tycktes komma derifrån.

"Det var bra, att jag träffade på dig," sade Bill
halfhögt och vände om, då Hiram icke tycktes böjd
att stanna för att samtala med honom.

"Jag har sökt dig," fortfor han, gående bredvid
sin kamrat, "för jag vill veta, hur saken egentligen
står; jag tror att hela affären bakar i askan; och
hvar fan hålla ni till, vicomten och du? Man kan
ju aldrig träffa er ..."

"Du går ju bredvid mig," svarade Hiram torrt.

"Men jag har sökt både dig och honom väl tio
gånger ... Hvad är det, som fallerar er? ... Hvarför
blir det icke slut på saken?"

"Vi ha våra skäl ... Vi ha måst uppskjuta det
sista afgörande draget."

"Men det har ju gått bra ... Vi ha ju icke legat
under, eller hur?"

"Nej, men Daniel Clarks sjukdom, som du vet,
hade gjort någon förändring nödvändig ... Och
dessutom fordras det mycket pengar, för att våga det
sista anfallet."

"Du sade ju, att det var vicomtens sak?"

"Ja, visserligen ..."

"Nå, går det icke för honom?"

"Jo, men du begriper väl, att den högsta
insatsen, beräknad att upprepas minst tre gånger,
fordrar icke så litet."

"Nej, det är jemnt tolf tusen floriner, det ..."

"Ja, och dem skall vicomten anskaffa till i
morgon afton."

"Hör på, Hiram! Jag vill säga dig en sak, att
om ni narra oss, sa ha John Green och jag gjort ett
löfte att taga revanche på något sätt ..."

"Sådana åsnor ni äro. Om spelet misslyckas, så
undrar jag just, hvem som förlorar derpå; <i>vi</i>, som
skaffat pengarna, eller <i>ni</i>, som lefvat på vår
bekostnad?"

"Ja, men ord och löften kamrater emellan skola
vara att lita på ..."

"Hvem vet icke det ... Men låt oss skiljas nu;
jag vill icke att du går hem med mig."

"Vet du, hur det gått med Daniel då? Jag har
icke hört af honom, sedan han blef liggande qvar på
sjömanshuset i Hamburg ... Är han död, tror du?"

"Nej, han är bra nu. Han kom hit i går och
skall vara med i morgon kanhända."

"Så mycket bättre, så ha ni icke det att skylla
på ... Är det säkert nu då, att det blir allvar af i
morgon, så skall jag varsko kamraterna?"

"Nej, vänta med det. Jag skall ge dig bestämda
order. Vi behöfva tala om saken, och jag träffar er
på vanligt ställe."

"Nå, det är godt," sade Skeyler och vände om
åt Wiesbaden till.

Hiram gick fram till byn och inträdde inom tio
minuter i ett litet snyggt och anspråkslöst hus, der
han steg uppför en smal trätrappa och öppnade en
dörr, hvartill han upptagit nyckeln ur sin rockficka.

Det var ett mycket lågt och tarfligt rum, hvari
han inträdde, och vid bordet framför fönstret satt
Daniel Clark, som varit inlåst der och som under
tiden roat sig med att läsa i en gammal ryggbruten
bok utan permar.

"Hur är det med dig, min gosse, och hvad har
du tagit dig för, medan jag varit borta?" sade Hiram,
sedan han stängt dörren efter sig.

"Åh, jag mår bra; jag ruskar snart upp mig
igen," svarade Daniel och slog ihop de smutsiga
fragmenten af 'Den store röfvaranföraren Miralba', som
han funnit i sin forne principals och fosterfars rum.

"Åhja, jag tycker, du ser just icke sämre ut nu,
än när jag fick se dig i Hamburg," sade Hiram, som
hade fullkomligt rätt, ty den stackars Daniel hade
redan då hvarken hull eller färg att förlora, och han
var derför samma hålögda, gulbleka benrangel, som
då Skeyler uppsökte honom och medförde honom till
vicomte de Sauvals besynnerliga skuggspelsällskap.

Han hade emellertid dukat under för det hårda
och oregelbundna lif, hvartill hans klena och
finbildade kropp alls icke tycktes vara ämnad, och redan
dagen efter återseendet af sina gamla kamrater blef
han funnen sanslös liggande på gatan och förd till
sjukhuset.

Lifvet är emellertid stundom mycket segt; han
hade slutligen återhemtat sig och, kanhända genom
vanans makt eller slappheten af hans karakter, nu i
all vänskaplighet uppsökt just den, som han svurit
hämnd och död och som ledt honom in på brottets
och eländets stig.

"Du har farit illa, min gosse, men de goda
dagarne skola snart nog komma," sade Hiram och
klappade honom välvilligt på axeln, i det han satte
sig ned bredvid honom vid bordet.

"Om det är sannt, som du säger, att Mylitta
ännu tänker på mig och vill dela med sig af den
rikedom, du tror att hon får, så ... men jag vet icke,
om jag skall tro dig ..."

"Har jag någonsin ljugit för dig?" sade Hiram
med en viss värdighet.

"Nej, det vill jag just icke säga, men ..."

"Nå, då kan du tro mig, men vilkoret för att i
vinna lycka och att återse din syster är det jag sagt
dig: du lyder mig obetingadt ännu i ett par månader.
Jag har berättat dig Mylittas historia, och du vet i
hvilken fara hon just nu sväfvar."

"Ja, men jag vet icke hvar hon finns och hvad
namn hon nu bär," inföll Daniel otåligt.

"Det skulle ingenting tjena till att nu
underrätta dig derom. Jag har lofvat att göra det, så
snart du fullgjort mitt uppdrag; du resor ännu i qväll
till Vevey och ..."

"Nå, men den der spelplanen, som jag skulle
vara med om?"

"Vicomten har rangerat den saken, utan att du
behöfdes; vi kunde icke finna någon pålitlig person,
och en af de andra dublerar för dig."

"Så mycket bättre; jag förstår mig icke på spel,
och du ska få se att alltsammans går åt fanders, för
jag har hört att sådana affärer aldrig lyckas."

"Åhjo, vi ha ännu godt hopp ... Emellertid har
du ju i minne allt, hvad jag sagt dig, och ger mig
genast underrättelse om, hvad som passerar i slottet
la Tour ... Du kom just förb ... bra till pass, ty
jag kan sjelf icke resa härifrån förr än vår affär är
afgjord, och emellertid kan der borta ställas till ett
satans spektakel för oss, om Stjerne icke genast kan
lockas hit."

Daniel, som knappt tycktes kunna hålla sig
upprätt på stolen, hostade hest och ihåligt och såg föga
användbar ut till något som helst uppdrag, och Hiram,
hvilken märkte hans matthet, såg honom stöda
hufvudet i handen, sjunka ihop och stirra tanklöst
framför sig, reste sig ifrån stolen och sade uppmuntrande:

"Diligensen går om en timme; nu ska vi dricka
ett glas tillsammans, och sedan ger du dig af ..."

"Om han också icke gör den nytta, han borde,
der borta," tillade han helt sakta för sig sjelf, "så
kommer han likväl härifrån, der Mylitta och han
annars lätt kunde få se hvarandra, innan det vore
klokt och lämpligt."

*

Strax efter det baronessan Rosenhein lemnat
konserten, hade äfven vicomte de Sauval gått
derifrån, och knappt en timme senare syntes han
utanför porten till hotellet Englischerhof.

Han var åtföljd af tvenne bärare, som medförde
hans kappsäck, ett elegant resschatull och en
hattask — förnödenheter, som den tiden ansågos
oumbärliga för en fashionable resande — och med sin
vanliga imponerande värdighet sade han till den
framskyndande portieren:

"Har ni ett par rum lediga, min vän?"

"Nej, min herre," svarade denne, bugande, "det
finns endast ett och detta blef ledigt just nu, då
rentiern Belmont ifrån Bruxelles för ett par minuter
sedan lemnade det."

"Nå väl, jag får åtnöja mig med detta," svarade
Sauval, som länge önskat bo i detta hotell och nu
fullkomligt väl visste att just det rum fanns
disponibelt, hvarpå han spekulerat, något hvarom han på
morgonen fått underrättelse genom en uppassare, som
han betalt.

Portieren ringde, och oberkellnern anlände för
att ledsaga den förnäme resanden till det lediga
rummet i andra våningen, medan tvenne uppassare
mottogo hans saker för att bära dem uppför trappan.

"Det var länge jag har fått vänta," sade vicomten
vårdslöst och kastade sig i soffan, sedan alla de andra
gått och endast en af uppassarne stannat, för att
afvakta hans befallningar.

"Ja, min herre, vi hafva icke haft ett enda rum
ledigt, och om ni icke passat på, så hade jag säkert
icke kunnat hålla mitt löfte att skaffa er detta,"
svarade uppassaren med hemlighetsfull och
inställsam min.

"Den guddomliga baronessan Rosenhein bor ju,
här i hotellet?"

"Ja, hennes rum äro vägg om vägg med ert."

Vicomten kysste på fingrarne åt den stängda
dörren, der nyckeln var urtagen och framför hvilken
man placerat en liten soffa, och sade liksom för
sig sjelf:

"Hon är den mest förtjusande qvinna, jag
någonsin sett."

Uppassaren smålog, liksom man sagt honom sjelf
en artighet, och nickade bifallande.

Vicomten var i sjelfva verket en man mellan
femtio och sextio år, men både hans vackra ansigte
och hans ståtliga hållning gåfvo honom utseende att
knappt vara mera än fyrtio, och då uppassaren antog
att den förnäme herrn var förälskad i den sköna
enkan, så låg deri alls ingenting orimligt eller
förvånande, och det var med minen af ett visst hemligt
förstånd, som han besvarade vicomtens fråga, om
baronessan var hemma, med underrättelsen, det han
nyss hört af hennes kammarjungfru, att hon icke
mådde väl och att hon gått till sängs.

"Allt hopp att få se henne i dag är således
förloradt ..." mumlade vicomten, i det han steg upp
och räckte kellnern ett guldmynt för den
underrättelse, han fått om det efterlängtade rummet.

Denne bugade sig, helt förnöjd att så godt som
för egen räkning hafva eröfrat den förment rike och
förälskade främlingen, hvilken troligen skulle blifva
en riktig 'guldfisk'.

"Hur dags har ni supén färdig här i hotellet?"
frågade vicomten, som öppnade sitt toalettschatull
och började kamma sitt hår framför spegeln.

"Den serveras à la carte ifrån nio till elfva."
"Det är bra ... bruka damerna gå ned om
aftnarne i matsalen?"

"Åhja ibland, men oftast dricka de the i sina rum."

Vicomten suckade med en sentimental min och
gjorde en afskedande vink åt uppassaren, som
ändtligen drog sig tillbaka.

Så snart denne väl hade stängt dörren,
förändrades emellertid de Sauvals utseende; man skulle
kunnat tro honom med ens hafva blifvit tio år äldre,
ty ett drag af djup oro och pinsam
tankeansträngning lade sig som ett tungt moln öfver hans ansigte,
fördystrade och liksom fårade detsamma.

Han hade stannat orörlig midt på golfvet och
stirrade med lutadt hufvud ned framför sig, liksom
han vid sina fötter sett en öppen fallucka, i hvars
hemlighetsfulla mörker han skådat ned.

En stund derefter syntes han emellertid med
sitt vanliga sorglösa och stolta utseende i matsalen
bland hotellets gäster, men bland de få fruntimmer,
som infunnit sig der, fanns hvarken fru Sarassin eller
hennes svägerska.

Ändtligen släcktes de sista ljusen i korridorerna
och bottenvåningen af hotellet.

Klockan var ett på natten; det var mörkt i hela
huset utom i den vackra baronessan Rosenheins
toalettrum, från hvars fönster några ljusstrålar smögo
sig ut genom springorna bredvid den tjocka, fördragna
damastgardinen.

Mylitta hade kastat en stor, mjuk sjal öfver sin
hvita nattdrägt och satt vid bordet, der hon skref
ett bref till hushållerskan i slottet la Tour.

Nu hade hon slutat och sammanvek brefvet,
som hon inlade i en portfölj.

De båda vaxljusen på bordet framför henne
brunno matt, hennes ansigte syntes i dess sken ännu
hvitare än vanligt, hon stödde armen emot bordet,
lutade hufvudet i handen, och orörlig, försjunken i
tankar, som hon nu satt, liknade hon en vacker bild
af marmor eller Sèvresporslin.

Slutligen sträckte hon sig fram, emot
toalettbordet, som stod bredvid henne till venster, på
motsatta väggen utmed sängkammardörren, och tog
derifrån ett skrin af ebenholts med silfverbeslag, som
hon upplåste.

Vid det hon öppnade locket, flög liksom ett
blåblekt fosforiskt eldskimmer derur ifrån mängden af
de juveler, der förvarades. Det var hennes
'morgongåfva' af den man, hvars enka hon nu var.

Hennes blickar fästes emellertid icke på de
glittrande stenarne, utan endast på ett
miniatyrporträtt, som låg midt ibland dem, detsamma, som
hon förr en gång med rörelse betraktat.

Några minuter förgingo; det var fullkomligt tyst
omkring henne; icke en knäpp eller ett ljud hördes,
men öfver hennes fina nedböjda nacke flög hastigt
ett omärkligt luftdrag, som rörde de små, mjuka,
blonda lockar, hvilka nedföllo deröfver, och kom
Mylitta att upplyfta hufvudet. Hon kastade ögonen
händelsevis i spegeln bredvid sig, och vid den
oväntade syn, som der mötte henne, var hon nära att
släppa juvelskrinet i golfvet och uppgifva ett rop af
öfverraskning och förskräckelse, ty orörlig och tyst,
med handen instucken mellan västen och ögonen
stirrande på henne, stod vicomte de Sauval bakom
hennes stol.

Det låg någonting i hans spända och onaturliga
blick, som skrämde Mylitta mer än hans oväntade
närvaro, och hon gjorde en häftig och ovilkorlig
rörelse, för att springa upp och fly.

"Stilla! Blif icke rädd, madame," sade vicomten
hviskande och lade hastigt och tungt sin hand på
hennes arm. "Jag skulle vara förtviflad, om jag
tvingades att på minsta sätt oroa er ... var endast
tyst och lugn, och hör mig ..."

"Men, min herre! Med hvad rätt intränger ni i
mitt rum vid denna tid?" inföll Mylitta, hvars första
ovilkorliga skrämsel nu var besegrad.

"Med den rätt, som det yttersta tvång, som
nödvändighetens lag gifver ... Jag har kommit hit,
för att bedja er om någonting och för att icke gå
härifrån, förr än ni bifallit min begäran."

Mylitta hade slagit igen locket till skrinet, som
hon höll tryckt intill sig, och sade helt kallt, med
en föraktlig krökning på läppen, då hon innanför
vicomtens väst såg den blanka pipan af en pistol
framskymta:

"Det vill säga, ni <i>ber</i> på samma sätt som en tjuf
eller en stråtröfvare? ..."

"Kanhända, men icke i samma afsigt ... Jag ber
er om ett lån."

"Ett <i>lån</i>," upprepade Mylitta förvånad.

"Ja, madame, jag har spelat, jag har vunnit och
förlorat ömsevis, och i detta ögonblick behöfver jag
tjugo tusen thaler ... Låna mig dessa penningar på
tjugofyra timmar; i morgon natt skall jag
återbetala dem."

"Min herre, hur kan ni begära en dylik
orimlighet! ... Tror ni väl att jag har en sådan summa
med mig här?"

"Nej, men ni har kanhända hälften eller
fjerdedelen eller ännu mindre, och edra juveler der i skrinet
kunna förskaffa mig resten."

Mylitta tryckte skrinet ännu hårdare intill sig,
kastade en snabb blick åt dörren och reste sig till
hälften upp.

Sauval hade likväl lika hastigt fattat hennes arm,
och tvingande henne att åter sätta sig ned, höll han
framför hennes panna den spända pistolen, för att
qväfva det rop, som redan sväfvade på hennes
halföppna läppar, och sade lågt, men med en ton, som
icke medgaf något motstånd:

"Var tyst! Rör er icke! ... Tro icke, att jag
kommit hit för att skämta ... Jag måste på hvad
vilkor som helst ha den summa, jag nämnt, men jag
hoppades att icke behöfva gå till någon ytterlighet.
Var förnuftig, madame, och betänk, att äfven om ni
ropade, om ni lyckades att hitkalla folk och göra
buller, skulle ni sjelf äfven vara komprometterad ...
Fru baronessa, jag såg er för ett par timmar sedan
smyga ut ur hotellet, förklädd och, som ni trodde,
oigenkänlig för alla ... Vill ni, att jag skall säga er
ännu mer?" tillade han hotande, då han såg henne
blekna och förvirras, ehuru han i sjelfva verket icke
visste något annat och till och med varit osäker, om
det verkligen varit baronessan, som han trott sig se,
då han gick förbi henne.

Verkan af hans försök att skrämma henne på
detta sätt lyckades emellertid öfver hans förväntan,
ty Mylitta, som fruktade att han sett hennes möte
med Hiram och upptäckt deras hemlighet, vågade
icke längre göra motstånd och sade med kufvad vrede
och förskräckelse:

"Det är nog, vicomte. Jag har icke lust att
rädda mina juveler på bekostnad af mitt lif,

kanhända ... Ni har hedern och fördelen af att hafva
besegrat en qvinna. Se der! ..."

Hon räckte honom skrinet, men tillade, just då
han ämnade öppna detsamma:

"Vänta, min herre! Det ligger ett porträtt deri,
utan något värde för er, men dyrbart för mig; vill
ni tillåta mig att behålla det?"

"Hvilken fråga, madame! ... Jag lånar icke
porträtter och älskar i allmänhet icke souvenier af hvad
slag som helst ... Tillåt mig att återlemna er det ..."

Han hade öppnat locket och upptagit
målningen, men studsade vid dess åsyn, höll det framför
sig med öfverraskning och tycktes ett ögonblick helt
och hållet glömma allt annat.

Hans ansigte undergick en sällsam förändring,
och betraktande Mylitta med en djup och tankfull
blick, sade han i en häftig och upprörd ton:

"Madame, hur har detta porträtt kommit i edra
händer?"

Mylitta hade velat svara honom endast med en
föraktfull tystnad, men det låg någonting i de
Sauvals ansigte, som på henne gjorde en egendomlig
verkan, och hon svarade:

"Jag har fått det af min mor."

"Och hvem föreställer det?"

"Det föreställer min far vid tjugofyra års ålder."

"Och det är derför dyrbart för er?"

"Nej, vicomte ... Jag har aldrig sett min far.
Han öfvergaf och lemnade oss åt en fattigdom så
stor, att min mor en dag måste sälja sjelfva
guldinfattningen omkring detta porträtt, för att skaffa
hans barn bröd ... Jag älskar porträttet endast för
min stackars brors skull, hvilken det mycket liknar."

"Och namnet, namnet på denne okände far?"

"Det känner jag icke; och om jag kände det, så
skulle jag icke uttala det."

Vicomten andades tungt, satte skrinet med
juvelerna ifrån sig på bordet, ref bort papperet, som var
fästadt öfver porträttets baksida, och stirrade några
ögonblick på namnet: <i>Augustin de Sauval</i>, hvilket var
skrifvet på elfenbenet derunder, doppade sedan hastigt
hörnet af sin näsduk i ett vattenglas på bordet och
borttorkade dermed sitt eget namn.

"Hvad gör ni, min herre!" utropade Mylitta.
fattande hans arm med vrede, af fruktan att det var
målningen, han förstörde.

"Var lugn, madame; det var ingenting annat än
det obekanta namnet på er ovärdige far, som jag
utplånade," svarade vicomten med en så besynnerlig
ton och en så fuktig blick, att Mylitta, intagen af
en sällsam aning, betraktade honom med
uppmärksamhet och förvåning.

Han lade porträttet framför henne, tog skrinet,
bugade sig djupt och med en rörelse, som han
tydligen icke kunde beherska, och sade:

"I morgon, madame, vid denna tid, om ni
tillåter, återbär jag edra juveler — om jag lefver —
var öfvertygad derom."

Den oväntade upptäckt, han gjort, då han i
baronessan Rosenhein igenkänt sin egen dotter, hade,
oaktadt allt hans lättsinne och cynism, likväl
dekontenanserat och förvirrat den gamle spelaren och
äfventyraren. En hastigt öfvergående, obegriplig fläkt af
nedslagenhet, ånger och rörelse flög igenom hans själ;
han drog sig tyst tillbaka genom dörren, hvarifrån
han kommit, och försvann.

För Mylitta liknade alltsammans en dröm, och
hon gnuggade sina ögon, liksom hon nyss hade
uppvaknat. Hennes blickar hade flugit ifrån porträttet,
som framställde bilden af en vacker ung man med
rika korpsvarta lockar, och till vicomtens skarpa,
åldrade drag och skalliga hufvud, och hon stirrade
nu häpen emot dörren, der han försvunnit som
en ande.

"Min far! ... Ah, det var han!" hviskade hon
förvånad, men utan synnerlig rörelse, ty fader och
dotter liknade allt för mycket hvarandra i ytlig
egoism och dåliga böjelser.

*

</chapter>
<chapter name="17.">
<h1>17.</h1>

Det var qvällen derpå, som Elisa i sitt bref till
lord Hawerfield begärt ett samtal, och till mötesplats
hade hon valt en bänk i den södra allén, eller den
nu så kallade 'Parkstrasse', ehuru den hvarken är
stenlagd eller i öfrigt liknar en gata.

Stället var något aflägset, men utan all
hemlighetsfullhet, och som hon bestämt tiden till klockan
elfva på aftonen, då mörkret kunde bidraga att dölja
hennes utseende, hvilket dessutom förställdes genom
det täta floret och de blå glasögonen, fruktade hon
icke att Astley skulle kunna igenkänna henne, om
han verkligen komme till detta möte.

I Elisas hjerta stred begäret att närma sig
honom, att tala med honom ännu en enda gång, med
hoppet att han icke skulle fästa någon vigt vid
hennes bref, förblifva likgiltig för den förmenta
intrig, hvartill han inbjöds, ignorera det möte, hon
begärt, och dermed bekräfta hennes tysta förhoppning,
att han hvarken var lättsinnig eller fåfäng, och att
det hjerta, hon sjelf icke mera egde, kanske icke
heller någonsin skulle tillhöra någon annan.

Hon var emellertid okunnig om att Hawerfield
i Paris hos mrs Howard sett hennes koncept till det
bref, han mottagit ifrån denna, att han sedan i den
biljett, hon i Wiesbaden skrifvit till Stjerne,
igenkänt samma stil, att hans nyfikenhet derigenom var
i hög grad väckt och att han nu, då han mottog
detta bref, som nästan innehöll en fullkomlig
kärleksförklaring, ganska väl visste att det var fru
Sarassins engelska sällskapsdam, som skrifvit detsamma,
ehuru han icke lyckats i sina bemödanden att få se
detta fruntimmer.

Öfvertygad att den engelska guvernanten alls
icke var förledande, stoppade Astley småleende hennes
bref i sin västficka och gick att, som vanligt,
tillbringa eftermiddagen i parken, i Cursalen eller i
spelsalongerna.

Klockan nio, just vid den tid, då badsocietetens
eleganta och aktningsvärda damer, stillsamma
familjefäder och verkligt sjuka badgäster sitta vid sin
thékopp eller vandra hem till sina hotell, men då
spelsalarne äro mest lifliga, stod Elisa Douglietz på
verandan utanför, stödd emot en af de gonombrutna
jernpelare, som uppehålla den.

Hon hade ernått en fulländad talang att, när
hon ville, göra sig gammal och 'osynlig'; hennes gång
och hållning, hennes stora hatt och sjal, flor och
glasögon, alltsammans bildade en ensemble af hederligt
allvar, alldaglighet och aktningsvärd prosa, som tillät
henne att vistas och snart sagdt företaga sig hvad
som helst, utan att någon menniska gaf akt derpå.

Det skulle hafva fordrats en längre och mera
noggrann granskning, än hvad man i allmänhet
består hvardagsmenniskor, för att af hennes någon gång
oöfverlagda rörelser och hennes sätt ana hennes
verkliga ålder.

Efter ett par minuters besinning gick hon in i
ett af de första spelrummen, såg sig lugnt omkring,
utan att upplyfta sin slöja, och gick att sätta sig i
ett hörn med en tidning, som hon hemtat i
läsesalongen innanför.

I detta ögonblick var mängden eller det så
kallade 'galleriet' omkring det gröna bordet i det första
rummet fullpackadt ända till trängsel. Man egde här
tillåtelse att spela med ganska låg insats, och de stora
ljuskronorna i taket belyste derför en mycket
blandad publik.

Damer af tvetydig toilett och ålder, med och
utan nedslagna slöjor, herrar med utseende af
bodbetjenter, afsigkomna adelsmän och handlande, gamla
luggslitna militärer, gubbar med grå hår eller
kalotter, eleganta ungdomar i frack och handskar,
kammarjungfrur, betjenter och till och med bonddrängar
utgjorde här societeten.

Alla trängdes de, för att kasta sin
arbetsförtjenst, sina besparingar eller sin nyss erhållna vinst
på de ominösa rutorna af denna förrädiska duk, för
att vanligen i nästa ögonblick se dem försvinna under
croupierens lilla polerade mahognyraka.

Elisa hade gått igenom detta rum och äfven det
nästa, der man spelade roulette och der trängseln
var mindre stark. Äfven här hade hon granskat den
brokiga hop, som med spända blickar och andlöst
intresse följde den rullande kulan, hvars buller nästan
taktmässigt interfolierades af croupierens enformiga rop.

Hon fann icke ännu den, hon sökte, och visste
kanske också allt för väl, att lord Hawerfield och
baron Fredrik Rosenhein, hvilka hon sett gå in
tillsammans, icke spelade här. Det var först i någon
af de båda salarne innanför lässalongen, hon kunde
finna dem.

I den första, hvars purpurröda sidenväggar och
förgylda möbler bestrålades af hundratals vaxljus i
präktiga ljuskronor och hvars målade tak är
beundransvärdt vackert, spelades både med silfver och
guld, men i det andra, det innersta — hvars
snöhvita, atlasväggar och möbler, ofantliga speglar,
förgyllningar, skulpterade tak och dörrar framställa en
lyx och en smak, som vore värd ett bättre ändamål
— var guldet ensamt rådande.

Det var nästan med ett slags tvekan, Elisas
mörka och tarfliga figur smög sig in i detta
praktfulla rum. stort och högt som en kyrka och nästan
lika tyst och högtidligt.

Omkring det stora bordet midt på golfvet sutto
eller stodo en krets af endast tjugo eller trettio
personer, hvaraf blott tre eller fyra fruntimmer.

En af dessa, en gammal rysk furstinna om
sextio eller sjuttio år, med grå lockar, sammetsrob och
juveler, syntes icke minst intresserad af spelet och
rådfrågade oupphörligt ett litet papper, som hon höll
i handen och hvarpå hon med en nål gjorde märken
för vinst eller förlust; hennes handsekter stod
vördnadsfullt bredvid, för att besörja hennes insatser och
utbetalningar, och utmed hennes kammarfru, hvilken
blygsamt väntade längst ned vid dörren, satte nu
Elisa sig ned med sitt tidningsblad, i afsigt att
obemärkt kunna observera denna samling, som tyst och
nästan orörlig bildade en egendomlig tafla, återgifven
af trymåerna rundt omkring, och hvaröfver stundom
en månstråle genom det hvälfda takets glaskupol
sänkte sig ned midt i det artificiella ljusskimret.

Bredvid den gamla ryska damen stod lord
Hawerfield, och det var icke första gången, Elisa i
hemlighet följt honom hit och sett den onaturliga elden
i hans ögon och på hans kind den hastiga rodnad,
som flammade upp och försvann, tänd eller förjagad
af spelets infernaliska retelse och makt, en makt som
kanske ingen kan fullkomligt undgå.

Hon granskade denna afton med mer
noggrannhet än någonsin detta sällskap, der den tvetydige
vicomte de Sauval med alla de i Hamburg inöfvade
spelarne befann sig.

Han hade suttit här orörlig hela dagen; han
var dödsblek, hans panna var fuktig, och hans snabba
och skarpa blickar flögo förstulet då och då öfver
bordet till Hiram Thurn med sitt förbundna öga,
och till en lång, blekgul ung man med svart, långt
skägg och magra, snöhvita händer, hvilken också
tillhörde hans sällskap.

Vid middagstiden hade han haft en ofantlig hög
af guld och banknoter framför sig, men den
sammansmälte allt mer och mer, och nu, då den stora

gylda pendylen på väggen slog tio slag, betraktade
han återstoden med ett slags fasa vid tanken på, att
om en timme var spelet slut.

I detta ögonblick drog sig en af herrarne
omkring bordet tillbaka några steg och närmade sig
Hiram Thurn. Det var Bill Skeyler, klädd i frack
med ett band i knapphålet och handskar på sina
stora, grofva händer.

Han lade ett finger på Hirams axel och
blinkade åt honom. Denne flyttade lugnt sina guldmynt
på bordet ifrån ett ställe till ett annat, kastade en
blick på det papper, han höll i handen, gjorde ett
tecken derpå och följde sedan sin kamrat längre bort
i rummet.

"Har du mera pengar?" hviskade Skeyler, "min
sista gulden är rest... Det går åt helvete med allt
sammans; det är en olycklig dag i dag ..."

"Det är så," svarade Hiram lakoniskt, uppdrog
en börs och lemnade den åt kamraten, som hviskande
fortfor:

"Det är den der fördömde engelsmannens skull
... Det finns i spel lyckliga eller olyckliga ansigten
... hur fan man bär sig åt, så gör han tvärs emot
och vinner jemt ..."

"Tyst! ... Gå tillbaka till din plats!"

"Det är sista qvällen ... Se på vicomten! Jag
tror han får slag ..."

"Tyst!" sade Hiramt ännu en gång, i det han
återtog sitt rum vid bordet, der croupieren i detta
ögonblick sopade till sig en guldhög, som vicomte de
Sauval lyckligt fördubblat under trenne spel och som
han nu förlorade, just då han ombytte färg.

"Ni har en förvånande tur, mylord!" hviskade
baron Fredrik, hvilken endast som åskådare stod
bredvid Hawerfield. "Om ni fortfar att spela på detta
sätt, så spränger ni banken."

"Åh, dermed har ingen fara," svarade lika tyst
Astley, som i detsamma fattade en raka och
öfverförde sin insats, hvilken i sista spelet fördubblats,
ifrån 'svart' till 'couleur'.

"Tänker ni spela på couleur? Det förefaller mig
alltid mindre hoppfullt," hviskade baronen.
Hawerfield smålog med samma lifvade och trotsiga min,
som då en oförvägen ryttare sporrar sin häst öfver
ett farligt hinder, men svarade ingenting.

Croupierens halfhöga rop: "Le jeu est fait!"
hördes tydligt i det tysta rummet, och till och med
rasslet af korten, som han utlade på den hvita
marmortalongen, kunde Elisa uppfatta, der hon satt.
Detta ljud efterföljdes af de något högre uttalade
vigtiga orden: '<i>Rouge gagne et couleur!</i>'

Hawerfield hade åter vunnit, och chefen för
spelet lutade sig ifrån sin höga stol fram öfver
croupieren, för att ur kassan lemna honom banksedlar,
då summan blifvit allt för stor för att kunna
handteras i guld.

En gång inryckt i den berusande yrsel, som
hvarje vågsamt och äfventyrligt företag medför och
som hasardspelet, ackompagneradt af guldets tjusande
och förrädiska klang, mer än något annat framkallar,
sköt Astley utan att upptaga sedlarne dem åter fram
på bordet.

"Ursäkta, min herre, bankens maximum är endast
fyra tusen floriner," sade chef de partie helt lågt och
med denna lugna sömniga röst, hvilken bevisar att
den dagliga vanan låtit summor och siffertal för honom
förlora all effekt.

Hawerfield gjorde en åtbörd af otålighet,
hopsamlade banknoterna och lemnade nu endast den
minsta summa, som var tillåten, qvar på den vinkel
af klädet vid bordsändan, hvilken utmärker
insattstället för 'contre-couleur'.

Tailleuren upprepade sitt: "Le jeu est fait"!
Korten lades ut, de båda raderna hade lika många
ögon, det var 'refait'; hälften af alla insatserna på
bordet var förlorad, den andra hälften kom i 'le
prison de banque'.


Baron Fredrik var nära att utbrista i skratt och
hviskade förtjust:

"Men ni är då en trollkarl, mylord!"
Astley ryckte på axlarne utan att svara och
lade nu sina fyra tusen floriner på samma färg
som nyss.

Den gamla furstinnan, hvilken sist vid 'refait',
liksom flere andra förlorat en betydlig summa, flyttade
hastigt sin insats öfver på 'contre-couleur', och vicomte
de Sauval, hvars kassa oupphörligt minskats och som
endast genom en vild och förtviflad ansträngning tycktes
ännu fasthålla vid den plan, han uppgjort, stirrade
på Hawerfields banknot, liksom denna varit en
demon, hvilken drog hans egna penningar i afgrunden.

Skulle han, liksom den gamla ryska damen, följa
lordens spel eller bibehålla sitt eget?

I samma ögonblick sköt Astley med en långsam
och likgiltig rörelse sedeln öfver linien på bordet till
venster, ändrande dess första läge, den låg nu på
'svart', och i det samma upprepades: "Le jeu est
fait", och straxt derefter: "Rouge perd, noir et
couleur gagnent".

Furstinnan, som icke hunnit att också ändra färg,
hade förlorat och Hawerfield åter vunnit.

Det är bevittnandet af dylika oberäkneliga och
otroliga, men alls icke sällsynta, rubbningar i spelets
vanliga ordning: orimliga nycker af hasardens elaka
genius, hvilka verka så förföriskt och skörda så
många offer.

Hawerfield var ju redan rik; han värderade icke
penningar och önskade icke ens att vinna, men spelets
svindel hade gripit honom, och med blixtrande ögon
och en något darrande hand hemtog han, enligt
regeln, sina fyra tusen floriner och lemnade
insatsen qvar.

Tailleurens enformiga ord ljödo nästan hemskt i
Elisas öron: hon hade med andlös uppmärksamhet
haft sina blickar fästade på Hawerfield, hvilken för
andra gången fick den högsta tillåtna insatsen
fördubblad och allt jemt lemnade den qvar på svart.

"Flytta den!" hviskade baron Fredrik ifrigt.
"Det har ännu aldrig lyckats tre gånger."

"Nå väl! Låt gå!" svarade Astley öfvermodigt
och med ett utmanande leende.

Den lille bleke och trötte mannen, som var chef
de partie, kastade sina ögon på pendylen; det tycktes,
som om engelsmannens ovanliga tur något upplifvat
hans matta drag och som han skulle önskat att
klockan slagit elfva, i stället för de tre qvarten, hvilka
nu genljödo i den dödstystnad, som herskade.

Alla vicomte de Sauvals kamrater hade, i brist
på penningar, dragit sig från bordet; han ensam
kämpade ännu med förtviflans mod; den 'tillförlitliga'
beräkning öfver spelets chancer, som han ansåg sig
hafva gjort, det problem, han så lyckligt trodde sig
hafva löst och hvarmed han experimenterat i
Hamburg, hade här fullkomligt misslyckats, och det var
nu den sista banknoten af dem som han hos en jude
erhållit mot panten af baronessans juveler, hvilkas
förlust kanhända skulle till fullo bekräfta hans
olyckliga misstag.

För att rädda och fördubbla den svek han nu
sin egen så mödosamt uppgjorda teori, och mer litande
på Hawerfields hemlighetsfulla lycka, hvilken denna
qväll tycktes vara säker och afgjord, lade han den
äfven på 'svart', liksom flere af de kringstående,
hvilka alla observerat denna sällsamma tur, som de
nu hoppades kunna dela.

Tailleuren utlade åter korten lika mekaniskt och
lugnt som vanligt; den första raden, hvilken är
bestämmande för 'svart', visade redan trenne tior, ock
några ögonblick derefter ljödo orden: "Noir perd!"
såsom en dödsdom i vicomtens öron.

"Voilà l'affaire!" hviskade Astley, då hans
penningar försvunno bland högar af guld och banknoter
i en oredig massa, som hoprafsades af croupiern.

Spelets nyckfulla och demoniska ande hade med
ens återtagit sin gunst och lemnat Hawerneld, för
att kunna helt och hållet förkrossa den olycklige
Sauval, hvars bleka drag ett ögonblick förvredos till
ett besynnerligt grin, då hans sista förhoppning var
nedsjunken i det polerade mahognyskrin, der bankens
hufvudkassa förvarades.

Hans ansigte både nyss liknat ett galvaniseradt
liks; det liknade nu i sitt kalla, förstenade lugn en
gulhvit vaxmask, formad efter likets stela drag.

Klockan slog i detsamma elfva. Croupiern kastade
de afspelade korten i en korg, och spelets chef steg
ned ifrån sin stol, för att räkna och inlåsa bankens
behållning för dagen.

Alla spelare hade lemnat sina platser, och den
gamla furstinnans kammarfru var just sysselsatt att
påsätta sin matmor en kappa för hemfärden, då de
båda fruntimren i detsamma uppgåfvo ett rop af
öfverraskning och förskräckelse, och alla de
närvarande vände sig om af häpnad, ty ett pistolskott
hade aflossats inne i rummet, och detta fyldes
ögonblickligen af rök.

Ljudet af skottet ditkallade äfven spelarne i de
andra salarne, och inom några ögonblick uppstod en
förfärlig trängsel.

Det var vicomte de Sauval, som, troligen anande
utgången af sitt sista och mest hårdnackade försök
att vinna den infernaliska spelgudinnans gunst,
medfört en laddad pistol och afskjutit den mot sitt
hufvud.

Skottet hade emellertid icke genast varit dödande,
och han hembars ännu vid lif för att först några
timmar derefter med sin död urskulda sitt svikna
löfte att återbära baronessan Rosenheins juveler.

Dessa juveler, åtkomna genom <i>dotterns</i> bedrägeri,
blefvo af en sällsam 'nemesis divina': en det ondas
fruktansvärda konseqvens, orsaken till <i>faderns</i> sjelf-
mord.


Den praktfulla spelsalongen var nu tom, ljusen
voro släckta, och endast de milda stjernorna på
himlens allt mera mörknande hvalf, blickade stilla och
liksom sorgsna in genom taket öfver de
silfverglänsande atlasmöblerna, det spöklika spelbordet och de
ännu fuktiga fläckarne af vicomtens illa utplånade blod.

*

</chapter>
<chapter name="18.">
<h1>18.</h1>

"Det visar bra liten takt och sjelfbeherskning
att så der, midt ibland en hop nyfikna menniskor,
skjuta sig för pannan," sade baron Fredrik, i
detsamma han och lord Hawerfield trängde sig ut förbi
menniskomassan, som strömmade in i rummet.

"Derför misslyckades han också," svarade
Hawerfield.

"Den arma satan! Jag ville icke vara i hans
ställe ..."

"Nej, ingenting väcker mera mitt medlidande än
misslyckade sjelfmord ... Jag funderade nyss, på hvad
sätt jag skulle använda dessa penningar, som lyckan
— trots min oskicklighet i spel och min otacksamhet
för hennes gunst — kastat på mig; och nu har jag
funnit utväg derför."

"Nå väl! ni ämnar kanske inrätta en asyl för
olyckliga spelare?" inföll baronen, i detsamma de veko
af till venster, der Hawerfields villa låg bredvid
Sonnenbergsvägen.

"Ja, men icke endast för spelare, utan för alla
olyckliga, som vilja lemna verlden ... Vet ni hvad,
jag finner ingenting mera grymt och enfaldigt, än
att hindra och till och med bestraffa sjelfmördare.
Om det finns någonting, hvartill jag eger obestridlig
rätt, så måste det väl vara mitt eget lif; åtminstone
är det icke inför menniskor, jag är ansvarig derför
och det tycks mig, att vår prisade civilisation, som
hvarje dag uppfinner nya sinnesrus och nya
ansträngningar för att påskynda döden, äfven borde hafva
tänkt på en asyl, der man i fred och ro, tyst och
osedd, kunde på det snabbaste och säkraste sätt
lemna lifvet, då man tröttnar derpå ..."

"Talar ni allvarsamt?" inföll baron Fredrik, som,
förundrad öfver tonen i Hawerfields ord, icke rätt
visste, hvad han borde tänka derom.

"Ni är kanhända mycket härdad och oöm,"
inföll denne, utan att gifva akt på frågan, "ni har
kanhända föga känsliga nerver och ingen eller ringa
böjelse för medlidande, och ni fattar derför kanhända
icke, hvad lidande, hvad kroppslig smärta vill säga.
Hvad mig angår, är jag deremot nervös och ytterst
ömtålig för sjelfva tanken derpå. Jag är feg ända
till dårskap i detta fall. Nå väl! just derför kan jag
med en olycksalig lätthet föreställa mig verkan af
den förfärliga tortyr, som, till råga på det elände,
hvilket sjelfvilligt föredrar döden, ligger i de
qvalfulla yttre beredelserna dertill; de grymma misstag,
som sinnesrörelsen, okunnigheten och bristen på
passande medel onödigtvis bereda de arma varelser,
hvilka slutligen ofta misslyckas, liksom den gamle
spelaren der inne nyss."

"Men, i himlens namn, mylord! Ni vill väl icke
inrätta en mordanstalt till menniskoslägtets gagn?"

"Hvarför icke? Jag tror icke att sjelfmorden
skulle ökas deraf. Guillotine, som gifvit sitt namn
en så fasansfull betydelse, hade troligen ett långt
ädlare, mera medlidsamt och menniskoälskande hjerta
för sina lidande bröder, än mången af den tanklösa
hop, som är beredd att hindra ett sjelfmord, ofta på
det mest brutala och afskyvärda sätt ..."

"Men jag uppehåller er, baron," tillade
Hawerfield i en helt annan ton, "och jag kan icke erbjuda
er att supera med mig, ty jag har ett möte med en
person, som kanske redan väntar mig."

"God natt då, mylord! Tänker ni i morgon
reparera er sista förlust på 'rouge-et-noir' till förmån
för er sällsamma asyl?"

"Nej, jag spelar icke mer; nöjet deraf är förbi,
och jag är tacksam för att jag icke äfven fick den
stackars vicomtens sista banknot i min ficka."

"Jag tror att ni är vidskeplig!"

"Kanhända. Hvem är dessutom icke detta i
något fall ... God natt, baron!"

Hawerfield, som först för några minuter sedan
erinrat sig Elisas bref och det samtal, hon begärt,
hvilket han, under spelets distraktion och den sista
förfärliga katastrofen, förgätit, vände hastigt om, då
baron Rosenhein aflägsnat sig, och begaf sig tvärs
öfver parken till mötesplatsen.

*

"Åt fanders med hela saken!" mumlade Bill
Skeyler argt, under det han trängde sig ut ur
spelrummen tillsammans med den af sina kamrater, som
han kallat John Green.

"Om den narren hade satt pistolen för
engelsmannens hjerna i stället, vid tid och tillfälle, så hade
han kanske haft någon nytta deraf," inföll Green.
"Nu bär denne hem sina tio eller tolf tusen floriner
med sig i qväll, så ogeneradt och lugnt, som om det
vore nötskal ..."

"Bah! tror du en sådan der karl går till
spelbordet med endast ett par gulden i fickan kanhända,
efter du anser honom icke hafva mer än sin vinst
att bära på?" återtog Skeyler, hvars tankar tydligen
sväfvat omkring samma föremål och nu mötte John
Greens med broderlig sympati.

Båda två tego några minuter, tills de hunnit
utom arkaderna, då Skeyler drog sin kamrat med sig
framåt stranden af den lilla sjön, under det att man
der inne släckte ljusen i salongerna, stängde
dörrararne och både spelare, åskådare, vaktmästare och
betjenter af alla slag aflägsnade sig.

Inom några minuter var platsen tom och mörk,
och de båda vännerna gingo långsamt helt ensamme
framåt Sonnenbergstrasse.

"Hör på, Bill, hvad tycker du om den här
affären?" sade Green i vresig och upprörd ton. Förb ...
snyggt! eller hur? Ligga här i tre hela veckor och
spela bort mer pengar, än man kan förtjena på tre
år. Inte ha en groschen i behåll. Det kallar jag
att baka i askan."

"Men den, som ingenting försöker, vinner heller
ingenting. Och vi hafva lefvat godt under tiden på
Hirams och vicomtens bekostnad."

"Du har rätt; jag skulle vilja försöka någonting
på egen hand. Vet du hvad jag tänker på," tillade
John, "att om jag blott hade en enda pålitlig kamrat,
så skulle jag snart lätta på engelsmannens börs."

"På hvad sätt?"

"Han bor här borta i allén helt ensam, i ett
hus med stora glasdörrar, och jag tror icke att det
skulle falla sig särdeles svårt att komma in der vid
tillfälle..."

"Jag har redan sagt dig, John, att jag gaf mig
hin på, när jag var i Hamburg, att den här resan
skulle löna sig på något sätt, och jag vore en förb ...
kruka, om jag lemnade Wiesbaden under denna tid,
då det är så godt om pengar här, och reste härifrån
lika tomhändt, som jag kom."

"Det är just precis mina egna tankar. Skola vi
hjelpas åt, Bill? Hvad säger du derom? Liksom
alligatorn der hemma i Amerikas träsk blir djerfvare,
sedan han en gång fått smak på menniskoblod, så
har jag nu den här tiden sett så mycket guld rulla
och klinga framför mig, att jag sjelf måste ha något
med deraf, äfven om det skulle kosta mig ett
vågstycke ..."


"Tyst! der kommer någon emot oss i allén,"
hviskade Skeyler, hastigt afbrytande, och drog sin kamrat
med sig åt sidan.

Båda två fortsatte emellertid sin väg, och mötte
ett par minuter derefter lord Hawerfield, hvilken,
strax efter sedan han gått förbi dem, vek af på en
korsgång, för att komma till södra delen af parken.

"Det var just <i>han</i>!" hviskade John. "Hvad
säger du, om vi skulle följa efter? Han har icke varit
hemma ännu och har pengarna på sig."

"Hvart ämnar han sig så här sent?" mumlade
Skeyler i sin ordning, utan att svara sin kamrat, i
det han stannade och såg efter Hawerfield, som ännu
syntes på den smala sandgången, men snart försvann
vid dess krökningar mellan träden.

"Det är ödet, som skickar honom emot oss. Vill
du vara med om ett försök, Bill?" återtog Green,
knuffande till Skeyler med armhågen, och vände i
detsamma om med raska steg.

"<i>Försök</i> äro det sämsta af allt," svarade denne
sakta, men följde likväl med.

Båda två hade, i stället att följa allén tillbaka
ända till den gång, der Hawerfield vikit af, sprungit
öfver gräsmattan för att fortare upphinna honom,
och först då de åter fingo honom i sigte, saktade de
sina steg och höllo sig på afstånd.

Astley hade emellertid icke gifvit akt på de båda
personer, han mötte i allen men då de sprungo öfver
gräset, sedan de förlorat honom ur sigte, tyckte han
sig höra de snabba stegen och stannade ett
ögonblick; han såg då för en stund de båda otydliga
skuggorna framskymta och märkte sedan att de togo
samma väg, ökande eller saktatade sin gång i
öfverensstämmelse med hans egen.

Det kunde vara tvenne promenerande, som
liksom han voro ute på något oskyldigt äfventyr eller
som af nyfikenhet följde honom, men han påminde
sig äfven att han, i brådskan att blifva af med
Rosenhein och att hinna till den utsatta mötesplatsen,
icke gifvit sig tid att först gå hem med banknoterna,
som lågo i hans plånbok.

Han hade icke observerat de båda karlarne, som
han mötte, och visste icke, om desse voro de samme,
men han visste att en mänga okända och tvetydiga
personer ofta befinna sig i spelsalongerna och hafva
god reda på, hvilka spelare som föra med sig derifrån
någon summa af betydenhet.

Då Astley nyss erkänt, att han var feg ända
till dårskap, så hade han fullkomligt rätt; han var
det verkligen för den långsamma, smygande
sjukdomen, för plågorna på sjukbädden eller en kirurgisk
operation, men han fruktade aldrig en fara under
hvad form som helst, den han frisk och färdig kunde
möta och bekämpa eller der han kunde ega hopp att
försvara eller rädda sig. Och i detta ögonblick var
det nästan med ett småleende och ett pojkaktigt
öfvermod, som han såg på sina starka, senfulla armar
och mumlade för sig sjelf:

"Det vore just en förträfflig konseqvens att de
penningar, som vunnits på spel, förlorades genom rån."

Elisa hade emellertid lemnat spelsalongen, innan
vicomtens pistolskott väckt alarm och förskräckelse,
och hon hade alls ingen aning om den förfärliga
slutscenen.

Nästan öfvertygad om att lord Hawerfield glömt
eller ignorerat hennes bref, begaf hon sig i alla fall
innan klockan ännu slagit elfva, nedåt parken, följd
af fru Sarassins kammarjungfru som väntat henne
utanför kursalen.

Marion var en hederlig och klok flicka, hon
gjorde inga frågor och följde villigt med, då Elisa
vid denna tid icke, ville gå ensam i parken och alls
icke ville åt sitt begärda möte gifva ens skenet af
tvetydighet. Marion var fransyska och förstod icke
ett ord engelska, och det var naturligtvis på detta
språk, som samtalet skulle föras.

Den plats, Elisa valt, var en stenbänk under en
ofantlig gammal ek, som ännu finnes qvar i gräset
på ena sidan om vägen, nästan midt för det lilla
tarfliga zoologiska museum, hvilket man nu uppfört
på höjden, der man då endast hade en backsluttning,
beväxt med buskar, såsom parkens södra gräns,
hvilken sträckte sig ända ned till 'Blumenwiese'.

De båda qvinnorna hade redan väntat en god
stund, sittande på den gamla, mossiga bänken, som
sällan någon begagnade sig af, och intet ljud i den
tysta natten antydde att en lefvande varelse utom
de sjelfva fanns i närheten.

"Det är kyligt, låt oss gå framåt vägen litet,"
sade Elisa och steg upp. Hon darrade verkligen,
men det var af sinnesrörelse och icke af köld, ty
natten var ljum, och ehuru månen var nedgången
och stjernorna syntes, var det alls icke mörkt:

Knappt hade de likväl hunnit några steg ifrån
bänken, förr än de hörde steg i gräset framför sig,
bakom några törnbuskar, som skymde utsigten.

Elisa stannade, fattade instinktmässigt Marions
arm och lutade sig ned under buskarne, der mörkret
var djupare.

Hon hade tyckt sig höra två personer, och strax
derefter uppfattade hon hviskande röster, som
uttalade några ord, hvilka hon icke kunde urskilja.

De båda fruntimren höllo sig orörliga, för att
icke upptäckas och kanske utsätta sig för
förolämpningar, då deras närvaro här vid denna tid kunde,
synas tvetydig, och ögonblicket derefter sågo de
tvenne otydliga figurer långsamt och försigtigt smyga
sig framåt vägen, på hvilken Elisa väntade att
Hawerfield skulle komma.

De stannade liksom villrådiga eller lyssnande,
vände om och lade sig ned i gräset utmed kanten
deraf, under det den ene sade:

"Kanhända att han redan har gått förbi ..."

I stället för svar utsträckte hans kamrat handen
emot den stora eken, som Elisa och Marion nyss
lemnat, och pekade på en tredje mörk figur, hvilken
just nu kom in ifrån parken och stannade bredvid
stenbänken, i det han tycktes se sig omkring på den
lilla öppna platsen.

En hastig och förskräckande tanke uppstod hos
Elisa. Hon var öfvertygad att det var Astley, som
kommit och som väntade under eken; men de båda
gömda karlarne voro nu emellan henne och honom ...
de hade kanske något ondt i sinnet, de väntade på
någon, de hade möjligen sett honom i parken och
gått för att möta och öfverfalla honom här, på det
mest ensliga och aflägsna stället af vägen.

Det verkliga förhållandet föresväfvade henne
således med ens, och utan att besinna sig, skyndade
hon hastigt fram, sprang förbi det ställe, der hon
sett gräset röra sig, och uppfattade i flykten en
halfhögt frammumlad ed såsom bekräftelse på sina
misstankar.

Nu stod hon andlös och darrade bredvid den
förvånade Hawerfield — ty det var mycket riktigt
han — fattade hans hand med en oöfverlagd rörelse
och ropade högt: "Marion! Marion! kom då hit!"

"I sanning, ett egendomligt sätt att infinna sig
vid ett hemligt möte! ... ifall det är ni, som kallat
mig hit?" sade Astley skrattande och bugade sig för
den beslöjade och insvepta varelse, som allt jemt
hårdt omfattade hans hand och såg sig omkring med
ängslan.

"Ack, mylord!" svarade Elisa, med ögonen fästade
på det ställe, der hon visste att de båda karlarne
lågo gömda; "jag skall aldrig förlåta mig denna
oförsigtighet, som kunnat kosta ert lif ..."

"Men, min Gud, hvad menar ni? ... Hvad är
det då, som skrämt er så?" återtog Hawerfield, då
Marion, som icke förstått någonting af de på engelska
framhviskade orden, nu äfven närmade sig.

"Låt oss skynda härifrån ... der borta vid
vägkanten ligga tvenne karlar, som nyss smögo sig hit,"
tillade Elisa och fattade Astleys arm.

"Hvad fruktar ni då af dem?"

"Jag hörde deras samtal... De ha troligen följt
er ... Jag fruktar att de ha onda afsigter ... Kom,
kom!"

"Som ni vill ... Det förefaller mig, som om det
icke vore första gången, som ni hemlighetsfullt och
med en underbar makt trädt emellan mig och den
hotande faran," sade Astley, som i sjelfva verket
delade hennes misstankar och förmodade att de båda
qvinnornas uppträdande kanhända verkligen räddat
hans lif eller åtminstone hans plånbok.

"Det är sant, mylord, att jag länge följt er med
en systers ömhet och vaksamhet ..."

"Säg snarare en engels, ifall ni icke vill
använda det jordiska namn, som ensamt är det rätta
för handlingar, sådana som edra ... Jag har aldrig
sett er ... jag har icke ens förr än nu hört er röst,
men en hemlig aning säger mig, att den Elisa, som
vid Oukwoodhouse flydde min tacksamhet, sedan hon
räddat mig ... den hemlighetsfulla qvinna, som, sedan
hon ryckt mig ur Genèversjöns vågor, vakade öfver
mig i Vevey, och den, hvars hand jag nu trycker i
min, är densamma, eller — miss Elisa Douglietz' ...
Har jag icke gissat rätt?"

Elisa ryckte till af öfverraskning vid detta namn,
men svarade icke.

"Ni tiger; ni vredgas väl icke på mig derför,
att händelsen endast — jag bedyrar det — låtit mig
gissa ert namn. Och hvad betyder dessutom namnet?
... jag känner er ju i alla fall icke; och min
tacksamhet ..."

"Tyst, mylord! Namn icke detta ord. Om Gud
värdigats nyttja mig såsom medel till er nytta, så är
det jag, som är honom skyldig tacksamhet derför ..."

"Men dessa ord innebära en ömhet, som jag icke
förtjenar."

"Ack! hur ofta förtjena vi väl de känslor, man
egnar oss, de må vara hvilka som helst. Den
varmaste och mest trofasta välvilja är stundom den minst
förtjenta," sade Elisa med en ton af skämtsamhet,
hvilken lyfte en verklig tyngd ifrån Astleys sinne,
ty han skulle funnit sig icke så litet generad af ett
högtidligt och sublimt språk och en rörande, om
också förtäckt, kärleksförklaring af denna qvinna, för
hvilken hans intresse och tacksamhet visserligen voro
stora, men för hvilken hans hjerta var alldeles stumt.

Han hade bjudit henne sin arm, och Elisa gick tyst
och lycklig vid hans sida öfver det daggiga gräset
under de höga trädens hvalf, och himlens stjernor
tycktes henne aldrig hafva strålat så klart, eller
sommarnattens milda, balsamiska luft känts så ljuf
som i detta ögonblick. Hon hade glömt hvad hon
velat säga honom, ty det föreföll henne nu, som om
han bort gissa det; glömt årens mängd, sedan den
sista gången hon kände hans hjerta klappa emot sin
arm, glömt att han icke mera älskade henne och till
och med glömt de sista ögonblickens fara och
förskräckelse. Hon önskade att parkens långa
slingrande gångar aldrig måtte taga slut, att natten för
dröjde sig öfver jorden och att morgonens stråle
aldrig hunne hennes öga.

"Säg mig emellertid," återtog Hawerfield i samma
lätta och glada ton, som hon sjelf antagit, "hur det
kunnat falla er in att på detta satt missbruka er
hängifvenhet, då ni slösat den på ett föremål, som till
och med var okunnigt derom?"

"Har ni aldrig älskat, mylord?"

"Jo, jag har till och med inbillat mig att jag
älskat flere gånger."

"Nå väl, har ni alltid gjort er reda för orsaken
dertill?"

"Nej, i sanning, men ..."

"Ser ni, det är på samma sätt med mig. Jag
älskar; se der allt!"

Uttrycket i dessa ord var så enkelt och rent,
det låg så mycken värdighet och okonstlad sanning
deri, att Astley kände sig helt förvirrad och sade
tvekande:

"Men, min Gud, denna kärlek är då en olycka."

"Tvärt om; den är mitt lifs högsta lycka. Ni
har sjelf icke älskat, om ni kan tro, att kärleken
någonsin, under hvad förhållande som helst, är
en olycka."

"Förlåt mig; men ert påstående är djerft.
Hvarifrån hafva väl poeter och romanförfattare fått alla
sina olyckliga älskande, om icke verkligheten erbjudit
dem original dertill?"

"Hvem säger att icke verkligheten erbjuder tusen
saker, som hvarken äro goda eller sanna. Utan
tvifvel finns det olyckliga älskande, men den ädla
och oegennyttiga kärleken är sällan olycklig,
åtminstone icke af det skäl, som vanligen förekommer i
romanerna och som ni nu anser hindra min sällhet."

"Hvad vill ni säga härmed, miss Elisa? Äro vi
icke menniskor, och har icke kärleken en önskan och
ett mål, äfven om den är aldrig så ren och
oegennyttig?" sade Astley småleende och mer intresserad
af hennes samtal, än han ville tillstå för sig sjelf.

Elisa teg några ögonblick och sade slutligen
långsamt och med allvarsam och tankfull ton:

"Kanhända har ni rätt. Men jag har ännu
åtminstone ingen erfarenhet deraf. Jag har icke önskat
något annat än att följa er, vaka öfver er och vara
lycklig af er närhet. Jag har mycket länge älskat
er, men jag har aldrig känt mig olycklig deröfver,
ehuru jag visste, att jag icke kunde blifva er hustru;
och jag har icke gjort någonting för att vinna er
kärlek."

"Det är sant. Ni kan verkligen påstå detta;
men med fara att väcka ert misshag och er vrede,
säger jag likväl, att jag betviflar er uppriktighet i
detta fall."

"Det är ett farligt ämne, mylord," inföll Elisa
skrattande. "Låt oss lemna det. Ni vet att det har
funnits en gammal grekisk filosof, hvars hela vishet
innehölls i denna uppmaning till samtid och
efterverld: 'Känn dig sjelf!'. Nå väl, hans fordran skall
troligen aldrig i verlden kunna uppfyllas, och ingen
regel har någonsin haft mindre utsigt att blifva
åtlydd ... Således, begär ingen större uppriktighet, än
jag kan åstadkomma, och var öfvertygad, att då jag
nu för alltid lemnar er, anser jag mig hvarken 
medföra några gäckade förhoppningar eller någon sorg,
som förtär mitt lif ..."

"Då älskar ni mig också icke, miss Elisa ... och
jag är glad deröfver, ty jag skulle aldrig kunna
förlåta mig sjelf, om jag verkligen egt en sådan qvinnas
kärlek och icke kunnat besvara den ..."

Elisa teg, och Astley fortfor efter några
ögonblicks tystnad:

"Men hvad menade ni, skola vi aldrig mera
träffas?"

"Nej, troligen icke. Det var derför, jag en enda
gång ville gå vid er sida som nu, och höra er tala
till mig som till en vän, innan jag lemnar er ...
Jag har fått min önskan uppfyld, jag har känt mig
mycket lycklig under dessa ögonblick, och jag skall
medföra minnet deraf, då jag, långt ifrån er, går att
återtaga de pligter, som jag allt för länge glömt ..."

"Ni är en sällsam qvinna, hvarför får jag icke
lära känna er? ... Ni liknar ingen af de damer ur
stora verlden, som jag träffat. Edra tankar och ert
okonstlade sätt att uttrycka dem väcka hos mig
minnet af den enda qvinna, jag kanske verkligt älskat,
eller åtminstone uppriktigt saknat.

"Ah, ni har då verkligen älskat och saknat?"
utropade Elisa med en rörelse och en häftighet, om
hvars orsak Hawerfield helt och hållet misstog sig,
och han svarade derför i en ton till hälften
urskuldande:

"Ni tror mig väl icke om att vara fullkomligt
känslolös ... Det fanns en tid, då jag var lika så
romantisk och okunnig om verlden och min egen
verkliga menniska som ni, och under denna tid älskade
jag en liten god och oskuldsfull varelse, glad,
uppriktig och naturlig, och minnet af henne är ännu
min själs dyrbaraste skatt ..."

Elisa teg några ögonblick liksom kämpande att
öfvervinna sin rörelse, hennes hand darrade i hans,
och hon sade slutligen med bruten och förändrad röst:

"Och denna qvinna, mylord, om ni återsåge
henne?"

"Jag skall aldrig återse henne ..."

"Hon är då död?"

"Nej."

"Eller har hon blifvit ovärdig er kärlek?"

"Nej och ja. Hvarken hon eller jag äro mera
de samma. Det finns en grym och obeveklig
trollkarl, miss Elisa, som heter '<i>tid</i>'. Det är tio år sedan
denna kärlek ... Jag är gammal nu."

"Ah, lord Hawerfield! Det gifs likväl något som
trotsar denna trollkarls makt ... för Guds ande och kärlekens
finns ingen <i>tid</i>; ty ser ni, vart hjertas innersta heliga
känsla är endast ett lösryckt blad, fallet ifrån den
eviga kärlekens strålande purpurros ... Om ni en
gång älskat denna qvinna <i>verkligt</i> och hon var värd
er kärlek, så älskar ni henne ännu; och till och med
sedan edra lockar blifvit hvita och ert öga skumt."

Astley teg, träffad af en sanning, som han länge
sedan anat, men icke ville tillstå för sig sjelf — ty
männen offra ofta mycken tid och många sofismer,
för att göra sig sämre, än de verkligen äro — och
Elisa återtog i en mera likgiltig ton:

"Hvad skilde er då ifrån er ungdoms älskarinna?"

"Hvad som skilde mig ifrån henne," svarade
Hawerfield och rätade upp sig med mulen panna och
ett sarkastiskt leende. "Jo, miss Elisa, det var ett
sandkorn eller ett berg, allt som man tar det; en
grann, oskadlig liten orm, som lefver af allt och
vistas öfver allt, somr finner intet rum för litet och
intet palats för stort, som alla hysa med förkärlek,
men ingen vill erkänna; eller en ofantlig drake,
famnande hela verlden i sina starka och giftiga klor:
det var <i>fåfängan</i>, ser ni ... Denna obetvingliga
stormakt, som uppenbarar sig under alla former och som
icke kunde tillåta lord Hawerfield att gifta sig med
en fattig prestdotter i ett främmande land; och
likväl, miss Elisa, ega detta land och denna fattiga
flicka, trots åren och fåfängan, ännu mina ljufvaste
känslor och mina käraste minnen."

Lord Hawerfields röst hade förändrats och blifvit
vek, han tystnade och tillade efter ett par ögonblick,
då han kände Elisa darra liksom af våldsamma och
qväfda snyftningar:

"Förlåt min uppriktighet; det egendomliga i vår
belägenhet, stjernljuset och natten ha narrat ifrån
mina läppar ord, som jag aldrig förr tänkt på att
uttala ... Olyckan är just, att vi aldrig äro
konseqventa här i verlden; hvarken fullkomligt hjertlösa
eller fullkomligt högsinnade ... Det är endast
romanhjeltarne — idealiserade personligheter — som ega
den afundsvärda förmånen att vara englar eller
bofvar; vi alldagliga, så kallade 'hederlige man',
verldsman, vi tillbringa hela vårt lif under vacklandet
mellan dygder och fel, mellan ädla tankar och lumpna
handlingar, mellan hjertats bön och fåfängans eller
lidelsernas befallning ..."

"Det är sällsamt likväl," inföll Elisa sakta, "att
under det ni persifflerar denna fåfänga, under det
ni med ett slags bitterhet skakar dess fjättrar,
bibehåller ni dem likväl ..."

"Ja, och just derför är jag sämre och mera
tadelvärd, åtminstone mera olycklig, än <i>de</i>, som utan
omdöme lefva på god tro i full belåtenhet med sig
sjelfva och sin fåfänga."

"Och ni har aldrig tänkt på att göra ett offer
deraf för er kärlek och er lycka?"

"Jag har verkligen någon gång tänkt derpå;
men jag är ännu osäker, om denna uppoffring vore
min lycka ... Den sårade fåfängan är en oförsonlig
fiende, hon glömmer och förlåter aldrig och pinar oss
ända in i paradiset; i sjelfva kärlekens armar."

"Ni har kanhända rätt," sade Elisa, suckande.
"O hur litet afundsvärda äro icke dessa företräden
af bord och rikedom, som man så högt skattar i
verlden, då de pålägga så tunga och afskyvärda bojor."

"Sannt ... Men vet ni hvad? Jag har funnit
handtverkaren, borgaren, bonden, ja sjelfva
trashanken och brottslingen i fängelset, hvar och en på sitt
satt, snärjda i samma band, ty både tiggaren och
kungen äro fåfängans slafvar."

"Edra ord göra mig sorgsen, ty de visa mig en
labyrint af oro och missnöje, synder och sorger, hvarur
jag icke ser någon utgång; mitt hjerta uppreser sig
deremot, under det mitt förnuft måste underkasta sig
sanningen i hvad ni säger ... Det finns intet
botemedel derför ..."

"Åhjo, miss Elisa, det finns; men vi vilja icke
använda det."

"Och hvilket är det då?"

"Att i stället för att söka reformera verlden,
börja med att reformera oss sjelfva; om hvar och en"
använde detta medel, så skulle icke så många synder
och sorger återstå," sade Hawerfield småleende,
liksom ville han förjaga den allvarsamma stämning,
hvari han mot sin vilja inkommit.

"Det är sannt ... Men se der, hur himlen
rodnar öfver Neroberg; det är tid att skiljas; vi äro nu
vid slutet af parken."

"Skall jag i morgon icke få träffa er, och vill
ni icke tillåta mig bevara edra drag i mitt minne?

Ni har under dessa timmar väckt alla mina domnade"
känslor och minnen till lif ... Ni har låtit den
blaserade, inbilske verldsmannen andas en renare och
friskare luft i er närhet; bevilja min bön, låt mig
se och lära känna er, Elisa."

"Nej, lord Hawerfield; ni har öfvertygat mig om
oföränderligheten af edra tänkesätt och åsigter ...

Jag älskar er alltid; men jag vet att det endast är
'stjernljuset och natten', som låta er glömma er
fåfänga; i morgon skulle ni vara lika generad af
bekantskapen med markisinnan Sarassins anspråkslösa

sällskapsdam,  som af den stackars prestflickan, hvarom
ni nyss talte."

"Ni är hård!" utropade Astley, träffad af
sanningen och bitterheten i hennes ord.

"Nej; men jag vill behålla minnet af detta möte
oblandadt; derför skiljas vi nu för alltid."

Elisa gjorde sig lös ifrån hans arm, och
vändande sig ännu en gång om, innan hon försvann inom
hotellets port, utropade hon ömt och med lidelsefull
smärta:

"Farväl, Astley!"

Denne stod qvar, förvirrad, som om han hört
hennes röst i en dröm, och då han slutligen
aflägsnade sig, mumlade han tankfull:

"Hon hade rätt: Thales' ord: '<i>Lär känna dig
sjelf</i>!' blir i evighet gäckadt; ty jag, som affekterar
att vara på en gång en filosof och en verldsman, har
likväl aldrig haft mindre reda på mina tankar och
intryck än under dessa timmar ... Det är qvinnorna,
som hålla den bleknande romantiken vid lif ... Jag
måste med eller mot hennes vilja lära känna och se
den originella miss Elisa ..."

Då denna emellertid, upprörd på en gång af
sällhet och smärta, inkom i sitt rum, fann hon der
på sitt nattduksbord ett bref, som kom henne att
blekna af öfverraskning och förskräckelse och som
gjorde hennes beslut att tidigt morgonen derpå lemna
Wiesbaden till en nödvändighet.

<i>Slut på tredje afdelningen.</i>

*

</chapter>
<chapter name="Fjerde afdelningen 19.">
<h1>Fjerde afdelningen</h1>

<h1>19.</h1>

Alf Stjerne hade just slutat den sista raden af
ett bref till lord Hawerfield, då ljuset framför honom
slocknade, och med förargelse märkte han att det
icke fanns något annat i hans rum.

Klockan var ännu icke tio på qvällen, han kunde
omöjligt redan gå till sängs, och det var allt för
obehagligt att stanna i mörkret.

Fru Ditt, och hennes piga hade redan stängt
sina dörrar, det visste han af erfarenhet; de sofvo
kanske redan till och med i god ro, och det kunde
icke falla honom in att oroa dem, men han påminte
sig att han der uppe i det igenstängda kabinettet,
som han så väl undersökt och granskat, sett tvänne
halfbrända vaxljus i gamla klumpiga silfverstakar
på ett bord.

Ingenting var enklare än att gå upp efter dessa,
och denna tanke hade knappt fallit honom in, förr än
han redan var på väg för att verkställa den.

Klockan slog der nere öfver porten åt
borggården i detsamma han kommit uppför trappan, och han
räknade dess slag mekaniskt och utan att tänka derpå,
medan han gick fram i mörkret och hade just hunnit
till matsalen, då ljudet af den tröga, gnisslande
dörren till trappan der ute i muren, som han förut
tvänne gånger, precis vid samma tid, hört öppnas och
stängas, äfven nu helt tydligt hördes.

Han var klädd i nattrock och tofflor, medan han
satt och skref, och med tysta och hastiga steg vände

han genast om, skyndade tillbaka ut i korridoren och
fram till denna dörr, hvarifrån han inbillade sig att
ljudet kommit, efter som alla andra dörrar gingo tyst
och lätt.

Den var emellertid låst nu som alltid; intet
buller hördes mera, ingen menniska syntes till, och
Stjerne, som kanske helt och hållet misstagit sig,
återvände, sedan han lyssnat och dröjt der utanför en
god stund.

Det obegripliga ljudet, som ständigt efterföljt
klockans tio slag, förekom honom likväl denna afton
mer anmärkningsvärdt än förut.

Hela den tankegång, han haft, förändrades deraf;
han kände icke mera någon lust att tända ljus och
fördjupa sig i de vetenskapliga böcker, han funnit i
baron Josefs forna studerkammare, utan kastade sig
i stället i mörkret på den gammalmodiga soffan, som
stod i kabinettet.

Som han denna gång icke sett eller hört någon
menniska, inbillade han sig att den, som passerat
genom dörren, gått ned och skulle återkomma, äfven
om det dröjde, och för att kunna höra, om ljudet
ännu en gång upprepades, lemnade han alla dörrar
öppna ända ut till förstugan, under det han på samma
gång tänkte att han äfven borde kunna förnimma,
om man gick uppför trappan, då denna just befann
sig i muren, som utgjorde kabinettets östra vägg, ty
detta rum var det sista åt denna sidan.

Det dröjde emellertid timme efter timme, utan
att den minsta knäpp störde tystnaden omkring honom;
denna tystnad, mörkret och de mjuka kuddarne i
soffan förenade sig att låta Stjernes tankar allt mer
och mer förvirras och slutligen under sömnen öfvergå
till fantastiska drömmar.

Dessa drömmar blefvo naturligtvis en oredig
blandning af alla de bilder och intryck, som nyss verkat
på hans hjerna, de sväfvade matta och
osammanhängande förbi honom, stundom nedsjunkande till endast
formlösa, obegripliga förnimmelser.

Nu klarnade de: det var Mylitta, han såg, skön
och olycksbringande som en demon, hon öppnade sina
armar och log emot honom med samma egendomliga,
på en gång kalla och passionerade löje, som fordom
hänfört honom, och hans kropp, hans sinnen,
beherrskade af detta förföriska löje, brunno och längtade
till hennes möte, under det hans ande flydde rysande
och föraktfull ... Den sköna drömbilden vände sig
bort med hån och hviskade triumferande hans namn;
detta namn upprepades ännu en gång och Alf spratt
till vid ljudet deraf och vaknade, ty nu var det icke
längre Mylitta, det var Roxane, som ropade honom;
det var hennes röst, som uttalade hans namn med
denna egendomliga brytning, som det franska uttalet
gaf det; denna röst var emellertid full af bönfallande
ångest och sorg, den skar i hans hjerta, och intrycket
deraf väckte honom med ens ur hans dvala.

Han ville rusa upp, men låg i stället qvar
liksom förlamad, ty nu, ehuru han var fullt vaken, hörde
han ännu en gång sitt namn nämnas, helt tydligt,
tätt invid sitt öra liksom Roxane varit alldeles bredvid
honom. Samma rörande uttryck af lidande låg äfven
nu deri, och öfvervinnande sin bestörtning, reste han
sig häftigt upp, famlade omkring i mörkret och ropade
med ifver och oro: "Roxane! Roxane!"

Ingen svarade, allt var tyst; ljudet af hans egen
stämma lät hemskt och underligt i det tomma rummet;
hans utsträckta händer vidrörde blott den kalla väggen.

Han tände ljus och gick upprörd och besynnerlig
till sinnes genom hela våningen, men ingenting
bekräftade hans i sjelfva verket orimliga förmodan, att
någon varit inne i kabinettet hos honom; dörrarne
stodo öppna, som han hade lemnat dem, men endast den
mest barnsliga fantasi skulle kunna antaga, att han
i verkligheten hört den röst, hvars genljud endast
drömmen framkallat i hans själ.

Nästan hvar och en har kanhända någon gång
erfarit ett dylikt lifligt intryck, verkadt af dessa
hemska och okända makter, denna hemlighetsfulla

mekanik, som beherrskar vår själ, medan kroppen är fängslad
af sömnen och anden icke mer har något ansvar för
dess lif och handlingar.

Dessa intryck kunna stundom ega en bestämdhet,
klarhet och kraft, som fullkomligt likna verkligheten,
och ehuru vi veta att vi endast drömt, lemna dessa
drömmar en oro och ett minne, som vi icke kunna
besegra.

Ifrån detta ögonblick tillbragte Stjerne hvarje
natt i detta rum, som fått ett slags hemlighetsfullt
värde för honom, ty det förekom honom, liksom
Roxanes ande der mött hans egen.

Han var af naturen alls icke svärmisk eller
exentrisk, men han var nu likväl nästan mera öfvertygad
om Roxanes död genom den sällsamma drömmen, än
genom Wachereaus alla uppräknade sannolikheter
derför.

Emellertid dolde han noga för de båda
qvinnorna i slottet att, han varit inne i det stängda
rummet, hvars dörr han endast öppnade sedan mörkret
inträdt, och då han hvarje morgon befanns liggande
i sin säng i nedre våningen, ofta djupt insomnad,
när Marthe kom in med hans kaffe, misstänkte ingen
hans hemlighet.

Några dagar derefter mötte han strax utanför
slottet, på en af sina vanliga promenader till Vevey,
herr Maurice Wachereau, som skyndade emot honom
och utropade med tillfredsställd min:

"Jag ämnade mig till er, som ni kan se. Godt
att jag träffade er, ty jag har endast en timme på
mig, innan jag reser till Wiesbaden."

"Hvad har då händt? Har ni gjort någon
upptäckt?" svarade Stjerne med en olycksbådande aning.

"Ja, till och med <i>tvänne</i> ganska vigtiga ... Se
här den första!" återtog polismannen förnöjd och
uppdrog ur sin ficka, någonting oformligt, som han med
triumferande min höll framför Stjernes ögon.

Det var en liten urblekt och tillvriden sidensko,
som ursprungligen tycktes hafva varit ljusblå, men
nu förlorat både form och färg och liknade mera en
hoptorkad trasa än någonting annat.

"Ni ska få se, att jag hade rätt. Fröken
Sarassin är mördad; jag har nästan icke något tvifvel
derom," tillade han med liflighet.

"Jag tror, att ni finner en verklig fröjd deraf,"
inföll Alf sårad.

"Ursäkta mig, men jag är här vid lag polisman
och ingenting annat ... jag kan icke underlåta att
känna tillfredsställelse, då jag tror, att mina första
gissningar voro riktiga och har hopp att uppdaga
sanningen, denna må nu vara hvilken som helst."

"Det är sannt ... Nå väl! hvad betydelse
tilllägger ni detta fynd?"

"Det är en sko af siden, som ni ser; jag har
köpt den af en fiskargosse från Hermance. Han har
funnit den inklämd mellan stenarne under den torra
vassen på stranden, och då mina spaningar efter
fröken Sarassin blefvo bekanta, har han kommit till
mig dermed. Den har tydligen legat i vattnet ...
Det är först för kort tid sedan, som han hittat den."

Alf betraktade tigande och upprörd dessa
fragment, hvilka kanske tillhört den, han älskat, och
Wachereau fortfor i den kalla och korta tonen af en
uppläst rapport:

"I fall den verkligen tillhört den unga damen,
som vi söka, hvilket naturligtvis är svårt att nu med
visshet afgöra, så vore jag redan härigenom
öfvertygad, att hon icke sjelf kastat sig i sjön, ty då skulle
hennes kropp lika väl som hennes sko blifvit funnen,
men jag har fått ännu en anledning att misstänka
ett begånget mord ... Se hit! Hvad tror ni väl att
detta är?"

Wachereau visade nu en blykula, fästad i en
läderrem, och då Stjerne, utan att fatta någon
egentlig föreställning derom, alltjemt betraktade
polismannen med oroliga och frågande blickar, återtog denne
med lifligt intresse:


"Ser ni, detta är ett mycket sinnrikt och
förträffligt vapen, som vi män af yrket i synnerhet äro
nödsakade att ofta bära; men emellertid hafva
skälmar och bofvar äfven vetat tillegna sig och begagna
detsamma, derom vitnar just detta mitt andra fynd ...
Det är, som ni ser, en mankill, och med den har
man kunnat ganska lätt döda eller åtminstone döfva
en menniska ... Den har också varit begagnad, det
kan ni se här, ty på flätningen öfver kulan synas
ännu fläckar af blod ...

"Nå väl, herr Wachereau! Hvar har ni funnit
detta afskyvärda vapen?" sade Stjerne häftigt,
besegrande den pinsamma känsla, som förstummat honom.

"Jo, vet ni hvad som händt; jag har sjelf genom
en lyckträff funnit detta bevis på den der Delormes
brottslighet ..."

"Det skulle då verkligen vara han?"

"Ja, jag har flere skäl att tro det."

"Men anledningen! Hvilken skulle väl
anledningen vara till detta brott?"

"Jag kan icke få någon egentlig föreställning
derom; men hör nu på: jag sade er ju sist vi
råkades, att jag ämnade möta en fiskare från savoyiska
stranden, som påstods hafva sett Delormes båt drifva
omkring tom här utanför slottet; detta var icke sannt;
han hade deremot klockan tio på qvällen sett
Delorme seglande närmare Meilleries klippor och vid
sin återkomst på natten funnit båten tom nästan på
samma ställe; han förmodade då, att seglaren, som
han icke kände, råkat ut för någon olycka, ehuru
vädret var vackert. Det blåste emellertid något,
vinden var nordost och båten kunde äfven möjligen
hafva blifvit lösryckt från norra stranden och drifvit
ut på sjön. Ingenting var således här vidare att få
veta, och det föll mig nu in att bosätta mig just på
samma ställe, der Delorme i fjol vistats. Jag hade
ingen bestämd afsigt dermed, men hoppades på någon
tillfällig upptäckt, och detta hopp slog icke fel.

"Jag har nu samma rum och är inackorderad på
samma sätt hos vingårdsmannen i Labourage; jag har
lånat hans båt — samma båt, som Delorme nyttjade
— för att göra utfärder på sjön i hopp att hos
strandboarne kunna finna anledningar till någon upptäckt,
och detta lyckades också, ehuru på ett annat sätt
än jag föreställt mig.

"I går afton voro jag och en tolfårig gosse ute
på sjön. Gossen skötte årorna och jag styret; detta
behöfde någon ändring, och han uppdrog sin fällknif
för att hjelpa mig dermed, men tappar knifven, som
föll genom en springa ned i ett litet rum eller en
låda i aktern af båten.

"Jag öppnar med någon svårighet locket deröfver,
trefvar omkring efter knifven, men finner i stället
denna läderrem, hvars bruk och betydelse jag
genast förstod.

"Gossen hade aldrig sett den förr; den tillhörde
icke båtens egare eller någon af husfolket, som icke
ens förstod, hvartill den begagnades, och det är
derför största anledning att förmoda, det ingen annan
än Delorme ovetande tappat densamma i båten, på
samma sätt som gossen tappade knifven.

"I alla händelser reser jag nu till Wiesbaden,
der mannen ännu vistas, ty vi hafva åtminstone
tillräckligt skäl att observera honom på nära håll, ehuru
det torde dröja innan jag kan finna anledning att
inmana honom i häkte."

"Ni har rätt, herr Wachereau ... Edra
upptäckter hafva helt och hållet nedslagit mig, ty jag inser,
att icke mycket hopp återstår att finna fröken
Sarassin ..."

"Nej, monsieur Stjerne. Lefvande finna vi henne
icke ... Men det gläder mig i alla fall att få jaga
och öfverlista den skälmen Delorme eller Thurn, som
jag tror han rätteligen heter."
"Må det lyckas er," sade Alf dystert och vände
sig om för att fortsätta sin promenad.

"Emellertid bör ni stanna qvar här. Hvem vet
hvad som kan hända? Jag skall snart låta er höra
af mig. Farväl, monsieur Stjerne!"

Det var då sannt: Roxane fanns icke mera bland
de lefvande. Denna friska, lifliga, blomstrande
varelse var kanhända redan upplöst till stoft.
Förvandlingen af det mest förtjusande, som jorden bär, till
det mest afskräckande för menskliga sinnen sker ju
så fort ... En läkare borde minst af alla rysa för
denna alldagliga företeelse, men i Stjernes sinne och
känsla verkade den likväl nu revolterande; ty då
man älskar, synes oss i smärtans första ögonblick
ingenting mera förfarande och onaturligt än denna
förvandling.

Han tyckte sig knappt längre ega någon
anledning att stanna i det gamla slottet, och ångrade nästan
att han icke föredragit ovissheten framför den
förfärliga upptäckt, som han väntade, och det var med
en dof och smärtsam resignation han samma qväll
efter sin vana gick att intaga sin nattliga post i
baronessan Rosenheins kabinett, der han icke mera
väntade hvarken drömmar eller uppenbarelser.

Emellertid hade han knappt satt sig ned i soffan
på sin vanliga plats, lutande hufvudet emot väggen
med ett slags tanklös nedslagenhet, då hans ansigte
hastigt undergick en sällsam förändring.

Blodet rusade först till hans tinningar med den
häftighet, att sjelfva hans vidgade ögon syntes
rödsprängda, hans läppar halföppnades, men den
återhållna andedrägten vågade knappt smyga sig deröfver,
hela hans varelse, alla hans sinnen tycktes uppgå i
hörseln. Han <i>lyssnade</i>, så att säga, med ögon och
mun, med känsla och tanke, tills det allt mer och
mer bleknande ansigtet slutligen liknade en
marmorbild med brinnande ögon.

Hvad hörde han då i den fullkomliga tystnaden,
som till denna grad förstenade honom? Hvilka
spöken hviskade i det tomma rummets skymning
förfärliga ord i hans lyssnande öra?

*

</chapter>
<chapter name="20.">
<h1>20.</h1>

Den afton för åtta eller nio månader sedan, då
fru Sarassin återkommit till slottet efter sin brors död
och haft det första mötet med sin okända svägerska,
hade denna, efter markisinnans bortgång, ringt på sin
kammarjungfru och befallt henne att inbära den supé,
som baronessan förut icke haft lust att förtära, och
Annette hade, full af förvåning öfver sin matmors
aptit, klockan elfva på qvällen, gått sin väg mumlande:

"Om hon förtär allt det der, så kan man icke
säga att hon somnar hungrig."

Då Annette var tillräckligt långt borta, att icke
höra det, hade Mylitta riglat dörren efter henne och
gick sedan ifrån salongen, der hon nyss mottagit
markisinnan, in i rummet innanför. Detta rum var samma
kabinett, hvilket Stjerne funnit stängdt, der han
tillbragt sina nätter och der han först i drömmen och
sedan helt vaken trott sig höra Roxanes röst.

Det var alldeles mörkt här inne. Mylitta drog
omsorgsfullt igen gardinerna, påtände ett vaxljus i en
af de gamla, tunga silfverstakarne, som stodo på en
sekretär af valnöt, drog fram en korg, hvilken varit
gömd derunder, och gick dermed tillbaka ut i
salongen.

Hon satte korgen på bordet, valde det bästa af
den anrättning, Annette nyss inburit, lade ned det
deri, och då allt var i ordning, gick hon tillbaka,
ställde korgen på golfvet, tog det brinnande ljuset
och begaf sig nu in i sin sängkammare, som ligger i
bredd med kabinettet och har fönstret åt borggården,
igendrog äfven här gardinerna mycket noga och
öppnade sedan lådorna i den stora messingsbeslagna
dragkistan bredvid hennes säng, der hon förvarade sitt
linne, upptog flere plagg af alla slag, hoplade dem
till ett paket och återvände äfven dermed till
kabinettet.

Detta rum i det gamla slottet vid Genèversjön
är ännu likadant, som det då var. Dess ljusblå,
oljemålade väggar äro indelade i fält med lister och
blomsterguirlander, i ena hörnet står den gamla
valnötssekretären med sina bugtiga ben och förgylda
messingssirater, tvänne rätt goda kopparstick efter berömda
målares taflor, föreställande Telemaque vid Menelai
hof, pryda väggen öfver soffan; en statyett af
Napoleon den förste, en stor kinesisk porslinsgubbe och
en afbildning af slottet, skuren i elfenben, stå på
spiselkransen, och rummets möblering fulländas
dessutom af trenne stora länstolar.

Från fönstret har man utsigt öfver sjön, och de
stora trädens kronor bilda derunder en jemn, grön
platå, hvilken synes så tät och ogenomtränglig, att
man känner sig frestad att stiga ut genom fönstret
och promenera derpå, som på en balkong.

Mylitta hade utmed väggen nedsatt sin korg och
hon stannade nu framför densamma med ljuset i hand
och paketet på armen, villrådig, som det tycktes,
hvad hon vidare skulle företaga.

Emellertid lade hon hastigt kläderna ofvanpå,
tryckte locket, så godt hon kunde, öfver alltsammans
och lyste sedan med ljuset på det ena af de båda
kopparsticken med en noggrannhet, som om hon velat
rätt lifligt beundra den grekiska drottningen derpå
med sin slända och sitt diadem och den vise Mentor
med sin unge elev vid handen.

Slutligen tycktes hon hafva funnit hvad hon
sökt, och detta var en liten rigel i väggen invid
taflans nedersta kant; hon sköt derpå, och helt tyst
och lätt öppnades en dörr, som visade en mörk och
smal spiraltrappa i den tjocka muren.

Dörren finns der ännu, men trappan är fylld af
grus och man kan icke mer begagna den; då var
den hvarken obeqväm eller vådlig, och slottets unga
herrskarinna steg utan betänkande ned, bärande
korgen och ljuset, utför densamma tills hon stannade vid
en annan dörr, tung, grof, med rostiga gångjern och
lås, hvilka icke tycktes hafva blifvit rörda på
århundraden, ty dörren stod halföppen, men orörlig,
lemnande Mylitta knappt rum att tränga sig igenom den
in i en mörk och fuktig källargång.

Det flämtande ljuset lyste med en röd och
dunkel låga och den unga qvinnan i sin hvita drägt,
smygande sig fram under jorden med sin börda, skulle
på scenen af en teater gjort en förträfflig effekt; nu
var det ingen, som såg hennes vackra, bleka ansigte
med dess oroliga och skygga ögon, och väl var detta,
ty hvilken som helst af slottets öfriga invånare skulle
troligen hafva störts i sin nattliga ro af denna syn,
och den stackars hushållerskan skulle deraf fått ännu
en fruktansvärd bekräftelse på sin vidskepliga fruktan.

Efter femtio eller sextio steg stannade Mylitta
ändtligen vid en annan dörr, men jernbeslagen och
väl tillsluten — en dörr, som bevisade att slottet i
La Tour de Peilz hade sitt underjordiska, djupa och
hemliga fängelse lika väl som slottet Chillon, icke
långt derifrån vid samma strand, ehuru ingen
Bonnivard gjort det förstnämnda ryktbart och ingen skald
besjungit dess svarta, mögliga murar.

Nederst vid dörrtröskeln fanns en lucka. Mylitta
ställde korgen och ljuset ifrån sig på jordgolfvet,
vred upp den stora jernhaken, som stängde denna
lucka, öppnade den och lade örat intill det hål om
åtta eller tio tum i fyrkant, som luckan betäckte.

Det var djupt mörker derinne och en lika djup
tystnad; intet ljud hördes och Mylittas ansigte
uttryckte en stark spänning och pinsam oro, under det
hon med återhållen andedrägt lyssnade.

Flere minuter förgingo, hon tycktes vilja ropa
eller uttala några ord, som likväl aldrig kommo öfver
hennes läppar, och slutligen sköt hon sakta och
varsamt maten och kläderna, som hon medfört, hvart
efter annat, allt som hon upptog det ur korgen, in
genom den trånga öppningen, lyssnade ännu ett par
sekunder, tillslöt ändtligen luckan och begaf sig
liksom motvilligt tillbaka samma väg, som hon kommit.

Hon hade emellertid icke hunnit mer än tio steg
ifrån dörren, då hon kände sig fasthållen bakifrån i
kläderna.

En hastig och isande förskräckelse, en orimlig
och formlös fasa fattade med ens denna annars så
kallblodiga och oförfärade lilla varelse, hvilken
kanske hundrade gånger trotsat verkliga faror och
äfventyr af alla slag. Hon vacklade, släppte ljuset, som
slocknade i fallet och ryckande sig lös ifrån den
oskyldiga spik eller stenflisa, som fastnat i hennes
sjal och som i hennes inbillning fått förfärande
skepnader, ilade hon framåt den smala underjordiska
gången, med en förskräckelse, som nästan öfvergick till
yrsel och först lugnades, sedan hon återkommit inom
sin egen sängkammares väggar.

*

Hvilken fånge var det väl emellertid, som
förvarades i det gamla slottet och för hvilken dettas
egarinna sjelf åtagit sig att vara vakterska?

För att förklara det, måste man gå tillbaka ännu
en månad och återvända till den qväll, då
markisinnan Sarassins bref ankom till hennes dotter, med
befallning att möta henne i Genève för att återvända
till Paris.

Roxane var förtviflad öfver af resan ifrån la Tour
de Peilz, derför att den svenske läkaren ännu
vistades i Vevey. Elisa hade tröstat henne, så mycket
hon kunde, och aflägsnade sig, för att äfven deltaga
i den stackars fru Ditts kanske lika bedröfliga
föreställningar, och då hon återkommer, är Roxane
försvunnen.

Allt förenade sig att för dem, som kände hennes
sinnesstämning och hennes motvilja för resan,
framkalla den förmodan, att hon flytt med Stjerne, som
morgonen derpå lemnade Vevey, men den stackars
flickan hade i verkligheten aldrig kommit utom
slottets murar.

När Elisa gått sin vg, steg Koxane upp och
gick ut på terrassen; hon älskade det ställe under
kastanjerna, hvarifrån hon första gången upptäckt de
båda resandes båt på sjön och der hon återsett Alf.
Sorgsen lutade hon sig nu, som då, öfver muren och
såg äfven nu i halfmörkret, långt ut på vattnet ett
hvitt segel, som långsamt fördt af den svaga
qvällsvinden, nalkades stranden.

Roxanes hjerta klappade fortare, hennes ögon
kunde icke lösslita sig ifrån detta segel, som snart
var helt nära, nästan invid muren. Hon såg en
ensam person i båten, men mörkret hade nu tilltagit,
hon kunde hvarken urskilja hans växt eller
anletsdrag, hon såg blott, att denna person med tydlig
försigtighet styrde sin lilla farkost till den förbjudna
platsen nedanför det östra tornet, der baron Josef
hade sitt badställe och der aldrig någon brukade
landa.

Den unga flickan kunde nu icke längre se
någonting; äfven om mörkret icke hindrat henne, skymde
likväl träden hvarje blick i denna fridlysta bassin,
hvarmed ingen kommunikation fanns på annat sätt,
än att gå upp i hennes onkels våning och derifrån
utför den nyss iordningställda trappan.

Hvem kunde det emellertid vara, som tycktes
ega kännedom om slottets hemliga ingång och på detta
sätt smög sig dit vid denna tid?

Då man älskar och ännu icke är mer än sjutton
år, så har man mycket lätt att inbilla sig hvad som
helst. Alf Stjernes uppförande och ord hade
emellertid icke någonsin gifvit Roxane anledning, att
misstänka honom för ett dylikt hemlighetsfullt besök, men
hänförd af sin egen fantasi, var den unga flickan
icke dess mindre i detta ögonblick öfvertygad att det
var han.

Stjerne visste att hennes mor och onkel voro
bortresta, att hon och hennes vän voro helt ensamma
i slottet, och denna omständighet, som en väl
uppfostrad svensk flicka kanhända skulle ansett såsom
<i>hinder</i> för ett besök, föreföll den unga fransyskan just
föranledande dertill.

Inbillande sig att möjligen äfven han tvingades
att resa, och att han kommit för att säga henne
farväl, drog hon icke ett ögonblick i betänkande att
skynda emot honom.

Hvarken den sena timmen eller hennes lätta och
vårdslösa drägt fördröjde hennes steg, och inom ett
par minuter hade hon hunnit tillbaka in i slottet,
genom matsalen i nedra våningen och uppför trappan.

Då hon sträckt sig öfver kanten af ringmuren,
hade en gren fastnat i spetsarna på hennes klädning
och denna afslitna spets, som bevisade hennes
dervaro, bidrog sedan att missleda hennes vänner.

Kammarjungfrun, som var sysselsatt i de inre
rummen, dit Roxane aldrig återkom, hörde icke
hennes tysta och hastiga steg genom matsalen, och ingen
menniska tänkte på att hon kunnat begifva sig till
slottets andra våning, som Elisa och Marion ansågo
vara stängd, och som Roxane aldrig mer än en enda
gång förut besökt, i sällskap med sin mor.

Om den unga flickan haft tanke för något annat
än sin kärlek, skulle hon hafva blifvit förvånad, att
nu finna dörrarne till denna våning öppna, men i
sin ifver och sinnesrörelse gaf hon ingen akt derpå,
utan gick igenom de tomma rummen till venster, i
hopp att slutligen komma till trappan, hvarom hon
hört talas och som hon visste vara den enda ingång
till terrassen omkring det spöklika tornet, der hon
skulle finna den hemlighetsfulle seglaren.

Förgäfves sökte hon emellertid i halfmörkret
denna trappa, utan att veta det den går upp till en
korridor på östra gafveln, och då hon ändtligen kom
in i kabinettet, gick hon till fönstret för att derifrån
kunna få en öfversigt af den skräpiga terrassen och
stranden nedanför.

Hon lyckades emellertid icke, då trädens grenar
sedda härifrån lågo som ett tak deröfver. Hon hade
icke hört eller sett någon menniska och icke märkt
någonting ovanligt, som tillkännagaf hennes onkels
hemkomst, hvilken skett knappt en fjerdedels timme
förut, men då hon misslynt och bedragen ämnade
vända om, öppnades en dörr och någon inträdde ifrån
sängkammaren i kabinettet. Samma föreställning, som
fört henne hit med så bevingade steg och så liten
besinning och eftertanke, gjorde henne nu, då hon
trodde sig helt nära den hon sökte, blyg och
förvirrad; hon tvekade och i stället att gå fram, drog hon
sig ännu längre bakom den gamla urblekta tjocka
damastgardinen, som varit nedsläppt för fönstret
under egarens frånvaro.

I samma ögonblick träffade ljudet af en helt och
hållet obekant röst hennes öra, och hon stannade nu
villrådig och betagen af häpnad.

"Du har då verkligen passat på din tid, Hiram,"
sade på engelska Mylitta Thurn, eller numera
friherrinnan Rosenhein, ty det var hon och hennes
förmenta bror, som inkommit.

"Det var nödvändigt," svarade denne på samma
språk. "Jag har lofvat en kamrat pengarne, så snart
du blef gift, och nu är du friherrinna sedan mer än
fjorton dagar ... Och utom sjelfva förslaget till detta
giftermål har jag också förtjensten af att ni i ro
blefvo vigda, ty om jag icke hade bevakat och
instängt den ursinniga markisinnan, skulle hon troligen
hunnit fram och sökt att hindra sin bror."

"Vi äro emellertid komna hit just nu i
ögonblicket; och en dylik summa kan jag icke begära i
qväll, det finner du väl."

"Nå, jag har icke heller hoppats derpå. Jag bor
i en by på andra sidan om Vevey och jag känner
nu vägen hit tillräckligt noga, för att kunna
återkomma när som helst; men inom åtta dagar måste
du skaffa mig dem."

"Jag kan icke lofva dig det, ty baronen är sjuk
och så trött efter resan, att man måste bära honom
uppför trapporna."

"Redan! Ah, så mycket bättre, man har då icke
gifvit oss oriktiga underrättelser ... du blir enka,
Mylitta, kanske inom några månader, och om du
vill så ..."

"Hvad?" sade Mylitta rynkande ögonbrynen.

"Så kunna vi till och med en smula påskynda
saken ..."

Mylitta ryckte på axlarne och gick att rigla
dörren till salongen, men då hon vände sig om,
studsade hon och uppgaf ett rop af öfverraskning och
förskräckelse, ty Roxane stod blek som en vålnad,
orörlig af bestörtning och fasa, midt på golfvet inför
den lika förfärade nygifta friherrinnan.

Den unga flickan hade vid första ögonkastet,
oaktadt skymningen i rummet och den förändrade
eleganta drägten, med förskräckelse i baronessan
Rosenhein igenkänt samma qvinna, hennes inbillnings
spöke, hvilken utanför klosterporten i Paris för fyra
år sedan stulit Stjernes plånbok, och lemnat ärren
efter sina tänder på hennes egen arm.

Båda de unga qvinnornas utseende var alltför
egendomligt, att de icke skulle igenkänna hvarandra;
och då Mylitta i sitt minne sökte återkalla, hvar hon
hade sett detta vackra brunetta flickansigte med de
trotsiga läpparne och de lifliga svarta ögonen, fick
hon med ens visshet derom, då Roxane med afsky
och bäfvan hviskade:

"Ficktjufven i Paris! Min onkels hustru! ..."

"Det är fröken de Sarassin!" sade Mylitta lika
sakta, i det hennes ögon mötte Hiram Thurns
frågande och oroliga blick.

"Fördömdt!" utropade denne ett ögonblick
villrådig, "men," tillade han tvekande, "hon förstår
kanske icke engelska?"

"Det hörde du väl af hennes utrop. Hur som
helst, så har hon igenkänt mig ... Vi hafva träffats
i Paris ..."

"I det fallet finns endast ett sätt att handla ..."

"Hon får aldrig komma ur detta rum," inföll
Mylitta hastigt och beslutsamt.

"Nej; åtminstone icke lefvande."

De båda syskonen hade vexlat dessa ord på en
obegriplig dialekt, under det de utbytte blickar af
dödsångest och vild beslutsamhet, hvilka läto Roxane,
som ända hittills stått orörlig, nu fullkomligt fatta
hela vådan af sin belägenhet.

Hon öppnade läpparne till ett rop och ämnade
springa till dörren, då Hiram hastigt med en
egendomlig rörelse sträckte fram armen emot henne och
skulle troligen i ett ögonblick hafva dödligt träffat
hennes tinning, om Mylitta icke fattat om hans arm
och derigenom mildrat slaget af det fruktansvärda
vapen, som han uppdragit ur fickan, och som just
var detsamma, hvilket Wachereau hittat i båten.

Det träffade emellertid tillräckligt hårdt för att
utan ett ljud lägga den unga flickan sanslös för hans
fötter.

"Om du har dödat henne, så upptäcker jag allt!"
utropade Mylitta med dämpad röst och kastade sig
ned bredvid Roxane på golfvet.

"Inga barnsligheter nu! ... Var tyst! ... Jag hör
någon gå der ute," hviskade Hiram hastigt på samma
besynnerliga språk, lånadt ifrån Newyorks uslaste
tillhåll, och närmade sig med ängslan till
salongsdörren.

"Det är troligen Annette ..."

"Kan ingen komma in den andra vägen genom
sängkammaren?"

"Nej, du stängde ju dörren till korridoren?"

"Man knackar! ... Lyssna hvem det är ..."

Det var den unga baronessans nyss anstälda
kammarjungfru, som medföljdt från Bern och som nu
med halfhög röst utanför dörren framförde något
budskap till sin matmor.

"Det är bra ... Jag behöfver ingenting ... Jag
är redan till hälften afklädd," svarade Mylitta så lugnt,
som om ingenting passerat, och lyssnade sedan med
andlös uppmärksamhet till flickans steg, då hon
aflägsnade sig. Nu hörde man dörren stängas der ute
och allt var tyst.

"Hvad skola vi nu göra? ... Hon lefver och
kommer snart till sans," återtog Hiram med
vresig röst.

"Om hon äfven vore död, hvar ville du väl
gömma henne?"

"På botten af sjön, naturligtvis ..."

"Jag trodde dig likväl icke vilja blifva en
mördare," inföll Mylitta rysande.

"Prat! Det, som är nödvändigt, måste ske, och
sjelfförsvar är den största nödvändigheten ... Hon
igenkände dig ju, och det är troligt att hon äfven
förstod hvad vi sade ... Nå väl! hvad var att göra?
välja mellan vår egen frihet eller ..."

"Hennes <i>frihet</i>," inföll Mylitta häftigt, "se der
min mening; hon kan icke mera få lefva med sin
familj och i verlden, ty hon skulle då förstöra hela
vår plan och förjaga oss derifrån, men hennes lif ..."

"Hade varit säkrast att taga ... Hvar vill du
gömma en lefvande qvinna?" sade Hiram hånfullt
och med en olycksbådande blick.

Mylitta teg i förtviflad villrådighet och lutade
hufvudet i handen.

"Besluta dig! Vi hafva icke lång tid på oss ..."

Hon teg alltjemt och betraktade den sanslösa
flickan, som blek, med slutna ögon och blodig panna
låg framför henne på golfvet.

"Hjelp mig att föra henne utför trappan och
ned i båten, innan hon vaknar, och hela affären kan
ännu rangeras på förståndigt sätt ..." tillade Hiram,
som ryckt till sig Mylittas näsduk och lutade sig ned
för att binda den öfver Roxanes halföppna läppar.

"Nej! Nej, jag vet nu hvart vi kunna föra
henne ..." utropade Mylitta hastigt och sprang fram
till soffan på motsatta väggen, der den stora taflan,
som förestälde Menelai tronsal, hängde; hon sköt den
åt sidan, drog undan rigeln och öppnade dörren
der bakom.

"Hvart för den der trappan?" frågade Hiram
och blickade misstänksamt ned i denna öppning, som
var ännu mörkare än rummet, der de voro och der
man nu knappt kunde urskilja någonting.

"Den för till en lång underjordisk gång, som
slutar under det gamla tornet, dit Josef allra först
införde mig, då han trodde sig hafva räddat mig ur
sjönöd, som du vet ... Jag har under min ensamhet
och ledsnad här roat mig med att undersöka hvarje
vrå i det här gamla nästet, och jag vet att djupt
under detta torn finns ett fängelse, som kanske ingen
i slottet ens vet om och hvartill den här trappan
för ... Den stolta fröken Roxane de Sarassin får der
gifva sig tålamod, tills hennes onkel är död och vi
med arfvet efter honom kunna lemna Europa."

"Nå väl, i detta fall ... Det är du sjelf, som
riskerar mest, Mylitta ... Låt oss då genast föra
henne dit," sade Hiram brådskande och tillknöt
näsduken öfver Roxanes mun, under det Mylitta fäste
en annan öfver hennes ögon och sedermera bundo
hennes händer på ryggen.

"Se så, tänd nu ett ljus och gå förut! ... Jag
skall försöka att bära henne utför trappan," sade
Hiram, som afdrog sin rock och sina skor och
försökte att upplyfta den känslolösa flickan.

En af hennes små sidentofflor föll dervid af,
och Mylitta, som återkommit ifrån sängkammaren med
ljus, försökte att åter påsätta den, men Hiram sade
hastigt:

"Stoppa den der i min rockficka, jag skall sedan
kasta den i sjön, i fall man hittar den, skall den
väcka förmodan att hon drunknat ... Vänta! har du
icke en lykta, ljuset kan slockna?"

"Jo, det är sannt; jag har verkligen skaffat mig
en för länge sedan ..."

"Nå, låt oss då försöka ditt vådliga förslag ...
det mest oförnuftiga, jag någonsin varit med om ..."
mumlade Hiram, som tog den sanslösa Roxane i sina
armar och nedsteg, lyst af Mylitta.

Uret öfver slottets port slog nu elfva. Hela
detta uppträde hade passerat på mindre än tjugo
minuter, och der nere i nedra våningen vakade ännu
Elisa i hopp att se sin försvunna vän återkomma.

*

</chapter>
<chapter name="21.">
<h1>21.</h1>

Då Roxane vaknade till sans, kände hon sig
sjuk, förvirrad och matt och trodde sig drömma.

Hon förblef orörlig och lät sina blickar långsamt 
glida öfver de sällsamma föremål som omgåfvo
henne.

Ett vaxljus i en tung gammal tennstake stod
på ett litet bord af ek, som hon tyckte sig känna
igen, en stol och en hög af soffdynor funnos der 
bredvid; på bordet stod en vattenkaraff, en korg med
linne och ett elddon; men rundt omkring voro de
tomma, fuktiga och svarta murarne; ifrån det mörka
hvalfvet öfver hennes hufvud hängde långa, gråhvita
pyramider af segt och klibbigt mögel och på det orena
golfvet, öfvertäckt af jord, grus, stenar och uppruttnade 
bräder, låg hon sjelf på en madrass och en hög
af kuddar.

Det arma barnets ögon vidgades först af 
förundran och fasa vid dessa uppfattade detaljer, och
slöto sig sedan igen med hoppet att hela denna 
obegripliga och förfärliga omgifning icke var annat än
ett foster af feber eller inbillning; men då hon åter
öppnade dem efter några minuter och såg samma syn,
då hon reste sig upp och famlade på den våta, klibbiga 
muren bredvid sig, då hon med blicken mätte
höjden af detta hvalf, som hängde öfver hennes 

hufvud, och den trånga rymden omkring hennes bädd;
då mörkret, ensamheten och okunnigheten om hvar
hon befann sig förenades till en enda outsäglig känsla
af öfverväldigande förskräckelse, uppgaf hon ett 
genomträngande rop och föll tillbaka, ännu en gång 
afsvimmad.

Ungdomen och naturen — eller rättare sagdt,
lifvets obegripliga fenomen, som stundom med en
sällsam envishet dröjer qvar under de mest ogynsamma
förhållanden och stundom flyr, ehuru man tycker det
hafva alla anledningar att stanna — segrade likväl.

Roxane visste icke, då hon åter igen kände sig
vakna till medvetande, hur länge hon legat orörlig
på sin bädd, men det var mörkt omkring henne, och
då hon påminte sig hvad hon drömt eller sett, då hon
steg upp och famlade omkring sig, fann hon bordet,
ljusstaken med det utbrunna ljuset och elddonet.

Då hon påtändt en svafvelsticka, såg hon på
golfvet bredvid den tunga dörren, som hon förut
icke observerat, en hel låda med vaxljus, mat, vin
och tillräckligt med linne och kläder.

Hvad betydde allt detta?

Hon var fånge. Fånge för lifstiden kanhända.
Blodet stelnade i hennes ådror; hon påminte sig alla
de hemska berättelser hon hört om fångar som blifvit 
glömda, som fått dö utan att se dagens ljus; hon
tänkte på den beryktade jernmasken och historien
om Kasper Hauser, hvilken just vid den tiden cirkulerat 
i alla tidningar och gifvit anledning till en lång
och invecklad rättegång; och vid alla dessa skräckbilder 
sammandrog sig hennes hjerta, hennes hjerna
svindlade, hon vacklade och sjönk ned på knä på det
ojemna jordgolfvet, hvars isande fukt genomträngde
hennes kläder och hela hennes kropp.

Den glada, tanklösa, lifsvarma och strålande 
varelsen, lifvets och solens älsklingsbarn föll darrande
och förlamad, ensam utan tröst och skydd, uppslukad
af detta kalla, ogenomträngliga mörker, fasttryckt i
armarne af den förfärligaste och qvalfullaste död.



Man påstår, att det finns ateister i verlden, att
det finns menniskor, som kunna lefva utan tron på
en lefvande personlig Gud; och om man dermed
menar, att deras religiösa föreställning är matt, oredig
och likgiltig, att de äro fördjupade i hvardagslifvets
bestyr, utan någon lifligare känsla af hvarken sällhet
eller lidande och ignorera allt annat än sitt materiella
välbefinnande, så har man rätt; men att det finns
tänkande, skarpsinniga och själfulla ateister, är
troligen ett misstag; deras förmenta otro är ganska
säkert ingenting annat än ett osmakligt skryt, ty om
den vore verklig, skulle de icke kunna uttala den.

"Det är mycket svårt att finna <i>det högsta
väsendet</i>", säger Sokrates, "och då man funnit det, kan man
icke nämna dess namn inför alla menniskor."

Storheten af detta namn öfverväldigade den gamle
filosofen; och i fall något menniskohjerta, utan att
krossas deraf, kunde inrymma den förfärliga
öfvertygelsen om detta namns betydelselöshet och tomhet,
så skulle den olyckliga hemligheten säkert blifva
gömd, för att i mörker och hemlighet gifva döden åt
sin upptäckare.

Ingen högre intelligens kan åtnöjas med hvad
jorden gifver, och i samma mån som anden höjer sig
deröfver, växer dess behof af gemenskapen med
himlen, dess längtan efter den högste, denne må nu
benämnas huru som helst. Man är icke ateist derför
att man talar om <i>"verldssjälen", "principium essendi",
"det absoluta", "det sanna varat", "den oföränderliga och
mångfaldslösa enheten"</i>, m. m. Alla dessa sväfvande
och osäkra benämningar äro ingenting annat, än
bevisen för denna längtan och det vanmäktiga
förnuftets barnsliga försök, att göra sig fritt ifrån hjertats
auktoritet och stappla fram på egen hand.

Hvilket ädelt sinne har känt sällheten utan tron
på dess gudomlige upphofsman, och hvilken mensklig
styrka har, utan denna tro, kunnat bevara lifvets
eller förståndets ljus under en stor olyckas marter?

Fasan för den själlösa, mekaniska "kraften", den
blinda slumpen, detta monster, som, likt vattenhjulet
eller den kolossala hammaren i ett jernverk, griper
och krossar oss obevekligt, denna fasa har ännu intet
menniskohjerta kunnat uthärda; föreställningen derom
frampressar först ett skri af raseri och ångest och
qväfver sedan detta skri i den mörka, vansinniga
förtviflans afgrund; men ur detta kaos framgår ändtligen
ljuset och träffar våra halft stelnade ögon; den
oändliga kärleken har vidrört oss! den lefver! den finns!
Vi äro räddade; och det bibliska uttrycket, denna
förfärliga och tusen gånger betviflade fras: "Den,
som icke tror, han skall dö," är på en gång
bekräftadt och förklaradt, ehuru icke enligt Symbolum
Athanasianum.

Minuter och timmar hade förgått för Roxane
under denna kris. I en dof och halft medvetslös
domning hviskade hon maskinmessigt utan någon
reflexion, med skälfvande läppar dessa ord, som
minnet mekaniskt återförde till hennes själ, de sista ord,
som hon hört Elisa uttala:

<poem>"Heureux, heureux mille fois
L'enfant que Seigneur rend docile à ses lois!"</poem>

Hon upprepade dem först tanklöst, nästan
omedvetet, men alltsom deras mening klarnade och hon
fattade den enkla, men djupa betydelsen deraf, fyldes
hennes arma, af förtviflan halft brustna hjerta med
en underbar ro, som räddade henne ifrån vansinne.

Undergifvenhetens första välsignelse göt sig öfver
hennes själ, och ödmjukhetens hemlighetsfulla och
underbara kraft, hvarom Elisa talat, hvilken Roxane
hittills aldrig uppfattat eller ens <i>velat</i> förstå, började
skymta fram i den hemska natten omkring och inom
henne.

Anden, plågad till det yttersta, utträngd till
den sista randen vid förtviflans afgrund, reser sig
med ens från jorden för att söka himlen, hvarmed
han hittills kanske icke egt någon gemenskap, och
häpen öfver den oförtjenta och oförstådda lyckan att
finna den, känner han sig med ens, i hängifvenhetens
och kärlekens mod, stark och pånyttfödd.

Roxane kände ganska väl de kristna dogmerna,
hon hade temligen noggrant fingrat på sitt radband,
mumlat sina böner och afhört messan regelbundet,
som det anstår en sedesam dam af verld, men hon
hade aldrig förr känt en skymt af den känsla, som
nu i hennes öfvergifvenhet och nöd, lik en mild och
stilla månglans, utbredde sig öfver hennes själ.

Hon lade hufvudet tyst och ödmjukt ned mot
jorden, likgiltig för dess smuts och kyla och beredd
att lida med tålamod vid den räddande upptäckt, hon
gjort, att det var en gudomlig <i>fader</i> och icke
menskliga fiender, som danat hennes öde.

Det är denna underbara tanke, som skapat
hjeltar, martyrer och nästan öfvermenskliga krafter och
som dikterat dessa sublima ord: "Du död, hvar är
din udd? Du graf, hvar är din seger?" hvilka hon
visserligen ofta hört såsom ett religiöst axiom, men
som först nu i dödens närhet, under lidandets
qvalfulla natt fick lif och själ och blef en hänryckande
uppenbarelse, en strålande sanning inom hennes eget
hjerta.

Tårarnes välgörande flod strömmade nu först ur
Roxanes ögon, hon grät, men icke våldsamt och
otåligt, som hon fordom gråtit öfver småsaker, och
slutligen förvandlad, uppvaknad som ur en lång sömn,
steg hon upp, för att ändtligen med sans och
reflexion undersöka sitt fängelse och besinna sitt
möjliga öde.

Vid åsynen af de förråd, man samlat omkring
henne och som häntydde på en lång fångenskap, hade
den brinnande svafvelstickan fallit ur hennes hand,
den glimmade en sekund och lemnade henne sedan
åter i det djupa mörker, hvari hon nu tyckte sig
hafva tillbragt en omätlig tid, bedömd efter de känslor
hon erfarit, den förfärliga kris hon genomgått, och
den slutliga tröst hon funnit.

Nu tändo hon åter eld och satte ett brinnande
ljus i staken. Ack! detta dunkla, rödaktiga ljus skulle
hädanefter för henne ersätta solens sken, som hon
kanske aldrig mera skulle få se; hon beskådade allt
omkring sig med detta bedröfliga intresse, denna
blandning af girighet och afsky, som endast en fånge
kan känna öfver sin lilla eländiga sammankrympta
verld.

Alla dessa dynor, kuddar och täcken, detta fina
och rena linne, denna mat, ljus och vinbuteljer
bevisade ett slags välvillig omsorg, en frånvaro af den
låga och grymma fiendtlighet, som för hvarje
menniskosinne, och till och med för djur, är mera
fruktansvärd och omöjlig att uthärda, än hvilket lidande
som helst, tillfogadt af våda, nödvändighet, dumhet
eller välmening.

Hvarje blixt af godhet och medlidande, hvarje
skymt af menniskokärlek har, liksom det ondas mest
förtäckta yttringar, en egenskap att genast och
instinktlikt igenkännas och uppfattas, och i allt, som
här omgaf Roxane, trodde hon sig finna en känsla
af deltagande och ånger, ehuru hon hade svårt att
förena en dylik känsla med minnet af de personer,
som bragt henne i denna afgrund. Denna
öfvertygelse tröstade henne något och bekräftades slutligen
i hennes tanke genom ett sammanviket papper, som
hon fann på golfvet strax innanför dörren.

Vid anblicken deraf kastade hon sig med
passionerad ifver deröfver; ovissheten hvar hon befann
sig och hvad öde, man ämnade henne, var just den
största olyckan i hennes belägenhet, och hon
hoppades nu få denna ovisshet häfd.

Papperet innehöll emellertid endast dessa ord:
"Var lugn och tålig ... er fångenskap skall icke bli
långvarig".

Men behöfdes det väl mer, för att åter bringa
en smula ljus och lif åt det arma barnet? Då man
icke kunde gifva henne luft och sol, gaf man henne
<i>hoppet</i>.

Instinkten, eller en känsla af medlidande i
Mylittas kanske icke helt och hållet förderfvade hjerta,
hade sagt denna, att dessa rader, skrifna af hennes
hand, skulle vara det bästa sätt att skingra mörkret
och rena luften för den stackars fången der nere
under jorden.

Roxane sammanknäppte också sina händer i
ödmjuk och oändlig tacksamhet; tårar af glädje rullade
sakta utför hennes bleka kinder. Hon hade aldrig
förr i sitt glada, fria lif gråtit af glädje eller
tacksamhet.

Hvad anledning hade hon väl emellertid att lita
på detta löfte och känna sig lugnad deraf? Ack,
hvar och en, som sjelf någon gång hänryckts af ett
oförmodadt hopp om räddning från ett stort lidande,
vet att detta hopp icke behöfver stora garantier, och
att, äfven om det sedermera bedragit, man ännu är
tacksam för den tröst och kraft, det skänkte i den
stund, då det upplyste vårt hjerta.

Långsamt och matt, men med resignation,
började hon ordna sitt fängelse för att göra sin
omgifning så dräglig som möjlig — det är qvinnans
första nästan mekaniska omsorg; hon lade alla
soffdynorna ofvanpå madrassen, för att få sin bädd högre
ifrån det fuktiga golfvet; undersökte alla de saker,
man lemnat henne, och insåg, att allt sedan hon
infördes i denna håla, hade dörren troligen aldrig
öppnats, ty hon upptäckte snart jernluckan derpå, och af
de sammanhopade förråden strax der innanför på
golfvet förstod hon, att man inskjutit dem genom
denna.
Med locket till lådan, hvari vaxljusen lågo,
begagnad till skyffel sökte hon att undanskaffa den
lösa jorden, uppfylld med förruttnade trästycken,
tygtrasor, stenar och rostigt jern, som kanske en gång
varit fjättrar för varelser, ännu uslare och
olyckligare än hon.

Då alltsammans var hopfördt i en hög vid
muren, utbredde hon som matta den filt, man lemnat
henne, och försökte slutligen att smaka en bit af
det bröd, som redan till största delen var gammalt
och torrt.

Huru lång tid hade väl förflutit sedan den
olyckliga qväll, då hennes egen obetänksamhet fört henne
upp i onkelns rum, och händelsen gjort henne
delaktig af en hemlighet, som varit nära att kosta
hennes lif och som hon nu betalte med sin frihet?
Roxane grubblade förgäfves härpå, ty tiden fanns icke
mera till för henne, annat än som en mörk, oformlig
massa, utan skiftning af natt eller dag.

Hon återkallade i sitt minne, med minutiös
noggrannhet, hvarje omständighet: hur hon genast
igenkänt den fruktansvärda qvinna, hvars minne varit
hennes barnsliga fantasis skräckbild; Mylittas, i
Roxanes tycke, ohyggliga skönhet hade gjort ett
outplånligt intryck på hennes sinne, dessa skygga, skiftande
ögon, som hon sett vid lampskenet i Paris, detta
grågröna, glänsande hår och denna sällsamma
genomskinliga blekhet hade hon aldrig kunnat glömma och
hade svårt att med denna bild förena den
mensklighet, som återhållit mördarens arm, och nu i
fängelset visat deltagande för henne.

Hela scenen i kabinettet, ehuru spelad inom
qvällens djupa skymning, stod klart för den unga flickans
minne; hon kände engelska språket tillräckligt, för
att ganska väl fatta hela den intrig, som här
afslöjats, och som gjort den dåliga qvinnan till hennes
onkels hustru och blifvande arftagerska, och ehuru
Mylittas föregående giftermål var henne obekant, var
likväl den upptäckt, hon gjort, tillräcklig att motivera
de båda brottslingarnes fruktan.

Roxane insåg allt detta, och ju mer hon tänkte
derpå, desto mer bleknade det hopp om räddning,
som brefvet väckt.

Liksom kylan och fuktigheten i ett rum
fördröja gången af ett ur och göra dess mekanik
trögare, så verkar mörkret, ensamheten och tystnaden
äfven ovilkorligt förslappande och döfvande på

menniskans lifsmekanism, och just denna domning, denna
nedsättning, gjorde det möjligt för Roxane att
uthärda fångenskapens qval. Hur långa och tunga
blefvo icke dessa timmar och dagar, som oräknade
och osedda, skredo fram, medförande ingen annan
förändring än släckandet och tändandet af hennes ljus
och dörrluckans regelmessiga öppnande hvarje qväll.

Roxane visste emellertid icke vid hvilken tid
af dygnet detta skedde, och alla hennes bönfallande
frågor, hennes rop och hennes tårar dervid, fingo
aldrig något svar och framkallade, som det tycktes,
ingen rörelse.

De tysta och hastiga stegen utanför, som kommo
och aflägsnade sig och som hon lärt sig att urskilja
på långt afstånd, voro de enda ljud, som påminde om
en mensklig varelse, och slutligen blefvo de, i all sin
enformiga och kalla känslolöshet, likväl kära för henne,
ty dessa ljud voro de enda representanter af lifvet
och verlden, som hon lemnat.

Hon hade varit klädd i en tunn, hvit klädning,
då hon om aftonen lemnat sina egna rum, hon hade
ingenting medtagit derifrån, men den lilla boken af
Aimé Martin, hvilken hon och Elisa nyss läst och
hvilken denna lagt i hennes knä, då hon aflägsnade
sig, hade Roxane händelsevis stoppat i sin
klädningsficka och den blef nu för henne en skatt, hvars värde
steg för hvarje dag.

Den ädlaste, mest rene och djupsinnige tänkare
och filosof, som Frankrike då egde, fick här i mörkret,
djupt under det gamla tornet vid Genèversjön en
lärjunge, en hängifvenhet och en beundran, som han
troligen aldrig funnit, och som skulle i verkligheten
åstadkommit den lyckliga och helsosamma förändring
i hans fädernesland, hvarom han drömde, ifall alla
Frankrikes qvinnor rönt samma inflytande af hans
idéer, som Roxane de Sarassin.

Ingen menniska hvarken i Sverige eller
Frankrike tänker troligen numera på Aimé Martins
skrifter, ty för att erkännas eller ens läsas, måste en
författare — hur stort snille han för öfrigt må hafva
haft — antingen vara <i>antik</i> eller <i>modern</i>. Hvad som
skrefs för fyrtio eller femtio år sedan år endast
"gammalmodigt"; och hvem vill väl visa en så dålig smak,
att han läser en gammalmodig bok?

<i>Allvaret</i> och den sanna religiositeten, som
fransmännen, enligt Martins mening, sakna, lärde den unga
flickan sig emellertid här, vägledd af den lilla boken,
som händelsevis medföljt vid hennes försvinnande.

Hundrade mer ortodoxa, mer utförliga och
populära skrifter skulle kanske i högre grad kunnat verka
detsamma, under samma omständigheter — ty hvarje
bok, skrifven med rent sinne och varmt hjerta, eger en
skatt af vishet och tänkvärdhet, som i ensligheten och
vid det noggranna studiet deraf ofta framträder på
ett förvånande sätt för det sinne, som vill tillegna sig
densamma — men för Roxane syntes det, som om
<i>den</i>, hvilken slumpen lagt i hennes händer, just
särskildt varit skrifven med afseende på henne.

Då den glada, solbelysta verlden var för Roxane
förlorad, framträdde en annan allt klarare för hvarje
dag i hennes eget inre ... hon lärde sig att tänka
och att reda sina tankar ... tusen saker framstälde
sig nu för hennes minne och omdöme på ett helt
annat sätt än fordom, och alla de samtal, hon haft med
Elisa, dennas tänkesätt och anmärkningar, återkommo
med sällsam klarhet för hennes själ. Elisa sjelf blef
för henne ett ideal förskönadt af saknaden, och
hennes ömhet för den förlorade vännen växte i samma
mån, liksom kärleken till den man, hvars
återhållsamhet och heder hon nu först förstod att värdera.

Hon hade älskat Stjerne häftigt, egoistiskt,
passioneradt ... hon älskade honom nu lugnt och
trofast, med denna rena och heliga eld, som när eller
fjerran, i glädje eller smärta förblir vår andes ljus
och sällhet.

Man hade aldrig besvarat Roxanes böner och
frågor angående hennes fångenskap; men då hon föll
på den idén, att framställa en eller annan begäran
om någon viss sak, uppfyllde man denna önskan
stundom dagen derpå. På detta sätt hade hon efter någon
tid fått böcker, papper, penna och bläck; och som
menniskan — detta det mjukaste och bildbaraste af
allt skapadt på jorden — är i stånd att småningom
vänja sig vid allt, äfven det mest onaturliga, så
underkastade hon sig slutligen sitt öde på ett sätt, som
man omöjligt skulle kunnat föreställa sig, då man
sett och hört denna lifliga, sprittande, sjelfsvåldiga
lilla varelse några månader förut.

Tiden hade gått på detta sätt. Veckor och
månader hade passerat ... det hade varit höst och
vinter, utan att den arma begrafna hade haft någon
kunskap derom. Hon var icke mer den lifliga,
rosenfärgade, unga flickan ... hon var en blek, aftärd och
lidande skepnad, men hon lefde likväl numera utan
egentlig smärta; ty då fröet, som gror och uppspirar
i det djupa mörkret, snart förtvinar och dör, så vet
menniskoanden att söka och finna ett ljus, hvilket
uppehåller den midt i smärtans och fängelsets natt.

Solen sken åter varm öfver Genèversjöns vackra
stränder; det var vår, och en morgon vaknade
Roxane vid ett ovanligt buller; det tycktes som om
någonting skrapat emot muren, sand och småsten föllo
ned från öfra kanten deraf, och några minuter
derefter inträngde en stråle af dagen genom det mörker,
som nu i flere månader omgifvit henne.

Roxane sprang upp från sin bädd, förblandad,
andlös af bestörtning och glädje.

Skulle hennes befrielse kanske stunda? Hade
hennes mor eller hennes vänner ändtligen funnit
hennes spår? Hon var nära att förlora all sans och
besinning vid denna tanke och uppgaf ett rop af
glädje och förhoppning att i alla händelser höras af
någon deltagande mensklig varelse.

I samma ögonblick nedföll ett papper för
hennes fötter, och hon märkte nu, att både detta och
gruset, hvars fall hon hört, kommit genom ett hål i
hvalfvet, denna öppning, som var sex eller sju tum
i fyrkant, lemnade nu några solstrålar inträde, hon
var icke mera i mörkret, hon kunde se sig omkring
och hon tyckte sig förnimma en fläkt af den friska
vinden der utanför.

Sällheten att känna solens strålar på sitt ansigte,
att inandas den rena ehuru sparsamma luften, som
trängde ned genom hvalfvet, att kunna skilja mellan
dag och natt, öfverväldigade hennes sinnen, hon
sammanknäppte händerna i outsäglig rörelse och glömde
nästan papperet, som ännu låg oläst framför henne.

Ack! det var ingen vän, ingen räddare, som
sändt henne detta; det var samma stil, som hon förut
sett, och biljetten innehöll blott följande ord:

"Försök icka att ropa eller på annat satt begagna
det hål man gjort i ert fängelse, ty vid minsta
bemödande af er till befrielse skall öppningen åter
tillmuras; ni skall dö af hunger, ty man skall då icke
mera kunna ega någon gemenskap med er."

Roxane släppte papperet ur sina händer, ett
par tårar af bedragen väntan rullade utför hennes
kinder, hon pressade handen emot hjertat och böjde
hufvudet med en suck.

Det var icke befrielsen, men det var befrielsen
från den ständiga natten, och hon såg nu äfven att
man genom dörrluckan fördubblat hennes förråd af
allt, hvad hon kunde behöfva för lång tid.

Hvad skulle väl allt detta betyda? Ämnade
man väl lemna henne här åt sitt öde?

Dagen derpå öppnades icke denna lucka, och
sedan aldrig mer. Endast ett stycke bröd, några
frukter och friskt vatten hissades hädanefter ned
genom gluggen i taket, och det var tydligt, att hon
nu fått en annan och mindre deltagande fångvaktare.

*

Och så var äfven förhållandet. Baron Josefs
unga enka, som tillbragt hela vintern i slottet, kunde
icke längre uthärda ensamheten här. De båda

svägerskorna reste tillsammans till Wiesbaden, sedan de
efterskickat familjens juridiska biträde, advokaten
Desor i Genève, och under flere dagar haft med honom
en lång och hemlig öfverläggning.

Mylitta hade derigenom fått full bekräftelse på
förlusten af den familjeklenod, hvarigenom hela det
rika arfvet gick förloradt, blifvit invigd i alla de
hemliga och fåfänga åtgärderna till dess återfinnande
och insett, att markisinnan hade fullkomligt rätt;
deras enighet och tystnad var det sista och möjliga
medlet att lyckas vid begagnandet af det falska bevis,
man lyckats förfärdiga.

De båda damerna lemnade således La Tour de
Peilz, såsom goda vänner och bundsförvandter, af
tvånget förenade i samma önskan och mål; men
innan deras afresa hade Mylitta på ett djerft och
sinnrikt sätt förstått att betrygga sig både i afseende på
sin farliga fånges flykt och hennes vård, utan att
likväl för någon röja hennes namn och tillvaro.

Natten innan afresan skulle företagas, vaknade
den stackars fru Ditt vid att någon lade en kall hand
på hennes panna. Hon slog upp ögonen och såg med
förfäran sin fruktade matmor stå vid sin säng.

Mylittas redan förut bleka och nästan andelika
utseende hade ytterligare genom en konstnärlig
"grimering" blifvit infallet, magert och hemskt; hon var
klädd i sin långa, hvita nattrock hvari hushållerskan
redan flere gånger sett henne, men nu var den
sammanbunden omkring lifvet med ett långt, groft rep,
som hängde ned till fötterna, hon höll ett ljus i
handen och stod tyst och orörlig, fixerande med stela,
glanslösa ögon den olyckliga gamla qvinnan, som,
halfdöd af förskräckelse, knappt vågade andas och
ännu mindre röra sig.

Slutligen sade den förmenta hexan med långsam,
hotfull röst och utsträckt hand:

"Vill du lefva eller dö? Svara!"

"Jag skulle väl vilja lefva... om ... om jag
får ..." stammade den förvirrade gamla qvinnan med
nästan komisk förskräckelse.

"Både ditt timliga och eviga lif beror af din
lydnad," återtog Mylitta högtidligt. "Svär att noga
och med obrottslig tystnad fullgöra mina befallningar,
eller vänta min närvaro och mitt straff hvar enda
natt, tills jag plågat själen ur kroppen på dig och
tar den med mig dit, hvarifrån jag kommer och dit
jag ständigt skall återvända, om du icke lyder och
hjelper mig att frälsa oss båda derifrån."

"Sätt dig upp och uttala den ed jag förestafvar!"
tillade hon, och hushållerskan lydde darrande och
eftersade, rysande för hvarje ord, det högtidliga löftet
om ovilkorlig lydnad och tystnad.

Då hon slutat satte Mylitta ljuset på bordet,
löste upp repet, öppnade den fina spetsprydda
nattklädningen och visade att hon derunder bar en grof
tagelskjorta, med en skapulär öfver bröstet och en
tung, rostig jernkedja omkring lifvet; de röda fläckar
och strimmor på hals och armar, som skulle
föreställa märken efter gissel och penitens, voro
egentligen endast körsbärssaft ur fru Ditts egna
syltburkar, men den stackars gumman ryste vid deras åsyn,
korsade sig och mumlade ett ave och ett pater och
fäste sina bedjande blickar på skapulären, eller den
heliga yllelappen, hvars underbara verkan hon icke
satte i fråga. Mylitta återtog nu med en helt annan
röst, en röst, hvars milda och rörande klang kom
den uppskrämda hushållerskan att spritta till och
vända sig om, liksom hon trott ännu en person vara
inne i rummet,

"Du tror dig ju känna mig? Du vet ju hvem
jag är? Svara!"

"Alla helgon bevare mig!" suckade fru Ditt.

"Ni är ju min matmor, den höga, välborna
baronessan Rosenhein."

"Ja, jag är så, men djefvulen har tillåtit en af
själarne i skärselden att taga mitt namn och min
skepnad ... I morgon reser denna onda ande bort
härifrån med min kropp och gestalt, men mig sjelf
har den fängslat qvar här djupt under det gamla
östra tornet, der skall jag afvakta dess återkomst,
och till min fångvakterska har hon utsett dig ...
Hvarje qväll, då klockan slagit tio, skall du gå dit ...
Vid södra sidan deraf finner du ett hål i muren invid
tornets fot, lägg örat intill, så hör du der min röst;
men hvad jag än i min nöd och ångest må säga, fråga
eller bedja dig om, så får du aldrig svara ett ord,
blott nedhissa det bröd, det vatten och den mat jag
behöfver, för att uthärda denna penitens och
derigenom befria min arma själ ifrån satans välde ...

"Har du förstått hvad jag sagt? Och påminner
du dig din ed, att för ingen menniska i verlden
yppa allt detta?

"Om du på något sätt bryter mot mina
befallningar, skall jag vid midnatten stå vid din säng som
nu, men jag skall då icke hafva detta utseende, och
du skulle vilja, att hela slottet fölle öfver och gömde
dig för det sällskap, jag medför ... Farväl. Du skall
i morgon finna ett tecken bredvid dig om sanningen
af den syn du nu haft, och vigten af den ed du
svurit."

Mylitta vände sig om, blåste ut ljuset och
försvann i mörkret, och den arma, halft ihjälskrämda
fru Ditt tyckte sig höra ett skramlande af kedjor,
ett pustande och suckande i rummet, som om en hel
legion af onda andar farit derigenom, och stelnad af
skräck, föll hon ned på sin säng och gömde hufvudet
under täcket i dödlig förvirring och fasa.

Man kan visserligen tycka, att ingen klok
menniska bort kunna skrämmas af detta löjliga uppträde;
men det är ju icke länge sedan man här i Sverige
berättade, helt allvarsamt, såsom en sann, uppbygglig
och religiös historia, hur satan i form af 'stora spikar'
utkom ur en stackars syndares kropp vid en
undergörande prests besvärjelser; och för ett halft sekel
sedan var det ännu mera lätt att nyttja vidskepelsen
hos enfaldigt folk till bedrägerier och såsom medel
för enskilda olika intressen.

Mylittas upptåg var fullkomligt
öfverensstämmande med fru Ditts religiösa föreställningar, och då
den enfaldiga gumman morgonen derpå, midt för sin
säng på väggen, såg den jernkedja upphängd, hvilken
hon om natten sett omkring sin olyckliga, fördömda
och spökande matmors lif, ansåg hon saken
fullkomligt bekräftad och underkastade sig villigt den hemliga
medverkan man fordrat, till en osalig själs slutliga
frälsning och ro.

Tidigt samma morgon hade Mylitta borttagit ett
par lösa stenar, som hon upptäckt ända nere vid
jorden i tornets mur, och skaffade derigenom sin fånge
luft och ljus, medan hon på samma gång undvek att
göra den rätta ingången till fängelset bekant för
någon annan och som terrassen var otillgänglig
utifrån, sedan porten åt sjön blifvit tillspikad, fruktade
hon ingen upptäckt, i synnerhet sedan hon genom
hotelsen att tillmura hålet och lemna Roxane
hjelplös åt sitt öde skrämt denna ifrån alla försök att
tillkalla hjelp, hvilka äfven troligen skulle varit
fåfänga, då slottet ligger helt ensamt utom staden och
har intet annat hus och ingen väg i närheten.

Der fanns nu, sedan de båda fruntimren rest,
ingen mera qvar än fru Ditt och hennes enfaldiga
piga Marthe, ty baron Josefs gamle kammartjenare
hade länge sedan blifvit afskedad.

Marthe var en stackars bondflicka — ännu
dummare och okunnigare än sin matmor — hon skulle
varit ännu lättare att bedraga och beherska än
hushållerskan; och Mylitta for sin väg, fullkomligt lugn
vid tanken på dessa båda qvinnor, som nu voro slottets
enda synliga invånare.

*

</chapter>

<chapter name="22.">
<h1>22.</h1>

Då Mylitta lemnat slottet, och fru Ditt blef den
stackars Roxanes fångvakterska, inträffade en
märkbar förändring i hennes vård. Hon fann med den
iakttagelseförmåga, som hvarje fånge snart ernår, att
hon nu berodde af en känslolös och likgiltig varelse,
hvars mekaniska handlingar icke medgåfvo hopp om
någonting och voro lika osäkra och oberäkneliga, som
vindens fläkt eller solens sken den ena dagen eller
den andra.

"Som vinden eller solen," upprepade Roxane
helt tyst med ett stilla svärmeri. "Ja, just så, ty
den okända varelse, af hvars förmenta godtycke jag
beror och lefver, den lefver sjelf genom samma kraft
och vilja, som solen och vinden."

Den unga flickan lutade hufvudet i händerna
och försjönk i tankar — tankar af en sällsamt mild
och ljuf undergifvenhet, en slags egendomlig fatalism,
sådan som under sorgens skymning spirar upp i
menniskornas sinnen, liksom de fina, mjuka algerna på
den dunkla sjöbottnen, eller mögelsvampens
konstrika väfnad i källarhvalfvets mörker.

Det finns en verld i hafvets afgrund och jordens
djup, i solens strålar och i nattens mörker, en verld
i glädje och en verld i sorg, men orsakerna till
glädjens liksom smärtans känslor kunna vexla, vidgas
eller inskränkas till en otrolig grad.

Allt hvad verlden fordom kunnat bjuda Roxane
af lycka och njutning, skulle icke kunnat skänka
henne större fröjd eller gjort henne mera tacksam än
den sten, som man lossat ur hvalfvet i hennes
fängelse för att låta dagsljuset intränga dit.

Hon hade nu i tio månader lefvat i denna graf,
och hon var nästan lika oigenkänlig till kroppen som
till själen.

De mörka, förr så eldiga ögonen, som vexlade
uttryck i hvarje minut och kastade gnistor af
skalkaktighet, lif och trotsigt mod omkring sig, de voro
nu insjunkna, drömmande och matta eller glänsande
af feberns eld; den varma, bruna hyn var gul som
vax, och läpparnes friska, fylliga rosor flydda, medan
den starka, smidiga och ungdomsfriska kroppen blifvit
mager, svag och lutande.

Utan att förut ega någon kunskap om tillvaron
af det hvalf, der hon var innesluten, trodde Roxane
likväl stundom, att hon befann sig qvar i sin onkels
slott, ty hon tyckte sig ibland höra vågornas buller
emot stranden och förstod, att man icke utan att
upptäckas skulle kunnat bortföra henne.

Upptäckten, att den qvinna, hon i Paris sett
under så afskyvärda förhållanden, nu var hennes
onkels hustru, hade väckt Roxanes bestörtning och
förskräckelse, men hon påminde sig likväl, att det var
denna qvinna, som nu räddat hennes lif och troligen
äfven hon som, midt under all sin grymhet, sökt att
göra hennes fängelse så drägligt som möjligt, och hon
kände derför nästan en känsla af välvilja emot henne.

Med temlig noggrannhet hade hon gissat till
händelserna i slottet efter sitt försvinnande och
förestälde sig mycket riktigt Elisas bestörtning, sorg och
slutliga afresa; att ingen, utom de båda
brottslingarne, visste om hennes fångenskap var naturligt,
och hon förestälde sig att samme man, som velat
döda henne, nu var hennes fångvaktare; äfven utan
den varning hon fått, skulle således fruktan för denne
hafva afhållit henne ifrån att våga något försök att
gifva sig tillkänna för husets möjligen andra
invånare.

Stundom förkastade hon likväl tanken att hon
ännu befann sig i la Tour, ty det syntes henne
omöjligt, att man då icke skulle hafva funnit och befriat
henne.

Tio månader hade fordom i pensionen i Paris
synts henne som en mycket lång tid, och man skulle

tro, att tio månader i ett fängelse måste synas henne
som en evighet; emellertid förestälde hon sig knappt
att denna tid hade passerat, ty genom en besynnerlig
anomali förekommer oss den enformiga tiden i 
längden kortare än den, som hvarje dag medför
förändring och nya intryck.

Dessutom hade Roxane, med qvinnans naturliga
böjlighet och ordningssinne, sökt att indela sin tid
för att liksom styckevis kunna framsläpa dess
förkrossande börda; hon skref en egendomlig själens
dagbok och läste flere gånger om de böcker hon fått,
antingen de verkligen förtjente det eller icke, och
för öfrigt hade hon äfven sina öfverraskningar, sina
små nöjen och glädjeämnen; än föllo några
kringflygande blad eller en halfvissnad blomma ifrån
fläderbusken vid muren in till henne genom den trånga
öppningen, än såg hon en fjäril fladdra mellan
grässtråna och nässlorna der uppe omkring gluggen, och
en gång — o, fröjd utan like! — föll en liten
fågelunge, förirrad ur sitt bo mellan stenarne i det gamla
tornet, ned genom hennes trånga fönster.

Han hade icke skadat sig, men förvirrad af
mörkret der nere, som för hans solvända ögon var
ogenomträngligt, låg han orörlig.

Den unga flickans länge återhållna känslor af
ömhet vaknade vid denna syn med häftighet; hon
tryckte den förskräckta fågeln till sina läppar, till
sitt hjerta och öfversköljde honom nästan med sina
tårar, under det hon tyckte sig vilja ropa högt af
fröjd och tacksamhet vid den länge saknade åsynen
af en lefvande varelse.

Ändtligen kände hon ett annat hjerta än sitt
eget klappa, och ensligheten omkring henne skulle
nu icke kännas så tryckande.

Hon smekte varsamt med sina hvita, smala fingrar
hans vackra fjädrar, hon bar honom fram i den
solstråle, som några ögonblick föll genom muren, och
såg med förtjusning hans öppna, klara ögon blicka
på henne.


Hvilka omsorger, hvilka planer och bemödanden
ifrån detta ögonblick att bevara det lilla dyrbara lif,
som skulle förljufva hennes eget och som syntes
henne långt vigtigare än detta! Hela denna dag var
en fest af glädje och sinnesrörelse, af vaksamhet
och hopp.

Arma Roxane! I jordens djup så väl som på dess
yta gälla samma lagar; de rubbas icke, de gäckas
icke ens för en enda dag ...

Ju högre fröjd, dess större smärta; se der deras
oundvikliga dom. Hvad vi vinna i glädje, njutning
och själfullhet, det gälda vi åter i oändligt lidande.
Den ena känslans höjd betingar just den andras; och
detta är en tröst, på samma gång som det är bittert.

Morgonen derpå var fågeln död. Med mindre
förmåga att <i>njuta</i> lifvet än Roxane, hade han också
undgått hennes <i>lidande</i>. Då hon i långa månader
kunnat uthärda mörkret, ensamheten och saknaden
af dem, hon älskade, kunde han icke ett enda dygn
undvara moderns varma, skyddande vinge och solens ljus.

Roxane hade knappt kunnat sofva om natten
af oro för sin vunna skatt, och den första
sparsamma strålen af dagen väckte henne.

Hon sprang upp med en spänstighet och kraft,
som hon icke känt sedan sitt inspärrande, och
skyndade fram till muren under gluggen, der hon så
omsorgsfullt beredt honom ett läger.

Ack! han låg der väl qvar, men ögonen, som i
går voro så klara, de voro nu slutna och insjunkna,
vingarne voro utbredda som till flykt, och de små,
stela fötterna utsträckta.

Roxane uppgaf ett sönderslitande rop och föll
ned bredvid honom, öfverväldigad af bitterheten i
sitt svikna hopp.

Den smärta, hon kände, var nästan jemförlig med
den, hon skulle känt, om det varit hennes eget barn,
som legat dödt framför henne, ty med hennes sorg
blandade sig genast den nyväckta kärlekens
oegennyttiga tillfredsställelse öfver den lilla varelsens
besparade lidande i det onaturliga läge, hvarur hon
icke förmått att befria honom.

Fågeln tycktes blott ha kommit för att pröfva
hennes tålamod och lugn, först genom glädjen och.
sedan genom sorgen; och timmar och dagar förgingo
i djup och bitter nedslagenhet.

Det inträdde en period för Roxane af dyster
apati, som i förening med den numera magra kosten
— hvilken till och med i följd af Stjernes ankomst
till slottet, och fru Ditts fruktan för upptäckt, ofta
alldeles uteblef — gjorde den unga flickans
försvagade krafter ännu mindre. Hon kunde icke längre
motstå själens och kroppens förenade lidande och
förmådde snart icke mer lemna sin bädd, der hon, i
feberyrsel eller dvala, känslolös tillbragte både natt
och dag.

*

Det var då, som Stjerne der uppe i kabinettet,
under det han missmodig och bedröfvad tänkte på
henne, som han ansåg förlorad, med ens tyckte sig
höra andar hviska i sitt öra.

Det var emellertid en ljuf, sorgsen och matt
stämma, liknande susningen af vinden en sommarqväll,
men som likväl tydligt och klart uttalade dessa ord:

<poem>»Heureux, heureux mille fois
L'enfant qne Seigneur rend docile à ses lois!»</poem>

Alf hade aldrig hört denna vers af Pascal, och
han uppfattade nu knappt dess innehåll; han
igenkände endast Roxanes röst, och detta var nog att
väcka hans bestörtning.

Nu tystnade denna hemlighetsfulla stämma och
upplöste sig i en suck, som tycktes utandats tätt
invid hans öra, och illusionen var så stark, att Alf
nästan tyckte sig känna hennes andedrägt fläkta på
sin kind.

I nästa ögonblick rusade han upp som en
galning, utropande med ett slags skrik, der glädjen och
smärtan stredo:

"Roxane! Roxane, du är här! ... Och jag skall
finna dig, om jag också måste sten för sten nedrifva
detta gamla olyckliga slott ..."

I feberyrsel, utan medvetande, hade Roxane i
sitt dunkla fängelse, djupt under jorden, hviskat dens
namn, som varit hennes unga hjertas första och enda
kärlek, och med hufvudet lutadt emot muren
bredvid sin bädd, mekaniskt upprepat den vers, som
blifvit hennes favorittanke och som Alf hört.

Hur var det emellertid möjligt att i ett rum af
slottets andra våning höra hviskningar ifrån dess
djupa fängelsehvalf?

Ingenting är enklare, det veta vi; och forntidens
grymma och listiga riddare och borgherrar visste det
äfven, då de byggde sina slott med hemliga talrör i
murarna, vanligen för att skrämma eller utspionera
sina fångar.

Då Stjerne öfvervunnit den första känslan af
bestörtning, skyndade han hastigt ned tillbaka i sin
sängkammare efter ljus, och började undersöka väggen,
emot hvilken han händelsevis lutat hufvudet.

Den var beklädd med tjocka, flere gånger
påklistrade papperstapeter, men man förstod då icke att
spänna dem som nu öfver muren, utan de voro
fästade med små spikar och hade i följd deraf lossnat
der och hvar, och just öfver soffan var en lång remna,
der man kunde se sjelfva väggen.

Alf ref undan tapeten och fann, att murbruket
eller rappningen öfver stenarna på flere ställen var
bortfallet strax uppöfver boiseringen, som räckte ett
par alnar ifrån golfvet.

I sin ifver och häftighet trodde han först, att
här fanns en dörr, och stötte med eldgaffeln undan
leret ännu mer rundt omkring det ställe, der soffan
stått. Han fann emellertid endast ett litet hål, der
en sten i muren saknades, och då han undersöker

detta, upptäcker han ett järnrör, som liknade dem'
man nu anbringar att leda rök, gas eller vatten, och
som här troligen varit ämnadt att föra hemliga
meddelanden till eller från de brottsliga eller olyckliga,
som försmäktade under det gamla tornet.

Hemligheten var nu upptäckt, det var genom
detta, troligen för alla slottets invånare okända,
språkrör, som han hört Roxanes röst, då han suttit
med hufvudet emot väggen, just der tapeten lossnat.

Det var således ingen dröm, ingen fantastisk
villa, då han hört henne uttala hans namn, och
darrande af sinnesrörelse och oro öfver den skrämsel,
han kanske i början skulle förorsaka, om hon hörde
honom, närmade han sina läppar till röret och
ropade henne.

Allt var emellertid tyst; intet svar återfördes till
hans lyssnande öra, och full af ängslan ropade han
ännu en gång, föreställande sig, att man kanske icke
hörde der nere, utan att befinna sig helt nära, der
röret befann sig.

Roxane låg emellertid sjuk och orörlig på sin
bädd. Hon uppfångade verkligen Alfs röst, som trängde
ned till henne, men febern gjorde henne utan all
reflexionsförmåga, och ljudet af denna älskade röst,
hvarom hon tusen gånger hade drömt, blandade sig
nu endast i hennes orediga fantasier.

Fåfängt lyssnade Alf med en oro, som tycktes
hämma hans hjertas slag, det kom intet mera
budskap ifrån den arma begrafna, och slutligen rusade
han, utom sig, i vild brådska ned för att knacka på
fru Ditts dörr.

Klockan var två på natten; hushållerskan for
förskräckt upp ur sin sömn, men vågade, vid minnet
af sina nattliga äfventyr, hvarken röra sig eller svara
på hans rop.

Hon höll ihop ögonen med ett slags förtviflans
trots, för att åtminstone i det längsta kunna
undkomma åsynen af de spökerier, hvaraf hon nu åter
trodde sig vara omgifven genom sin ofrivilliga

försummelse, eller oriktiga uppfattning af den
förfärliga baronessans föreskrifter.

"Öppna, fru Ditt! Öppna genast!" ropade Alf
med häftig och upprörd röst. "Det är jag, doktor
Stjerne, som måste tala med er."

Vid ljudet af denna stämma, som hon väl
igenkände, lugnade sig den stackars gumman, och i
förmodan att elden var lös eller någon annan olycka
timat skyndade hon att kasta kläderna på sig och
öppna dörren.

"Fru Ditt," sade Stjerne, så snart han fick se
den yrvakna hushållerskans förvirrade fysionomi, "jag
har något mycket vigtigt att säga er. Fröken Roxane,
som jag kommit hit för att söka, hon är här; hon
finns i detta slott."

"Åh, bevara mig! Har hon återkommit i natt?"
sade hushållerskan, som icke fann den saken så
utomordentligt märkvärdig.

"Nej, hon har icke återkommit; hon har alltid
varit här," återtog Alf, bemödande sig att tala lugnt,
ehuru hans röst emot hans vilja darrade af
sinnesrörelse och otålighet.

"Här? Hvad säger ni? Fröken Roxane, som man
trodde vara drunknad?"

"Ja, hon lefver, hon finns gömd någonstädes här
i slottet. Kom med mig, kom!"

Han fattade fru Ditts arm och drog den
motsträfviga gumman, som började tvifla på hans
förstånd, med sig uppför trapporna och stod snart med
henne i det hemlighetsfulla kabinettet.

"Se här!" fortfor han, pekande på väggen, "här
finns ett språkrör i muren, och genom detta rör har
jag hört fröken Roxane tala ... hon måste således
finnas här, men hvar? ... Jag har gått igenom alla
rum, jag har undersökt hvarje vrå i slottet redan
för länge sedan; öfverallt ar tomt; det återstår endast
källarhvalfven, och ni måste följa mig dit."

Han hade talat så häftigt, trots alla sina
bemödanden att visa sig kall och lugn, och hans blick
var så gnistrande af vrede och hot, att fru Ditt
skulle ha flytt för länge sedan, om han icke allt
jemt hade fasthållit henne.

"I källarhvalfven?" hviskade hon förfärad. "Hur
kan ni tro, att någon menniska skulle kunna lefva
der, utan att man visste derom?"

"Jag tror också, att ni mycket väl vet, hvar
hon finns ... Ett afskyvärdt brott har här blifvit
begånget ... den unga flickan hålles fången här, och ni
skall i ögonblicket föra mig till henne."

"Store Gud! ... Jag tror ni yrar," mumlade
hushållerskan med en min af så mycken ångest och oskuld,
att Alf ett ögonblick blef villrådig och fortfor med
mindre häftighet, i det han släppte fru Ditts arm
och gick att stänga dörren, hvars nyckel han stoppade
i fickan.

"Hör mig nu noga, fru Ditt, och var öfvertygad,
att ni sjelf icke kommer ur detta rum, innan ni
uppriktigt besvarat mina frågor ... Lugna er, jag tänker
icke göra er något ondt; men säg mig allra först ...
hvad företar ni er om qvällarne, sedan klockan slagit
tio, här uppe i korridoren, der jag hört er öppna och
stänga en dörr, och hvarför nekade ni att ha gått
genom denna dörr, då jag frågade er derom?"

Fru Ditt hade sjunkit ned på en stol, hon
knäppte ihop sina händer och tillslöt ögonen med en
min, som om hon ville undvika att både höra och
se, böjde ned hufvudet, drog sjalen upp öfver öronen
och teg.

"Vill ni icke svara mig?" återtog Stjerne.

Samma tystnad. Den olyckliga gumman liknade
en snigel, som krupit in i sitt skal och trotsar alla
bemödanden, man gör att få ut honom ... och Alf
bet tänderna samman af förbittring och otålighet,
och ställande sig hotfullt framför henne, sade han
upprörd:

"Ni tiger ... och således anser jag er medskyldig
till det brott, som jag i alla händelser snart skall
upptäcka. Ni vet, att Roxane är här, och ni skall icke

undgå det straff, som allra först kommer att drabba
er ... Jag går nu att ensam undersöka källrarne,
och om jag icke finner henne, anmäler jag saken
genast hos myndigheterna i Vevey, för att skaffa mig
biträde, och då jag nu är säker, att den försvunna
unga flickan hålles fången här, skola vi förr nedrifva
dessa gamla murar, än jag lemnar henne att förgås
derunder ... Hvad er angår, så kommer ni att stanna
instängd här, tills ni får utbyta detta rum emot
stadshäktet."

"Vänta!" utropade fru Ditt beslutsamt, "vänta
ett ögonblick!"

"Nå väl, har ni besinnat er? Vill ni säga mig
sanningen?"

"Ack!... ack, om jag säger er sanningen, så tror
ni mig icke ... ni ådrar både mig och er sjelf evig
ofärd och fördömelse," pustade gumman och vred sina
händer i villrådighet och ångest.

"Tig eller tala, hvilket ni vill ... Jag ser att
min förmodan är riktig, och ni skall icke undgå det
straff, ni förtjenar ..."

"Ni misstar er ... ni vet icke hvad ni säger ...
Det är icke fröken Roxane, som ni hört ..."

"Inte Roxane?" utropade Stjerne bestört; "men
jag igenkände ju hennes röst?"

"Ack, herre Gud! vet ni då icke, att satan kan
antaga hvilken röst, han vill?"

"Satan! ... Är ni ifrån förståndet eller vill ni
inbilla mig, att det är satan, som talat genom
detta rör?"

"Om det icke är han sjelf, så är det en olycklig
själ, som ännu är i hans våld ... Rädda mig, rädda
er sjelf ifrån förbannelse; bry er icke om den
olyckliga, som med fångenskap och botgöring söker undgå
fördömelsen ... Res er väg, lemna henne i ro och
tänk aldrig mer på detta gamla slott!" utropade fru
Ditt med sammanknäppta händer och den
bedröfligaste uppsyn i verlden.


"Hvad pratar ni för nonsens?" återtog Stjerne,
öfverraskad af hennes ord, hvilka väckte en hastig
och förfärlig tanke inom honom, att Roxane
möjligen förlorat förståndet och instängt sig sjelfvilligt.

"Här finns således i alla händelser en fånge, och
det är utan tvifvel denna, ni besökt om qvällarne,
då ni smugit er utför trappan?"

Fru Ditt teg och böjde åter ned hufvudet.

"Och om det icke är Roxane, hvem är då denna
olyckliga, hvarom ni talar?"

"Det är min matmor, baronessan Rosenhein."

Alf spratt till, som om man afskjutit en pistol
vid hans öra. Hvad var meningen med denna
sällsamma lögn?

"Baronessan Rosenhein, er matmor och baron
Josefs enka?" frågade han förvånad.

"Ja, man kallar henne så," hviskade fru Ditt
ängsligt.

"Antingen är ni galen, eller är ni den
besynnerligaste ränkmakerska, jag någonsin kunnat föreställa
mig ... baronessan Rosenhein är nu i Wiesbaden, jag
talade vid henne der för mindre än en månad sedan."

Hushållerskan suckade blott och tillslöt ögonen.

"Tala sanning för mig, eller tig, och jag går för
att sjelf söka den," fortfor Alf otåligt.

"Jag har redan sagt er allt för mycket ... jag
har ingen räddning att hoppas, om icke den heliga
jungfrun vill stå mig bi ... ni må sjelf döma om min
belägenhet," sade fru Ditt ändtligen, bragt till det
yttersta, och upprepade sedan, under ångestfulla
suckar och beskärmelser, för den förvånade Alf
historien om sin spökande matmor, hvars själ hon trodde
innesluten i det gamla förfallna tornet.

Hennes uppmärksamme och bestörte åhörare, som
icke ett ögonblick kunde betvifla att den arma Roxane
var detta instängda offer, visste icke, hvilketdera var
mest förvånande, Mylittas grymhet och list eller
hushållerskans vidskepelse och dumhet.

*


Fru Ditts berättelse var slut, och Stjernes
högtidliga och allvarsamma försäkran, att hon var
bedragen af sin listiga matmor, och att det icke var
någon annan än Roxane de Sarassin, till hvilken hon
hvarje qväll burit bröd och vatten, gjorde tydligen
intryck på den skrämda och tvekande qvinnan.

Det var emellertid med obetvinglig motvilja och
bäfvan, hon förde honom med sig utför trappan till
terrassen och visade honom den trånga öppningen
vid tornets fot, hvarigenom hon nedsläppt fångens kost.

"Hur har hon emellertid kommit hit? ... Det
måste finnas en ingång till detta hvalf," sade Stjerne,
som, försedd med en lykta, hvilken hushållerskan
hemtat, rysande lutade sig ned, för att lyssna vid
hålet, som var gömdt under de höga nässlorna, gruset
och stenarne deromkring.

"Jag vet icke om någon annan ingång, men jag
vill gerna hjelpa er att söka derefter, om ni blott
vill vänta, tills det blir dager," hviskade hon, ännu
icke fullkomligt lugnad med afseende på den onda
anden, hvars hemliga botöfning hon trodde sig hafva
stört och förrådt.

"Det är godt; och om jag sjelf icke innan dager
funnit ingången, så skall jag taga er hjelp i anspråk;
gå nu emellertid tillbaka till er säng och lyckönska
er, att fruktan för den menskliga rättvisan denna
gång besegrat er skräck för djeflar och troll ... Se
så, gif mig lyktan och alla nycklarne der, jag vill
nu gå ned i källarne, der gången till tornet likväl
troligen finns."

"Om ni tillåter, så vill jag vänta och gå
tillbaka i ert sällskap," sade hushållerskan, som icke
vågade ensam i mörkret begifva sig till sitt rum.

"Som ni vill, men jag ämnar först undersöka
sjelfva tornet här; kanhända nedgången finns närmare,
än vi tro."

Stjerne sköt upp den olåsta porten till tornets
nedre rum, der han snart öfvertygat sig att
ingenting annat fanns än en förstörd vindeltrappa, som
förde uppåt till de öfre rummen, hvilka numera voro
oåtkomliga, och han gick derföre tillbaka in i slottet
med den missmodiga och oroliga fru Ditt, som var
mycket osäker, om hon icke i alla fall af två onda
ting just valt det värsta.

Då Alf slutligen fåfängt undersökt
källarhvalfven, der vinfat, cidertunnor och matvaror af flere
slag voro de enda föremål han fann, stannade han
ängslig och tankfull, med det utbrända ljuset i lyktan
framför sig vid dörren till sitt eget rum.

Han kände sig upprörd och nedslagen på ett
sätt, som icke tillät honom att använda hela sin
tankekraft. Öfvertygelsen att vara Roxane så nära,
utan att kunna finna och befria henne, gjorde honom
ursinnig; kanhända var hvarje minut dyrbar för
hennes helsa och lif, och vid tanken på det lidande,
nästan döende, uttrycket i den röst han hört förlorade
han all sjelfbeherskning.

Plötsligt föll en tanke honom in. Han påminde
sig hur historien bevarar otaliga berättelser och
tankesätt från den tid, då detta gamla slott med dess
torn och fängelsehvalf bygdes: huru man då brukade
osedd lyssna till sina fångars klagan eller
oförsigtiga ord och i hemlighet besöka dem.
Språkröret, som ännu fanns qvar ifrån kabinettet till det
underjordiska hvalfvet, vittnade tydligt derom, och
bredvid detta fanns kanhända äfven en annan
kommunikation. Denna fullkomligt riktiga förmodan lät
honom skynda uppför trappan och börja en ny och
mera noggrann undersökning i rummet.

Då han första gången borttog tapeten, hade det
stora kopparsticket med sin tunga ram blifvit orördt
och väggen derunder oskadad; nu var hans första
omsorg att lyfta taflan ned ifrån dess spikar, och
dervid upptäckte hans nu mera skärpta och vaksamma
blickar den lilla mässingsrigeln, som Mylitta, påflugen
och odygdig som en apa, händelsevis äfven hade
upptäckt, redan innan hon ville på något sätt begagna
sig deraf.
Ingången var således funnen, dörren i väggen
öppnades, och Alf såg med glädje den mörka och
branta trappan i muren, som han fruktat att få söka
ännu länge.

Dagen började nu gry, men der nere var svart
som i en brunn. Han hade emellertid försett sig
med ljus och stod inom några minuter vid den stora,
jernbeslagna dörren, hvars nyckel Mylitta icke kunnat,
och icke heller brytt sig om att urtaga och som,
fastrostad och numera omöjlig att omvrida, sitter ännu
i dag i denna dörr, hvilken kanske fordom stängt
mer än en olycklig varelse ifrån lifvet och friheten.

Med solens första stråle, hvars ljusning smög sig
in genom öppningen i hvalfvet, stod Alf tyst och
förkrossad vid Roxanes bädd och beskådade den
likbleka, orörliga unga flickan nästan med samma känslor,
hvarmed hon kort förut betraktat den döda
fågelungen.

Han hade återfunnit henne, kanhända endast för
att se henne dö.

Ett par timmar derefter skref han följande bref
till miss Elisa Douglietz i Wiesbaden:

Miss Elisa!

Jag har återfunnit Roxane döende. Om ni älskar
henne och vill rädda hennes lif, så res genast hit.
Hon behöfver en systers ömhet och omvårdnad. Nämn
emellertid ingenting åt fru Sarassin, det vore grymt
att ingifva henne ett hopp, som kanske blir sviket.

<i>Alf Stjerne</i>."

Det var detta bref, som Elisa mottagit i samma
ögonblick, som hon återkom ifrån mötet med lord
Hawerfield i brunnsparken.

<i>Slut på fjerde afdelningen</i>.

*

</chapter>
<chapter name="Femte afdelningen. 23.">
<h1>Femte afdelningen.</h1>

<h1>23.</h1>

Elisa hade redan långt förut bestämt sig att
återvända till Sverige ifrån sin långa och
egendomliga pilgrimsfärd; och den sista eftergiften för hennes
kärlek och hennes försvunna förhoppningar var det
möte med Hawerfield, hon hade begärt.

Detta möte hade till fullo bekräftat hennes egna
iakttagelser; och mer än någonsin öfvertygad om den
olyckliga stolthet och fåfänga, som var hans
hufvudfel, lyckönskade hon sig att ännu i sista ögonblicket
hafva kunnat förblifva okänd och derigenom besparat
dem båda en pinsam förödmjukelse.

Den förskjutna flickan, utan börd och
rikedom, ämnade nu tyst och ödmjuk återvända till sin
ensamhet i den gamla fasterns stuga, utan att
fullfölja sin hemliga plan att genom den bildning, det
utvecklade förstånd och den verldsvana, hon
förvärfvat sig, söka besegra Astleys fördomar, oaktadt
hon ganska väl märkt att hon genast under deras
korta samtal fängslat hans uppmärksamhet och
intresse.

Hon visste ju emellertid att han mindes henne
med ömhet, att han kanske älskade henne ännu, men
att, som han sjelf uttryckte sig, den sårade fåfängans
pinande stygn skulle följa honom till och med i
kärlekens armar. Hon lemnade honom derför för alltid,
erkännande oöfverstigligheten af den mur, som skilde
dem åt.


Doktor Stjernes bref förändrade emellertid hennes
resa. Hon hade redan qvällen förut tagit afsked af
fru Sarassin, och ehuru hon icke fullt gillade Alfs
begäran, att lemna modern i okunnighet om dotterns
tillstånd, ville hon likväl såsom osäker derom
ingenting nämna och for ifrån Wiesbaden helt tidigt, som
hon ämnat, utan att tala med någon; men i stället
att gå ombord på den ångbåt, som gick åt norr utför
Rhen, följde hon den, som gick söderut uppför floden.

Hawerfield hade emellertid, till sin egen
obeskrifliga förvåning, af mötet med Elisa blifvit
upprörd och störd i sin liknöjdhet. Hans nationella
spleen hade fått en sällsam diversion, och hans
tankar återvände nu med en nästan retsam envishet till
denna qvinna, som så öppet, så okonstladt och så
lugnt erkände sig älska honom och med detsamma
lemnade honom för alltid.

Han kunde likväl icke afhålla sig ifrån ett
öfverlägset och sarkastiskt småleende vid denna sista tanke,
ty ingenting var mer naturligt och troligt, än att
denna flykt, ifall den ens verkstäldes, icke skulle
blifva långvarig.

Då han derför dagen derpå lät presentera sig
för fru Sarassin och fick veta att hennes
sällskapsdam redan var borta, blef han helt förundrad och
när, vid hans likgiltiga fråga hvart hon rest,
markisinnan svarade, att Elisa återvändt till sitt hem,
men att hon helt och hållet glömt att göra sig
underrättad hvar detta hem var beläget, kände han sig
lika harmsen som öfverraskad.

Det ligger en makt i intelligensen, i det
öfverlägsna förståndet, som är oemotståndlig, det veta och
erkänna vi alla; men det ligger äfven en makt i det
otillförlitliga, fängslande och tjusande <i>geniet</i>, hvarpå
vi kanske icke tänkt. Det är detta, som ofta gör
till och med fula qvinnor hänförande och som, utan
att männen ens veta derom eller reflektera deröfver,
tilldrar sig deras intresse med sällsam makt,
oberoende af kärleken och till och med af åldern.

Nästan hvarje snillrik skald, författare eller i
tankens verld utmärkt man har egt — icke en
älskarinna, hvilket vore ingenting anmärkningsvärdt —
men en genialisk <i>qvinlig vän</i>; ty det qvinliga geniet
eger just egenskapen att komplettera männens sträfva
och djupsinniga intelligens; den hemlighetsfulla
tjusningsgåfva, som kärleksgudinnan fordom ansågs meddela
vissa af sina älsklingsbarn, bestod kanske just i
geniets eld, åtminstone var det den förnämsta lockelsen
hos Athens hetärer.

Öfver Elisas hela skaplynne, i ljudet af hennes
röst och hennes milda, men fasta sinne låg ett
skimmer af denna eld, som gaf färg och poesi åt hennes
tankar och språk; hon hade alltid egt den, men den
framlyste nu mer förädlad och glänsande, och Astley
erfor snart det lifliga och friska intresse, som en
genialisk qvinna inger och som han icke sedan sin
första ungdom känt.

Han tänkte icke på eller uppfattade icke <i>hvarför</i>
han ihågkom hvarje af Elisas ord, hvarför han nu
först beundrade den hängifvenhet, som osedd och i
hemlighet följt och vakat öfver honom, och
hvarför han längtade att återse henne med en nervös
otålighet.

Emellertid ansåg sig Elisa hafva afslutat sin
räkning med den verld, hvari hon sedan fyra år lefvat;
hon tyckte sig hafva läst den sista sidan af sin
lefnads roman och sett boken hopslagen framför sig i
samma ögonblick, som hon såg porten till hotellet i
Wiesbaden stängas mellan henne och Astley.

Hur ofta skulle hon icke i sitt kommande
ensliga och tysta lif åter öppna denna bok och i
minnet ord för ord genomgå dess blad, för att slutligen
liksom nu stanna vid den egentliga behållningen —
öfvertygelsen att ingen annan qvinna skulle få den
plats i hans hjerta, som hon egt; ty hur upphöjd vår
kärlek än är, går den likväl aldrig derhän i
oegennytta, att den önskar se en annan fullkomligt ersätta
oss hos den älskade. I detta fall vore det endast
kärlekens <i>lik</i>, som flutit upp till den allmänna
menniskovänlighetens nivå.

Elisa satt nu vid Roxanes sjukbädd med samma
ömhet och tålamod, hvarmed hon ett år förut suttit
vid lord Hawerfields; och Stjerne, som i samråd med
doktor Pingler anlitat all sin skicklighet och
erfarenhet som läkare, hade likväl ännu icke efter åtta
dagar kunnat bringa redighet och sans i den arma unga
flickans af feberns yrsel förvirrade sinnen; hennes
afmattning och hopplösa tillstånd tycktes nästan
tilltaga för hvarje dag.

Der ungdomens underbara lifskraft ligger bakom
sjukdomens abnormiteter, kan naturen emellertid göra
underverk, och ändtligen randades den dag, då 
Roxanes ögon förlorat feberns eld, och då de matta, men
med rediga och undrande blickar, fästes på Elisas
ansigte, som hon nu först igenkände.

Hon hade lyckligtvis i början glömt, eller ansåg
som en dröm, framkallad af febern, den långa,
fasansfulla fångenskapen, hvars följder varit nära att kosta
henne lifvet. Det var först långt derefter, då 
minnet allt mera klart och hemskt trängde sig på henne,
som hon fick förklaring öfver sin befrielse, och i sin
ordning berättade den tillfällighet, som låtit henne
åhöra den nygifta baronessans och hennes brors
samtal i det olyckliga kabinettet, hvarur hon aldrig
sedan utkom.

När Roxanes sjukdom en gång var bruten,
förbättrades hon snart, och denna tid af konvalescens,
af mildt och långsamt återvändande till lifvet, blef
för den stackars unga flickan en sällhet, som lät hela
hennes själ försmälta i en hymn af glädje och
tacksamhet.

Hvad Stjerne angick, vågade han ännu icke oroa
henne med sin afresa, och han hade både af doktor
Pingler och fru Ditt fordrat en fullkomlig tystnad
om hvad som tilldragit sig i slottet. Hvad den
sistnämnda angick, begärde hon icke bättre än att hålla
saken hemlig, då hon fruktade att antingen på ett
eller annat sätt få efterräkningar derom.

I det rum, som förut varit Roxanes
sängkammare, låg denna nu blek och kraftlös, men med hvarje
andetag insupande den lifgifvande ljumma
sommarluften, som, mättad med törnrosornas doft och
lindblommornas egendomliga, retande arom, strömmade in
genom det öppna fönstret; denna luft, som hon så
länge saknat, och som på samma gång den fylde
hennes lungor, äfven fylde hennes hjerta med ungdomens
och kärlekens lycka, och lät lifvets varma vågor
strömma med allt högre färg genom hennes ådror.

Bredvid hennes säng sitter Elisa i en af de stora
länstolarne och håller en öppen bok i handen; men
hon läser icke, ty hvartill skulle det väl tjena, då
Roxanes blickar halfslutna och drömmande hänga vid
Stjernes klara ögon, och bådas läppar, ehuru stumma,
tyckas utbyta de tankar, ord och löften, hvilka icke
behöfva ljud för att höras och uppfattas af deras
hjertan.

Han har nyss kommit in för att underrätta sig
om sin stackars lilla skyddslings tillstånd och tyckes
nu, der han till hälften knäböjd, sjunkit ned på
mattan framför hennes säng, anse detta lif, som han för
andra gången räddat, såsom sin egendom; han antar
en faderlig ton i sina frågor och ett värdigt lugn i
hållning och blick, men denna aktningsvärda rol blir
snart något sväfvande och slutligen som nu, smälter
den bort i ett outsägligt uttryck af tillbedjande ömhet.

Elisa suckar, då hon ser dessa båda varelser så
lyckliga under det närvarande ögonblickets molnfria
himmel, men vid tanken på Roxanes mor intar henne
en sorglig aning, att äfven mellan dessa hjertan skola
fåfängan och egoismen ställa sig såsom skiljemur.

Från Alfs friska, manliga ansigte sväfva
emellertid Roxanes ögon rundt omkring rummet; hon vill
liksom frossa i njutningen att se sig omgifven af denna
enkla, men fullkomliga komfort, hvilken utgör en
så angenäm kontrast mot minnet af det underjordiska
fängelsets tomma, fuktiga och mörka murar. Hon
tycker, att — solen aldrig haft en sådan glans, att de
gamla kopparsticken på väggen framför henne, med
sina herdinnor och lam, berätta ljufva och leende
idyller, att kattunet i hennes sänggardiner, med
brokiga blommor och flaxande fåglar, är det vackraste
hon någonsin sett, att spegeln, med sina slipade
stjernor kring kanten och sin flygande genius i en blå
medaljong, återger alltsammans ännu mer förskönadt,
och att Elisa och Alf, midt i denna förtjusande, lugna
och trygga omgifning, synas heliga och
tillbedjansvärda som englar på en altartafla.

Hvarje fläkt från fönstret tillför henne liksom
en bukett af vällukter, burna på den friska sjöluftens
vingar, och fågelqvittret på terrassen utanför blandar
sig med vågornas sqvalp emot stranden, under det
löfvens rörliga skuggor höja och sänka sig med
susningen i trädens grenar.

Ack! hvem har icke, liksom Roxane, någon gång,
med hjertat skälfvande af rörelse, känt sig återvända
från plågornas och dödens mörker och ångest, för att
stilla och andlös lyssna till lifvets urverk, som åter
blifvit satt i gång ... Den ytterliga känsligheten,
vekheten och det sällsamma lugnet i vårt sinne gifva oss
då en rikedom af tankar och intryck, som stegra
värdet af det lif, vi återfått, och göra konvalescensen
efter en svår sjukdom till en helt egen och afskild,
månskensbegjuten episod i vårt minne, en episod,
som ligger lik en stilla 'lycksalighetens ö' mellan
lifvet och döden.

"Hur svårt är det icke att föreställa sig lifvets
kontraster," hviskade Roxane, fortsättande med ord
de tankar, hvaråt hon länge tyst öfverlemnat sig;
"och att tänka det gamla förfärliga tornet stående så
nära intill detta fridfulla, vackra rum, der jag nu
ser bredvid mig er båda, som jag så högt älskar ..."

"Så ligga likväl ständigt ljus och mörker nära
hvarandra," sade Elisa tankfullt.
"Men om du en dag blir egarinna af detta slott,"
inföll Stferne, "så skall du låta nedrifva detta
afskyvärda stenspöke sedan mörka, förgångna tider."

"Nej, jag skulle då endast låta igenfylla
ingången, men tornet skall stå qvar; det var i dess natt
jag upptäckte ett ljus, som jag kanhända annars aldrig
hade funnit, och der jag lärde mig att, om lifvet i
detta ögonblick syntes mig så skönt, så är det till
största delen derför, att jag vet, att äfven döden kan
vara det," sade Roxane med ett uttryck i sina stora,
svarta ögon, som visade att de intryck hon rönt, och
den lärdom hon fått der nere under jorden, skulle
stanna och bära frukt för hela hennes lefnad.

Elisa böjde sig ned och kysste rörd sin väns
panna, i det hon hviskade:

"Heureux! Heureux mille fois l'enfant que
Seigneur rend docile à ses lois."

"Vet du, jag förstod alls icke de der orden här
uppe i dagsljuset," sade Roxane tankfullt.

"Nej det händer ofta att hjertats rikaste och
dyrbaraste blommor förblifva outslagna midt i lyckans
solsken, men öppnas plötsligt under sorgens natt för
att sprida sin glans och sin lifgifvande doft omkring
oss ..."

"Det förekommer mig, som om jag der nere i
tornet funnit den hemlighetsfulla skatt, hvarom fru
Ditt berättade mig; och som det hade fordrats att Alf
ännu en gång skulle rädda mig ifrån döden, innan
han ville mottaga min kärlek ... Men nu lemnar han
mig icke mera?" tillade hon med en ton af
öfvertygelse och förtröstan, som kom Elisa att vända sig
bort för att icke förråda sitt tvifvel, och Stjerne
att återtaga sin värdiga och faderliga ton, då han
svarade:

"Roxane, jag har ännu ingen rättighet att stanna
hos dig ... Och dessutom väntar mig din mor ...
Ännu en sak tvingar mig att resa, betänk att den
grymma och listiga qvinna, som gjort dig så mycket
ondt, ännu är ostraffad och ..."


"Ack, lemna henne! Lemna henne åt sitt öde! ...
Res icke till henne; undvik hennes grannskap," inföll
Roxane med häftighet och föll ännu blekare af
sinnesrörelse ned emot kudden.

Elisa gjorde ett tecken åt Stjerne, och denne
reste sig upp, i det han sakta förde Roxanes hand
till sina läppar.

"Var lugn, min älskade lilla skyddling," hviskade
han. "Jag reser ingenstädes förr, än du är utom all
fara och sjelf ber mig lemna dig."

"Aldrig, aldrig får du då resa, så länge vi vistas
här i <i>hennes</i> hus och bland <i>hennes</i> tjenare."

"Nej, men snart kan du flyttas till doktor
Pingler, och då du är under hans och Elisas skydd och
vård, reser jag tillbaka till din mor i Wiesbaden ..."

"Ah, hvem är der!" utropade i detsamma
Roxane afbrytande, resande sig på armbågen och
stirrande förskräckt åt fönstret.

De båda fönstren i detta rum lågo utåt
borggården, och Stjerne närmade sig genast för att se,
hvem som skrämt den unga flickan. Han såg likväl
ingen menniska och sade leende:

"Det finns ingen utanför; och om verkligen
någon gick förbi, så var det troligen Marthe."

"Nej, det var icke Marthe, och ingen som gick
förbi; det var någon, som stod stilla och tittade in
öfver jalousierna ... Det var ett blekt ansigte med
stora hemska ögon, lika onkel Josefs då han lefde."

"Men jag ser ju ingen och gårdsporten är
stängd."

"Käraste Roxane, du inbillade dig säkert det der,"
inföll Elisa och lade smekande hennes hufvud intill
sitt bröst, liksom en mor, hvilken lugnar ett sjukt
och oroligt barn — "för att kunna se in i fönstret,
som du säger, skulle det vara en bra lång
menniska ..."

"Jag skall emellertid höra efter, om någon
främmande verkligen varit här," sade Stjerne och gick ut.

Då han några minuter derefter återkom,
berättade han helt lugnt och leende, att det varit en
resande, som promenerat ifrån Vevey och trodde sig
kunna få bese slottsrummen, men som genast aflägsnat
sig, då han hörde att de voro bebodda.

Roxane gjorde ingen anmärkning härom, ingen
talade mera i hennes närvaro om denna, lilla
händelse, men då hon en stund derefter somnat och Alf
träffade Elisa i ett annat rum, sade han allvarsamt:

"Vet ni, Elisa, jag fruktar att den resande, som
Roxane såg titta in genom fönstret var en spion från
baronessan Rosenhein. Fru Ditt berättade att han
frågat, hvem som bodde här, och om doktor Stjerne
ännu fanns här qvar ... Emellertid är sjelfva den
gamla hushållerskan opålitlig och farlig genom sin
rädsla, hvilken låter hvem som helst få makt öfver henne
... Jag vågar knappt lemna er ensamna i edra rum."

Elisa log åt hans öfverdrifna misstankar, men
Stjerne bibehöll sin föreställning, att den långe, bleke
mannen med de stora ögonen kommit hit för att
utforska, hvad som föregick i slottet, och det var med
en oro, hvilken knappt tillät honom gå utom
borggårdens murar, som han bevakade Roxane; han hade
ju också erfarit, att sjelfva de väggar, som inneslöte
henne kunde gömma något hemligt försåt.

I verkligheten var också hans aning riktig, ty
det bleka ansigte, som skrämt den stackars
konvalescenten, tillhörde ingen annan än Daniel Clark,
hvilken Hiram skickat till La Tour för att meddela honom
underrättelser om Stjernes företag och det fruktade
resultatet deraf.

*

</chapter>
<chapter name="24.">
<h1>24.</h1>

Alf hade icke velat oroa Roxane med berättelsen
om sin olyckliga förbindelse med Mylitta, helst han
nu om några dagar hoppades få beviset på deras
lagliga skilsmessa, och han hade ännu mindre velat
upplysa henne om att den egentliga anledningen till hans
resa var just att träffa denna farliga qvinna, som
genom sin hjertlöshet och falskhet väckt ett hämndbegär,
hvilket annars var främmande för hans sinne.

Hvarje dag som hon lemnades att ostörd, såsom
den rika och förnäma friherrinnan Rosenhein hyllas
och smickras af alla, syntes Stjerne vara en oförrätt
emot Roxane, och då han nu visste hvad den unga
flickan upptäckt om hennes föregående lif, var detta
tillräckligt — äfven om hennes senare äktenskap
verkligen befanns lagligt — att i förening med hennes
sista brott lemna henne i hans händer; han kände
sin harm och sin otålighet stegras att ändtligen kunna
kufva detta trotsiga sinne och tvinga henne att fly
för att undvika skandal och det slutliga straffet.

Om han haft någon kunskap om Hiram Thurns
egendomliga affärsbyrå i Newyork, så skulle han
emellertid förstått, att Mylitta alltid kunde förete bevis
för upphäfvandet af sitt första äktenskap om så
fordrades, och om han haft fullt reda på hennes egen
karakter och höjden af hennes djerfhet, så skulle han
också insett, att hon nu, då allt stod på spel, ämnade
trotsa alla andra anklagelser än den enda, som
beröfvade henne rättigheten till arfvet, nämligen
anklagelsen för tvegifte.

Med förbigående af allt annat borde han derför
hafva anfallit just denna svaga punkt, men derpå
tänkte Stjerne — upprörd som han nu var vid den
stackars flickans återfinnande — icke så mycket.

Då fröken Sarassin återfunnits vid lif, skulle lagen
troligen ganska mildt bedöma hennes instängande, och
hvad hennes berättelser ifrån Paris angick, voro ju
dessa alltid obevisade och egentligen endast farliga
för Mylitta såsom en första anledning till misstankar
och undersökningar.

Allt det der gjorde sig Stjerne icke så noga reda
för, han var sjelf allt för hederlig och godtrogen för
att fullt fatta hela den intrig han hade framför sig,

och tänkte aldrig på möjligheten, att Mylitta efter
hans hotelse — i fall hennes äktenskap och arfsrätt
endast voro grundade på falska eller inga bevis —
skulle våga att åberopa dem och strida derför, då
upptäckten ju i detta fall var otvivelaktig.

Så snart han återkom till Wiesbaden, skyndade
han derför till hotellet, der baronessan Rosenhein bodde,
men fick der veta att hon redan för ett par veckor
sedan hyrt en villa vid Sonnenbergsstrasse och flyttat
dit tillsammans med sin slägting den baierska
baronessan, med hvars son hon ansågs skola gifta sig, då
sorgåret var tilländalupet.

Bestört öfver detta arrangemang — hvarunder
tydligen låg Mylittas plan att förena dessa personers
intresse med sitt eget och på detta sätt förstärka sin
makt genom att skaffa sig bundsförvandter inom
familjen — stannade Stjerne några ögonblick villrådig och
betänksam, men utan att ens gifva sig tid att först
uppsöka Hawerfield begaf han sig slutligen till denna
anvisade boning.

Han fann emellertid endast Annette, hennes
kammarjungfru, ensam i ett präktigt och förtjusande hem,
men hennes matmor hade tillsammans med sina
slägtingar och ett sällskap af badgästerne företagit en
längre utflykt uppåt Taunusbergen, till
Schlangenbad, och skulle icke återkomma förr än helt sent på
aftonen.

Harmsen och otålig kastade han ännu en blick
genom de tomma rummen, som tillhörde Mylitta och
gick sin väg utan att misstänka verkliga förhållandet.

Saken var emellertid den, att den gamla
baierska damen och hennes son verkligen farit till
Schlangenbad, men Mylitta var hemma, instängd i sin
sängkammare med Hiram Thurn, som, tio minuter innan
Alf kom, knackat på dörren till Annettes rum och bedt
henne genast anmäla honom för sin matmor.

"Ah, professor Thurn! Är ni i Wiesbaden?" sade
flickan, som igenkände honom, sedan han var i slottet
La Tour, medan baron Josef lefde.

"Ja, min lilla vän, men jag reser härifrån i dag
och önskar derför träffa baronessan," svarade Hiram
helt familjärt.

Ingenting kunde synas Annette naturligare, än
att en bror besökte sin syster, och hon införde honom
också strax till sin matmor, som ögonblicket derefter
ringde för att gifva henne befallning att icke mottaga
någon främmande som kunde komma, och för alla säga,
att baronessan hade rest till Schlangenbad.

Att bror och syster ville vara ostörda, då de icke
under så lång tid sett hvarandra, föreföll Annette
alldeles i sin ordning, hon efterkom noggrannt sin
unga frus befallning, och Stjerne, som icke misstrodde
hennes enkla uppgift, afgifven utan all besinning eller
tvekan, och som dessutom inbillade sig att Mylitta
var lika ifrig att träffa honom som han henne, för
öfverenskommelsen om denna affär, lemnade villan,
öfvertygad att få ett bud ifrån henne, så snart hon
återkom, ty han kunde icke ana att hon redan visste
om hans ankomst.

Så var det emellertid, ty i samma ögonblick som
han sjelf steg in i den omnibus, hvilken förde de
resande, som med ångbåten <i>Vilhelm Tell</i> kommit utför
Rhein, till Biebrich, för att fara till Wiesbaden, steg
en lång, mager och blek ung man upp på taket af
vagnen och ankom således i samma ögonblick som han
sjelf till posthusets gård.

Då Stjerne steg ur vagnen, hade denne redan
hoppat ned ifrån taket, och tio minuter derefter
sammanträffade han med Hiram Thurn på den lilla
holmen i sjön midt för Curhaus.

Det var just vid middagstiden; alla menniskor
sutto till bords; det var för ögonblicket tyst och tomt
i parken, och den lille tjocke herrn, med det sjuka
förbundna ögat och den stora kasketten, satt helt
ensam vippande på det långa gungbrädet under
silfverpopplarne, som beskugga hela holmen.

Han höll käppen mellan knäna, bemödande sig
att få någon svigt i det tunga brädet, beräknadt för
minst femton personer, men fick endast hårda och
korta stötar, hvilka likväl icke tycktes rubba hans
djupa lugn och tankfullhet, framkallade kanhända af
solskenet och värmen, som denna dag var tryckande,
ty man var i slutet af Augusti månad.

Han hade suttit här temligen länge, hans käpp
och hans små spetsiga fötter hade gjort riktiga hål i
marken och borrade sig ned för hvarje stöt ännu
djupare i sanden, men han tycktes icke tröttna att gunga
sig på detta sätt, och det var dessutom icke en
tillfällig nyck eller första gången, han njutit af samma nöje.

I fall någon hade gifvit akt på den lille tystlåtne
och fredlige mannen — hvilken kom att hvarje
morgon vid Kocksbrunnen dricka sitt glas kokheta,
illaluktande vatten, mera regelbundet än någon annan
brunnsgäst — så skulle man fått se honom under den
senaste tiden tvänne gånger i veckan helt ensam roa
sig på detta sätt och alltid vid den tid, då omnibusen
ifrån Biebrich förde de resande till Wiesbaden, hvilka
med ångbåten kommit ifrån Mainz.

Hittills hade ingen menniska stört honom eller
deltagit i hans förlustelse, men i dag hann han icke
göra så djupa gropar i sanden, innan den resande på
omnibustaket, hvilken var ingen annan än Daniel
Clark, hastigt kom öfver den lilla bryggan och
närmade sig honom.

"Ah, ändtligen är du här!" utropade Hiram Thurn
och gjorde ett tecken åt sin fosterson, att sätta sig
ned på brädet bredvid honom.

"Skola vi stanna här?" sade Daniel, som var
van att blygsamt hålla sig afsides, hvar han än
befann sig.

"Ja, hvarför icke; men hvad vet du? Säg fort,
om det är något af vigt."

"Jag vet just icke det; jag har gjort precis, som
du sagt ... Och nu har jag följt med honom hit."

"Följt honom hit!" utropade Hiram och sprang
upp från gungbrädet. "Är han här i Wiesbaden?"

"Ja, vi hafva kommit med samma ångbåt och
samma omnibus."

"Kom med; låt oss genast gå," återtog Hiram
häftigt och skyndade öfver bron ut i allén. "Hvart
tog han vägen? Säg."

"Jag gick genast hit till dig och var borta,
innan han ännu stigit ur vagnen. Jag vet icke hvart
han gick."

"Nå väl, hörde du, om han lyckats finna den
förrymda flickan?"

"Derom kunde jag icke få någon underrättelse,
men nog såg jag i slottet en hel hop qvinfolk."

"Hvad vill det säga? Du menar den gamla
hushållerskan och hennes piga?"

"Ja, och dessutom två om icke tre andra. Jag
såg dem genom ett fönster, och en tycktes vara sjuk
och låg till sängs."

"Ah, det är hon! fördömelse öfver qvinnor på
alla sätt och vis!" mumlade Hiram, under det han
gick så fort, att Daniel knappt kunde följa honom,
och slutligen stannade tvärt vid den lilla gallergrinden
till en af de vackra villorna, som här på norra sidan
af parken redan då funnos, men som nu förökats till
likhet med en liten stad.

"Gå hem till Sonnenberg, Daniel, och vänta mig
der; jag kommer om en stund," tillade Hiram
brådskande och utan att märka hur hans kamrat såg sig
omkring och tycktes i ett af fönstern hafva
observerat något, som särdeles frapperat honom.

Innan Hiram ännu hunnit stänga grinden, fattade
Daniel honom i armen och sade med häftig och
upprörd röst:

"Hör på Hiram, när tänker du hålla ditt löfte
och föra mig till min syster? Jag har tåligt väntat,
som du sagt ... jag har gått dina ärenden liksom förr
i verlden, och kanske ger du mig till slut samma lön
som då."

"Var lugn, Daniel, du skall få se henne, jag
lofvar det, men uppehåll mig icke."


"Du lofvar ständigt, men hur länge tänker du
att jag nöjer mig dermed?"

"Se så, släpp mig, hör du! Det är just för
Mylittas skull jag måste skynda ... det är hon, som är
i fara. Om Stjerne träffar henne förr än jag, är hon
troligen förlorad."

Daniel släppte sin tvetydige fosterfars arm och
mumlade:

"Jag behöfver icke längre gå som ett får och
vänta på att han säger mig, hvar hon finns; ty om
jag icke förlorat allt minne och förstånd, så var det
just henne, jag såg der uppe i fönstret. Så sannt
jag lefver! Det måste vara hon; hon finns i detta hus."

Han fortsatte sin väg helt långsamt, under det
att Hiram Thurn gick att genast knacka på Annettes
dörr och blef insläppt till hennes matmor.

Mylitta satt vid det öppna fönstret, tillbakalutad
i en länstol af flätad rotting, bredvid henne stod en
korg med utsökta blommor på ett litet bord, hvilket,
liksom rummets öfriga möbler, var lackeradt i hvitt,
och hennes egen späda, luftiga gestalt hade i detta
ögonblick den till färg och anordning mest passande
omgifning; hela den tafla, hvars medelpunkt och
hufvudfigur hon var, egde denna milda, mjuka och ljusa
ton, som likna molnens färgnyanser en sommardag och
som man stundom ser på gamla, förträffliga
aqvarellmålningar.

Hennes ljusa hår, hvars fina krusor föllo ned
öfver pannan och halsen, skiftade i guld och grågrönt,
då solstrålarne föllo derpå; hon bar, liksom alla
fruntimmer den tiden, en hvit, mycket urringad, klädning,
hvars korta kjol lemnade hennes små fötter synliga,
och hvars breda halsfräs af dyrbara spetsar i stället
att baktill vara uppstående, som modet fordrade, hade
fallit ned och låg något oredigt och skrynkligt öfver
de mjuka, hvita axlarne, och om baron Fredrik i
detta ögonblick kunnat se henne, skulle han troligen,
hur egennyttig och föga känslig han än var, hafva
glömt de millioner, han trodde henne ega, och ansett

henne sjelf mer värd än de, ty säkert hade aldrig en
mer originell och tjusande skönhet framställts för hans
blickar.

Hennes ögon voro sänkta och hade detta
sväfvande, obestämda och drömmande uttryck, som bevisar
att tanken, hvilken ger dem lif, och känslan, som ger
dem eld, söker sitt föremål i fjerran, långt ifrån den
närvarande platsen och stunden.

Hon höll i knäet en liten gitarr, ett slags
mandolin, och hennes halföppna rosenläppar
framgnolade lågt, nästan hviskande, en af de halfvilda sånger,
hvarmed hon som barn roat gästerna i Newyorks
rökiga och bullersamma kaféer.

Det var i detta ögonblick, som Daniel Clark, på
hvilken hon just nu tänkte, kastade ögonen upp till
villans fönster och trodde sig igenkänna sin syster.

Då Hiram i detsamma öppnade dörren, sprang
Mylitta förskräckt upp och sade ängsligt:

"Hvad! Du här! Hur vågar du detta?"

"Det är icke tid att tänka derpå nu," svarade
Hiram hastigt. "Tillsäg din kammarpiga att icke
under något vilkor insläppa någon främmande. Stäng
din dörr och hör på hvad jag har att säga dig."

Mylitta lydde honom tyst och mekaniskt, och då
hon återkom och riglat dörren till sängkammaren,
återtog Hiram, sedan han stängt fönstret och dragit
för de hvita musslinsgardinerna: "Stjerne är här i
Wiesbaden och kommer troligen hit om några minuter."

"Ah! Hur vet du detta? ... Har du sett honom?"

"Nej, men jag har, som du vet, haft en pålitlig
person, som bevakat honom i La Tour, och denne har
nu följt honom hit."

"Och fröken de Sarassin! Har han funnit henne."

"Ja, det är troligt ... Jag vet det likväl icke
säkert; ingen menniska visste något derom på stället.
Hur som helst, så reda vi oss med alla utom Stjerne."

"Men Roxane?"

"Hennes upptäckt har icke samma betydelse <i>nu</i>,
som då baron Josef lefde; ställningen är nu förändrad,

hela familjen var då din fiende; alla skulle önskat
att störta dig. Man skulle med anledning af den unga
flickans berättelse hafva anställt en undersökning om
din härkomst, ditt namn och din förflutna lefnad.
Falskheten af de bevis, vi kunnat framlägga, skulle
snart hafva varit konstaterad och hela intrigen röjd
och tillintetgjord. Nu deremot är det allas fördel att
skydda dig, till och med att öfverse och dölja de
tvetydigheter, man kan misstänka ... Markisinnan fruktar,
att du skall röja hennes tilltänkta bedrägeri, om du
icke får dela fördelarne deraf, och alla de öfriga af
familjens medlemmar skulle i detta fall äfven för all
framtid förlora arfvet, när detta öfvergick till klostret
och staden, då de nu deremot genom dig och det
giftermål, hvarpå de hoppas, få det öfverflyttadt till sig."

"Du har rätt. Hoppet om mitt giftermål med
baron Fredrik skall skydda oss ... så vida icke det
verkliga arfsbeviset igenfinnes."

"För den saken behöfva vi icke frukta ... ingen
af familjen vore dessutom i detta ögonblick
angelägen derom."

"Jo, markisinnan."

"Ja, i fall hon misstänkte din lagliga rätt; men
nu, då hon anser dig såsom sin brors lagliga enka,
skulle hon troligen dölja denna händelse, om den
inträffade, ty i hennes föreställning gagnade den ingen
annan och gjorde dig med ens oberoende af henne."

"Det är sannt. Hvad skola vi då företaga?"

"Hvad jag redan sagt dig. Det är Stjerne ensam,
som är farlig för oss, som kan störta dig, och som
äfven kommit hit i denna afsigt."

"Nå väl! Hur kunna uppehålla honom med falska
undflykter? ..."

"Det gifs ett sätt ..."

"Vi hafva emellertid icke här ett hemligt
gömställe der man kan förvara personer, som hota ens
existens och lif ..."

"Och äfven om vi hade det, så har du nu funnit
osäkerheten af dylika, och sanningen af den fara jag
förespådde dig deraf ..."

"Hvad är då att göra?"

"Långt för detta, så snart Stjerne så oförmodadt
och olägligt visade sig här, hade jag uttänkt ett sätt
att göra honom osynlig och oskadlig, men din
medverkan dertill är nödvändig."

"Hvad menar du?" hviskade Mylitta, rysande och
orolig för Hirams dystra, undvikande blick, och hans
olycksbådande och hemlighetsfulla ton.

"Mylitta," sade han lågt och fäste nu sitt stora,
fula öga med hemsk orörlighet på sin förmenta syster.
"Då man gått så långt som vi, och då man har så
mycket att förlora eller vinna, vore det en dårskap
att icke uppbjuda alla krafter till <i>sjelfförsvar</i> ... Märk
att jag säger sjelfförsvar, ty hvem ville skada Stjerne,
om han lemnade oss i ro ... Nu gäller det honom
eller oss. Vi måste befria oss ifrån honom eller blifva
upptäckta och sluta i ett fängelse; se der sanningen
helt kort."

"Men skall han icke kunna ingå någon
öfverenskommelse med oss?"

"Nej. Icke nu. Han skall fordra att du utan
alla vilkor lemnar allt och reser din väg för att
undvika hans offentliga anklagelse."

Mylitta insåg sanningen af Hirams ord; hon vände
sig bort med sammanbitna tänder och mumlade: "Nå
väl, hvad föreslår du?"

"Se här min plan. Då jag förmådde dig att hyra
den här villan tillsammans med de baierska
slägtingarne, var det endast derför, att du skulle för Stjerne,
då han återkom hit och sökte dig, ega en antaglig
förevändning att icke kunna mottaga honom här hemma
hos dig. Jag känner den narren och är nästan
öfvertygad att, äfven om han funnit Roxane, han icke vill
skada dig på annat sätt, än att förmå dig afstå ifrån
den roll, du spelar, och helt och hållet i tysthet
försvinna. Han fruktar att sjelf såsom din förste man

blifva inblandad i en skandalös process, och det är
först om du nekar att afstå ifrån din plan, som han
tvingas att uppträda emot dig och slår allarm i lägret,
då du blir upptäckt som bedragerska. Skrif derför
genast till honom en biljett, hvari du låter honom
förstå, att du är böjd att vika för nödvändigheten
och begär ett möte med honom på det ställe och vid
den tid, som jag föreskrifver."

"Och hvar ... hvar skall jag då träffa honom?"

"Du skall träifa honom i Sonnenbergs ruin klockan
elfva i qväll."

"Men hvad skall jag säga honom?"

"Derom behöfver du icke bekymra dig ... Jag
skall vara närvarande och sköta underhandlingen."

"Han skall misstro dig ..."

"Var lugn; det blir min sak att undvika ... utsätt
endast stället med fullkomlig tydlighet ... du väntar
honom ofvanför trappan i ruinens första rum ... Har
du någonsin sjelf varit der?"

"Nej, aldrig!" sade Mylitta tvekande.

"Badgästerna och andra resande bruka emellertid
ofta besöka ruinen — det är en vacker utsigt ifrån
dess fönster," fortfor Hiram och petade i sitt öra med
en liten benslef, som han upptagit ur västfickan.

"Den ligger strax ofvanför byn, der jag bor, och
jag skall vänta dig vid början af gångstigen och följa
dig," tillade han helt lugn, då Mylitta förblef tyst och
sjönk ned på en sto], med händerna hårdt
sammanvridna.

"Se så, skrif nu genast och lemna sedan hela
saken åt mig ... Du spelar här vid lag endast samma
rol, som ostbiten i en råttfälla ... Ah, tyst! der ha
vi redan vår man," tillade han afbrytande, och tittade
i detsamma försigtigt genom gardinerna ut på gården,
der steg hördes i sanden.

"Det är Stjerne," fortfor han hviskande och drog
sig genast tillbaka, just som Alfs och Annettes röster
hördes i rummet utanför.


Mylitta satt orörlig; men i hennes ögon, som voro
fästade på den stängda dörren, vexlade uttrycket af
fruktan och kufvad vrede, då hon lyssnade till den
frimodiga och klangfulla stämma, hvilken en gång
talat kärlekens språk till henne och som aldrig låtit
henne höra en orättvis förebråelse.

Hvarför hata de dåliga menniskorna ständigt
hederligt folk? ... Det är icke möjligt att fullt
tillfredsställande besvara denna fråga, hvilken vi måste anse
som ett psykologiskt problem, hvars lösning icke blir
lättare derför, att det så ofta möter oss.

Hiram Thurn och Mylitta bredvid hvarandra
påminde emellertid sjelfva, med deras lyssnande, oroliga
och spända uppmärksamhet, om tvänne råttor i ett
hål, utanför hvilket katten lurar; och den vackra,
drömmande qvinnan, som nyss synts så lugn och
serafisk, framställde i detta ögonblick nästan bilden af en
Megära.

Då Stjerne slutligen hade aflägsnat sig, och
ljudet af grinden, som stängdes efter honom, nådde deras
öron, andades Mylitta djupt och reste upp hufvudet;
den gråaktiga färg, som likt ett fint askregn lagt sig
öfver hennes ansigte, försvann, och dess vanliga klara,
i rosenrödt skiftande, blekhet återkom.

Hon steg upp och ämnade gå ut, då Hiram
återhöll henne.

"Skrif genast ... det är ingen tid att förlora,"
sade han befallande och förde henne fram till ett
bord, der bläck och papper funnos.

"Jag skall skicka Annette dermed inom en half
timme," invände hon motvilligt.

"Nej, det vore icke försigtigt ... hvem vet hvad
som kan hända ... Jag vill ha brefvet — jag skall
sjelf skaffa det i hans händer i qväll, innan han
hinner råka sin vän, lord Hawerfield, som lyckligtvis nu
är bortrest med de andra badgästerne.

Mylitta satte sig ned, skref några rader utan att
besinna sig, och lemnade dem att läsas af Hiram, som
stannat bakom hennes stol.

"Det är bra; försegla biljetten och skrif adressen
derpå ... Se så; jag väntar dig ofvanför byn vid
början af skogen, innan klockan slagit tre qvart på
elfva i qväll ... kom i håg detta.'"

*

</chapter>
<chapter name="25.">
<h1>25.</h1>

Hvar och en, som rest i Tyskland och Schweiz,
vet att man nästan öfverallt omkring sjöarne, på
klipporna och vid flodstränderna påträffar dessa gamla,
mer och mindre väl bibehållna, ruiner af borgar och
torn, hvilka ofta äro af en beundransvärd effekt, då
de synas mellan bergspetsarne, öfver afgrunder och
brusande strömmar, men också, såsom på flera ställen
af Rheinstranden, endast äro fula stenhopar midt i
solskenet på den flacka sluttningen af en vingård, utan
ett träd eller en buske, som ger skugga och färg åt
de skräpiga och kala murarne.

Hackan och spaden ha här gått ända in i ruinens
inelfvor, och vinstockarnes regelbundna käppar stå
uppradade rundt omkring och se icke det minsta mera
poetiska ut, än våra tarfliga bönstörar hemma i
Sverige, under det de icke lemnat den stackars
kringskurna ruinen mera romantik i behåll, än en
potatiskällare i en kornåker möjligen kan ega.

Emellertid beskåda vi dessa gamla stenjättar med
en viss vördnadsfull nyfikenhet, de äro i alla fall
hållpunkter för fantasien och minnet af den sagolika
medeltiden, som lyckligtvis är flydd.

Ja, lyckligtvis, ty dessa grå murar i vingårdarne,
dessa pittoreska örnnästen på klipporna, med sina
underjordiska fängelsehålor, sina pinorum, lönkamrar
och labyrintiska trappor och gångar, framkalla flere
plågsamma bilder af våld och blod, råhet,

dryckenskap och alla slags laster — hvilka icke öfverskylas
af 'svajande plymer och blanka svärd, trubadurer och
skarlakanskappor' — än de framkalla ädla och sköna
gestalter och handlingar.

De äro nu i det enda skick och till det enda
bruk, de någonsin bort vara; de äro svalornas och
kajornas tillhåll och tomma prydnader i landskapet
der omkring, icke mera inrymmande jemmer och tårar,
grymhet och förtryck som fordom.

Emellertid har det onda icke flytt ur verlden,
derför att det icke mera gömmer sig i riddarborgar,
men dessa gamla torn och underjordiska hvalf tyckas
ännu i dag hafva en sällsam dragningskraft för
landstrykare, äfventyrare och ljusskygga personer af alla
slag och stå der också just helt enkom, för att vid
tillfälle kunna af dessa begagnas.

Nästan hvarje liten stad och by har sin
borgruin, och en half timmes väg ifrån Wiesbaden på
sluttningen ofvanför byn Sonnenberg ligger också
en dylik.

Den består af några igenrasade hvalf och
grundmurar, öfverväxta med murgröna, vilda vinrankor
och ginstbuskar; ett enda qvarstående torn reser sig
deröfver, ifrån hvars öfversta fönstergluggar man har
en vidsträckt utsigt öfver den lilla byn nedanför,
staden och hela dalen med slingrande bäckar,
landtgårdar, kyrkor och hus ända bort till Mainz.

Mellan de täta busksnåren nedanför har man nu
uppröjt en liten park med bänkar och sandgångar;
det gamla tornet, hvars bristfälliga trappor blifvit
reparerade till de promenerande badgästernas
beqvämlighet, och hvars hela inre blifvit hyfsadt, bebos af
en vakterska, som samvetsgrant, i ett förfärligt
vinddrag mellan alla öppna gluggar och hål i muren,
visar dess mörka skrymslen och vrår och i synnerhet
den tunga falluckan till en hemsk afgrund derunder,
fordom använd till fängelse, men nu blott till en
oskyldig inkomstkälla för den stackars gumman, som
väl förtjenar sina par silfvergroschen för den

reumatism, halsfluss och snufva, hon otvifvelaktigt ådrar
sig i blåsten, hvilken ständigt här uppe hviner och
piper omkring hennes öron och icke tycks vilja lemna
ett hårstrå qvar på hennes hufvud.

Sonnenbergs gamla kråknäste, som nu i våra
dagar har blifvit en civiliserad ruin, genom hvars
oregelbundna hvalfbågar och brustna fönstergluggar
granna parasolletter, flygande slöjor, panamahattar,
chinjonger och löshår hvarje dag synas fläkta för
vinden, var emellertid för femtio år sedan icke så
beskådadt och populärt som nu.

Dess gamla vindeltrappor voro då lifsfarliga,
dess rum fulla med grus och sten, och genom dess
smala fönster fläktade endast murgrönans lösryckta
rankor; ända intill murarne växte lärkträden och
granbuskarne, och det fanns för att komma dit ingen
annan väg, än en smal gångstig på sidan om byn,
då man nu deremot omedelbart, ifrån ett litet värdshus
eller Schweizeri nedanför, kan uppstiga på trappor i
flere afsatser.

Byn ignorerade då den fallna storheten, sin forne
tyrann, och tänkte icke på att dess åldriga qvarlefvor
kunde inbringa den någon förtjenst.

Det var emellertid här, som Mylitta skulle
sammanträffa med sin man, och stället var väl valdt,
då man ville undvika att blifva sedd och störd.

Hon hade nu för en timme sedan hört baron
Fredrik och hans mor hemkomma, besvarat deras
artiga förfrågningar om hennes helsa, då hon
föregifvit hufvudvärk såsom hinder att deltaga i färden,
och afskedat Annette, som hjelpt henne att
afkläda sig.

Klockan hade nyss slagit tio, men det var
temligen mörkt, och då hon åter påtagit en klädning,
kastade hon en svart kappa omkring axlarne och
knöt en mörk silkesduk, sådan som bondflickorna
brukade, öfver hufvudet.

Ifrån Mylittas salong ledde en glasdörr ut till
en veranda, som gick rundt omkring huset, och då
hon öfvertygat sig att baron Fredrik, som gått ned
till spelsalongerna, icke ännu återkommit, att hans
mor gått till sängs och att ingen af husets betjening
var synlig, smög hon sig dit ut, hoppade tyst och vig
öfver verandans låga galler och var snart i parken,
som låg strax utanför.

Hon hade dragit ned silkesduken öfver pannan,
gick mycket fort och såg sig icke omkring, eljest
skulle hon kanske hafva märkt, att en karl stod
stödd emot väggen under sängkammarfönstret, gömd
under slingerväxternas grenar der utanför.

Han hade stått der länge, då och då blickande
upp åt detta fönster, och vände sig nu om för att
slutligen gå sin väg, då Mylitta hoppade öfver stängslet
och varsamt gled förbi rosenhäcken, gick öfver diket
och kom upp på vägen några famnar ifrån honom.

Han kunde naturligtvis icke urskilja hennes
ansigte, och hela hennes figur såg i mörkret och i
den kostym, hon bar, mycket tarflig ut, och som han
icke heller märkt att hon kommit inifrån huset,
tycktes han tveka, om han skulle följa henne eller
ej. Slutligen tog han likväl samma väg som hon,
antingen derför att hon verkligen väckt hans
nyfikenhet eller derför att han i alla händelser ämnade
sig åt samma håll.

Det är mer än en qvarts timmes väg ifrån slutet
af parken till byn Sonnenberg, och så snart man
hunnit förbi de sista träden i allén, vidtager den
branta och buskbeväxta stranden af den lilla ån, som
man har till venster om vägen och som, sedan den
gått under en gammal klumpig stenbro, vid
Sonnenberg kröker sig i en halfcirkel omkring byn.

Hela denna väg är vacker och skuggig en solig
sommardag, men sent på qvällen, då månen nyss är
uppgången och sprider deröfver sitt osäkra sken,
förefalla skuggorna hemska, och sorlet af vattnet der
nere i djupet mellan stenarne låter sorgligt och
klagande.


I Mylittas själ väckte dessa ljud vilda och
orediga tankar; hon kände sig till mods som en spelare,
hvilken vågat hela sin förmögenhet och fruktar att
om några minuter se sig ruinerad.

Hon hade sorglöst och utan någon synnerlig
öfverläggning låtit Hiram Thurn inleda sig i den
intrig, hvars hela fördel hon nu var på väg att förlora.
Den hade synts henne mindre vigtig, så länge allt
gick väl och efter uträkning, men eggad af hindren
och förd af omständigheterna, hade hon vågat allt
mer och mer för dess framgång; och betydelsen och
värdet af denna slutliga framgång växte, i samma
mån som hon fick betala den dyrt.

Samma känsla, hvilken låter oss tillryggalägga
en väg, hvars längd, ifall vi genast förutsett den,
skulle afhållit oss ifrån att börja vår färd, sporrade
henne nu att fullfölja sin rol; hvarje steg som man
går framåt, blir ett ytterligare skäl att ännu
fortsätta för att hinna målet, och hvarje fel, som man
begår, blir otvifvelaktigt anledningen till ett nytt.

Nu hade hon hunnit höjden af en backe, der ett
ofantligt valnötträd utbreder sina grenar öfver vägen,
som här är smal, inklämd mellan en kulle till venster
och en stenmur på andra sidan; ån försvinner här
nedanför i ett kärr, hvars hvita blommor lyste i
månskenet som en utbredd svepduk.

Hon hörde nu klockan i staden slå half elfva
och stannade ett ögonblick, stödd mot trädets tjocka,
mångdelade stam.

Knappt hade hon likväl hunnit hemta andan,
innan hennes lyssnande öra urskilde ljudet af steg
på vägen nedanför kullen, och strax derefter
skymtade en skugga fram mot landsvägens ljusa rand.

Det var kanhända Alf Stjerne, som kom till det
möte hon begärt och liksom hon ämnade sig till
ruinen; hon var öfvertygad derom, och med en
sällsam, outredd förskräckelse att träffa honom här, innan
hon råkat Hiram Thurn, skyndade hon lätt och tyst
som en nattfågel utför backen på andra sidan och
upphann inom några minuter bron nedanför byn.

Alla menniskor sofvo der i de små hvita husen,
der man arbetat sig trött under dagen. Nästan hvart
och ett af dessa hus hyser en tvätterska, och hela
den gröna ängen nedanför invid ån är full af
utbredda kläder ifrån morgon till qväll.

De fina damerna i Wiesbaden, som släpa sina
spetsgarnerade kjolar i sanden, behöfva väl
bondqvinnornas i Sonnenberg hjelp, för att få dem rena
och hvita igen.

I detta ögonblick af ångest och oro afundades
Mylitta de arbetsamma qvinnornas lugna sömn och
skulle velat under deras låga tak kunna fly och
gömma sig för sina egna tankar; men denna
obestämda önskan räckte blott ett ögonblick, i det nästa
var hon redan inne på byns smala, dammiga gator,
och med en flyktig tanke att redan här kunna möta
Hiram, då hon visste att han bodde i ett af dessa
hus, skyndade hon vidare och stod snart vid början
af den branta sluttningen, från hvars höjd den gamla
borgruinen reser sin stenmassa.

Hon såg den som ett väldigt spöke hägra i
mörkret uppöfver sig, och dess tandade, oregelbundna
galleri öfverst på tornet aftecknade sig mot himlen
öfver de omgifvande träden, men gångstigen, hvarom
Hiram talat och som skulle genom småskogen föra
dit upp, kunde hon icke upptäcka.

Villrådig och flämtande stannade hon; det
förekom henne, som om hon gick i sömnen, en tung och
qvalfull känsla af bäfvan och motvilja lade sig som
en mara öfver hennes bröst, och hon kände ett
ögonblick lust att vända om och fly.

I detsamma grep en hand stadigt om hennes
handled, och Hirams röst hviskade till henne:

"Du har dröjt! ... Hör, klockan slår nu elfva!"

Han drog henne hastigt med sig, och trängande
sig genom buskarne, kommo de ändtligen fram på den
gångstig, hon sökt, och voro inom några minuter
ofvanför branten, der de stannade vid tornets fot.

"Vänta, Hiram!" sade Mylitta hastigt och lågt.
"Innan jag går in här, måste du säga mig hvad du
tänker företaga."

"Är det tid att nu stå här och bikta sig?"
svarade han otåligt och ville draga henne med sig genom
ingången.

"Jag går icke längre, hör du ... Säg, hvad vill
du göra?"

"Jag vill förmå honom att tiga naturligtvis."

"Men på hvad sätt?"

"Det får du se ... Kom nu!"

"Jag vill veta det, Hiram."

"Nå väl, på samma sätt, som vi tystade flickan
der borta i slottet."

"Men detta är ju omöjligt?"

"Låt mig handla och kom, om du icke vill afstå
från hela saken och gifva allt förloradt."

Mylitta teg och lät honom leda sig öfver
stenhoparne och gruset; der fanns ingen dörr; och båda
två stego nu uppför trappan, som ledde till det första
rummet, det enda, hvartill man då utan lifsfara skulle
kunnat komma.

Äfven här fanns ingen dörr, vinden blåste genom
den öppna fönstergluggen, och då månen stundom
blänkte fram mellan molnen, som flögo deröfver, såg
Mylitta att hela rummet här uppe icke var öfver
åtta eller tio fot i fyrkant.

"Det förekommer mig, som om han aldrig skulle
komma hit ... Denna plats, så aflägsen och obekant,
skall säkert synas honom misstänkt," sade Mylitta
hviskande och gick fram till fönstret.

"Hvad skulle han väl misstänka?" svarade Hiram.
"Han har aldrig sett mig här; han vet icke att jag
fins i Wiesbaden, och han kan väl icke vara rädd
för en qvinna?"

"Är du säker att han fått brefvet?"

"Ja, det är ett par timmar sedan."

"Men jag anar att han icke kommer ..."

"Tyst! Hör du icke att någon tränger sig genom
busksnåren der nere ... det är han ..."

Mylitta darrade och sträckte sig ut genom
fönstret, der murgrönans refvor sakta rördes för
nattvinden; hon lyssnade och hörde nu tydligt att
grenarne i småskogen böjdes undan och sanden knarrade
vid snabba steg på gångstigen.

"Gif honom ett tecken att du är här!" hviskade
Hiram, som stod bakom henne.

Hon hostade sakta, viftade med sin näsduk
genom det sönderbrutna bågfönstret och vände sig
sedan om.

"Stå stilla, Mylitta! Rör dig icke!" hviskade
Hiram i detsamma med en röst så kort och
befallande, att den ovilkorligt skulle hafva blifvit åtlydd,
äfven om hon icke af häpnad och förskräckelse dragit
tillbaka sin redan lyftade fot och stannat såsom
fastväxt vid upptäckten, att golfvet framför henne
försvunnit, och en gapande afgrund i stället uppstått
mellan henne och dörren.

Det var till det rum i tornet, der den gamla
falluckan ännu fins, som Hiram fört henne, och
medan hon lutade sig ut för att lyssna efter den
väntade Stjerne, hade han upplyft denna lucka och
stod sjelf tryckt intill väggen bakom densamma.
Knappt två fot af golfvet återstodo på trenne
sidor deromkring, men vid dörren fans icke en
fotsbredd, och den, som nu i halfmörkret inträdde här,
utan misstankar eller kännedom om lokalen, skulle
ovilkorligen i samma ögonblick nedstörta i djupet.

Hirams förfärliga plan att på detta sätt befria
sig ifrån deras farliga fiende tycktes vara lika
ofelbar, som den var sinnrik, den egde dessutom alla
utsigter att förblifva dold, och Mylitta förstod den
nu med ens i all dess gräslighet.

Hon hade anat någon mörk afsigt och nästan
bäfvat att blifva delaktig deraf, men den kalla
grymheten i detta förräderi öfversteg likväl hennes

föreställning. Fasan deröfver besegrade hennes fruktan
för Alfs hotelser, hon besinnade sig, och hennes egen
själ stod i detta ögonblick liksom tveksam och
darrande vid randen af en afgrund, ännu mörkare och
mer fruktansvärd än den, som fanns vid hennes
fötter.

I nästa ögonblick hördes steg i trappan, och i
dörröppningen syntes en mörk figur, hvars drag hon
icke kunde urskilja.

Ännu en sekund, ett andetag, och han skulle
vara förlorad. Hon utstötte ett rop af dödsångest,
och glömmande den svindel, som nyss fattat henne,
sprang hon öfver de smala stockarne invid väggen
och kastade sig med hela sin tyngd, under utropet:
"tillbaka! tillbaka!" i det utsedda offrets armar.

Öfverraskad och oberedd att mottaga henne, tog
den ankommande ett steg baklänges utför trappan
och utropade i sin ordning, med en röst som genljöd
i den af sinnesrörelse halft sanslösa qvinnans hjerta:

"Mylitta! Min syster!"

Det var Daniel Clark, som stått utanför fönstret
vid Mylittas villa, och som följt henne ända ifrån
Wiesbaden till Sonnenberg, tvekande om det
verkligen var hans syster eller icke, och nu — förtjust
att ändtligen finna denna syster, för hvars skull han
tagit hyra som matros och seglat öfver oceanen —
slöt henne i sina armar och kysste hennes kalla,
dödsbleka kinder.

Han bar henne sakta utför trappan, och hon,
troende sig nästan drömma någon bedräglig dröm om
himlens omedelbara belöning för den seger, hon nyss
vunnit öfver sin egennyttiga och ondskefulla natur,
lade hufvudet emot hans axel och hviskade:

"Daniel! Daniel! om det verkligen är du, så låt
oss fly ... Låt oss skynda härifrån och gömma oss
någonstädes långt bort i verlden, der Hiram icke mera
kan träffa oss."

*

</chapter>
<chapter name="26.">
<h1>26.</h1>

Då Stjerne lemnade Mylittas boning, gick han
att söka lord Hawerfield och fick der samma svar,
som Annette nyss gifvit; lorden hade farit till
Schlangenbad och väntades icke hem förr än sent på aftonen.

"Har då hela verlden vallfärdats till
Schlangenbad!" mumlade Alf förtretad, i det han återvände
till sitt hotell för att afvakta de lustresande
badgästernas återkomst. Han ångrade, att han icke
frågat Wachereau, polismannen, hvar denne bodde i
Wiesbaden, för att kunna genast meddela sig med
honom, och funderade på, om han skulle omtala
Roxanes berättelse och Mylittas delaktighet eller
egentliga upphof till det brott, som nu var upptäckt.

Om hennes äktenskap var giltigt, skulle endast
chikan och obehag i familjen blifva en följd af att
anklaga henne; hon var och förblef då i alla
händelser den rika baronessan von Rosenhein, som skulle
få tillräckligt många försvarare, hvilka voro villiga
att i stället kasta skugga på hennes offer, och det
vore alltid osäkert, om man kunde bevisa hennes
skuld.

Det var under dessa tankar, som Mylittas biljett
inbars till honom, och medan han ännu läste
densamma, knackade det på dörren.

Det var just polismannen, på hvilken han tänkt,
som inträdde.

"Välkommen, herr Wachereau!" sade Stjerne och
stoppade biljetten i fickan. "Jag ämnade just söka
er, men visste icke hvar. Hur visste ni att jag
var här?"

"Jag såg er händelsevis, då ni kom ut ifrån lord
Hawerfields villa, och jag följde er hit."

"Nå väl, sitt ned. Jag önskade just rådföra mig
med er."

"Ni hade bättre lycka än jag, monsieur Stjerne
medan jag långsamt, steg för steg, ämnade leta mig
fram, gick ni rakt på målet och fann den unga fröken,
der jag ärligt bekänner att jag icke hade någon aning
om att hon kunde finnas. Jag har hvarje dag, sedan
jag fick underrättelse härom, väntat edra order, ty
jag förmodar, att ni tänker anklaga de brottslige?"

"Visserligen ... Men jag är emellertid mycket
villrådig i detta fall ..."

"Det var ju, som jag förmodat. Den der
Delorme var inblandad i saken?"

"Ja, men han är lierad med personer, hvilkas
heder och anseende jag ogerna skulle vilja angripa."

"Alldeles; det var just detta, jag förestälde mig.
Delorme kunde svårligen sjelf hafva någon fördel af
fröken Sarassins försvinnande ... Det förargar mig
emellertid, att den der karlen ännu går fri; han hade
länge sedan förtjent att sitta inom lås och bom, men
han har en utomordentlig talang och lycka, att
undvika kollision med rättvisan."

"Var lugn, herr Wachereau, han fastnar nog
till slut."

"Jag börjar tvifla derpå, då ni icke vill begagna
den anledning, ni har att få honom fast."

"Kanhända blir jag tvungen dertill, ifall han
ger mig ännu flere."

"Hur menar ni?"

"Jag har just nu fått en biljett, som ..."

"Som han har skrifvit kanhända?"

"Nej, men som han troligen dikterat."

"Vill ni meddela mig, hvarom den handlar?
Ingenting skulle vara mig angenämare, än en fullgiltig
anledning till denne mans häktande; jag är säker,
att man i sammanhang härmed skulle uppdaga en
mängd intressanta saker."

"Nå väl, skulle ni vilja följa mig i afton till
ett möte, som man begärt med mig?" sade Stjerne,
hvilken, alldeles som Mylitta anat, fattade misstankar
med anledning af den sällsamma mötesplatsen,

emedan han, tvärt emot Hirams öfvertygelse, visste att
denne fanns på stället och att de båda förmenta
syskonen allt jemt underhöllo förbindelse med
hvarandra.

"Med mycket nöje," svarade Wachereau. "Vid
hvilken tid och till hvilket ställe skola vi
begifva oss?"

"Till Sonnenbergs ruin, klockan elfva i afton."

"Ah, verkligen! Då är det antingen en
kärleksaffär eller ett bofstreck i fråga," sade skrattande
polismannen, som lefde just i den tid, då alla romaner
öfverflödade af kärleks- och röfvarscener, spelade i
ruiner och mellan ramlande murar.

"Jag fruktar det verkligen, ehuru saken skulle
vara en helt fredlig underhandling."

"Jag skall rätta mig derefter och kanske
medtaga en pålitlig person."

"Nej, nej, vi äro ju redan två, och mina
misstankar äro kanske ogrundade."

"Nå väl, jag kommer då ensam och hemtar er."

"Nej, det går icke heller an; vi sammanträffa
der i grannskapet ... Jag har emellertid aldrig varit
åt det hållet ... Känner ni till vägen och stället?"

"Åhja, ganska väl."

"Så mycket bättre; det är således afgjordt —
farväl, herr Wachereau!"

Stjerne hade ett par dagar förut mottagit den
efterlängtade bekräftelsen på sin lagliga befrielse ifrån
denna qvinna, som han nu misstänkte att narra
honom till ett möte, der han troligen skulle finna
Hiram Thurn i stället; men om Mylitta verkligen
kom, ville han icke att Wachereau skulle få se henne,
och ämnade derför låta denne endast stanna utanför
såsom vaktare.

Polismannen, som emellertid bedömde saken på
sitt sätt, ansåg lämpligast att redan förut begifva sig
till den anvisade mötesplatsen och hålla sig gömd
der. Inkrupen under de hopsnärjda klängväxterna
vid muren, såg han Mylitta och Hiram inträda i
ruinen, och strax derefter Daniel Clark, hvars långa,
magra figur han äfven tyckte sig igenkänna såsom
en af den olycklige vicomte de Sauvals
sällskapsbröder.

Hans misstankar om något tillämnadt förräderi
ökades vid dennes åsyn, och då slutligen några
ögonblick derefter Stjerne kom uppför gångstigen, hejdade
honom Wachereau hastigt, men hann icke uttala ett
enda ord, innan Mylittas röst nådde deras öron och
Daniel med sin syster i famnen syntes vid ingången.

De ord, som uttalats i sinnesrörelsens och
öfverraskningens häftighet, kunde Stjerne icke förklara,
och full af förvåning mumlade han, i det samma de
båda syskonen försvunno i mörkret mellan buskarne:

"Det tycks som jag icke hade haft något här att
uträtta och varit en alldeles öfverflödig person ..."

"Det tycks så," hviskade Wachereau;
"någonting opåräknadt har troligen inträffat der uppe ...
Men låt oss vänta ett ögonblick, om jag icke misstar
mig, är herr Delorme ännu qvar, och det skulle vara
roligt att träffa honom."

Tio minuter förgingo under tystnad, men då
ingen menniska syntes, stego Alf och Wachereau
uppför trappan. Knappt hade den senare likväl
hunnit till det öfversta steget, innan han hastigt
hejdade sig ... han hade med en polismans vaksamma
försigtighet märkt den ännu öppna luckan i golfvet
och utropade häpen:

"Ah, för tusan! ... Hur kunde jag glömma det
här?b... Se hit, monsieur Stjerne! Men akta er ...
Hvem vet, om detta icke varit det möte, man
ämnat er."

Alf vek rysande tillbaka, öfvertygad att
Wachereaus förmodan var fullkomligt riktig, och att han
blott hade en händelse att tacka för sin räddning.

Den föregifna Delormo syntes emellertid icke
till ... kanhända hade han kommit ut, utan att
man sett honom, eller kände han de farliga
nedrasade trapporna tillräckligt väl, för att kunna
stiga högre upp i tornet och derigenom undvika
obehagliga frågor.

Daniel och Mylitta skyndade emellertid en
genväg norr om parken öfver Lebersberg och kommo vid
midnattstiden tillbaka till baronessan Rosenheins villa.

Hvad de båda syskonen meddelade hvarandra
under vägen, veta träden och vinden och nattens
stjernor allena, men morgonen derpå voro de båda
försvunna; den sköna enkan fanns icke i sina rum,
och sedan man väntat och undrat under dagens lopp,
började rykten sprida sig, att hon rest från
Wiesbaden helt tidigt på morgonen tillsammans med en
ung man, som ingen kände; och snart blef det
allmänna samtalsämnet vid badet en mycket invecklad
och besynnerlig historia om hennes person och hennes
hastiga afresa, hvilken hvar och en kommenterade
på sitt sätt, utan att någon kände verkliga
förhållandet mer än den lille enögde herr Delorme, på
hvilken ingen af den fashionabla badsocieteten
någonsin gifvit akt, och hvars samtidiga försvinnande från
byn Sonnenberg aldrig skulle ställts i något
sammanhang med denna sak, äfven om man fått kunskap
derom.

Hos Stjerne väckte emellertid Mylittas
obegripliga handlingssätt en häftig oro och ångest; han
fruktade någon ny intrig, något nytt försåt emot
Roxane kanhända, och då han hela dagen förgäfves
väntat att få någon upplysning om den föregående
nattens sällsamma tilldragelse, beslöt han att genast
återvända till la Tour, misstänkande att det just var
dit, den farliga qvinnan och hennes fruktansvärde
bundsförvandt begifvit sig.

Det gälde att förekomma dem, att möjligen ännu
en gång rädda den stackars unga flickan, och sedan
han uppsökt Wachereau och meddelat honom sin
fruktan, ville han tillsammans med denne ännu samma
afton lemna Wiesbaden.

"Vi kunna visserligen resa härifrån i qväll,"
sade polismannen efter ett par ögonblicks besinning,

"men vi vinna dermed ingenting, ty ångbåten går
icke från Biebrich förr än i morgon klockan åtta,
och vi komma i alla händelser dit med omnibusen,
som afgår härifrån klockan sju; lugna er således,
monsieur Stjerne, ni skall i morgon finna mig före
er vid stationen."

"Men om mina misstankar äro grundade, har
emellertid Delorme en hel dags försprång ... Jag kan
icke vänta på ångbåten. Skaffa oss en vagn och låt
oss resa genast."

"Vi komma troligen icke fortare derigenom, ifall
vi icke kunna upphinna postvagnen, som afgick vid
middagstiden."

"Vi bry oss icke om postvagnen, utan skaffa oss
en forman."

"Jag fruktar, det är ännu sämre, men som ni
vill ... Jag skall söka att ställa om saken, som ni
önskar."

Wachereau aflägsnade sig, och Stjerne gick att
uppsöka lord Hawerfield, som han ännu icke träffat.
Han fann honom ändtligen på verandan utanför
lordens villa, liggande på en soffa med en slocknad
cigarett mellan fingrarne och en min af så dåligt
lynne, att man kunde tro honom hafva hunnit nära
den fruktansvärda grad af spleen, som brukar sluta
med en kula genom hufvudet.

Vid åsynen af Stjerne vek emellertid den envisa
ledsnad, som plågade honom, en hastig färgskiftning
syntes på hans ansigte, och det var med lifligare
intresse än vanligt, han åhörde vännens berättelse och
farhågor, förtjust, som det tycktes, att kunna lemna
sina egna tankar.

"Den der qvinnan kan man tro om hvad som
helst," svarade Hawerfield. "Man bedrog dig i
uppgiften, att hon var rest till Schlangenbad, ty hon
fanns icke der bland badgästerna i går, och det är
ganska möjligt, att hon i stället arrangerat en
tête-à-tête med den der främlingen, hvarom du talar."


"Hon tycktes verkligen stå i ett mycket ömt
och förtroligt förhållande till honom ... Jag kunde
icke se hans ansigte, och hans figur såg icke
förledande ut, men ... Ah, nu påminner jag mig, att
han erinrade om den person, som skrämde Roxane,
och hvarom hushållerskan i la Tour talade. Det var
troligen densamme ... Det ligger någonting under
allt detta, som jag icke kan begripa, och som
förskräcker mig ... Gifve Gud, att jag kunde lemna hela
detta misstänkta och tvetydiga sällskap åt sitt öde,
taga Roxane med mig och resa hem till Sverige,"
sade Alf suckande med otålighet.

"Och lemna arfvet också?"

"Det är just detta arf, som är en olycka. Och
jag skulle ingenting högre önska, än att Mylitta vore
i sin goda rätt och markisinnan blefve fullkomligt
lottlös, ty då skulle jag kanhända ega hopp om
Roxanes hand ... Jag skulle sjelf få försörja min
hustru och blifva lycklig, långt ifrån alla de intriger,
som det olyckliga arfvet åstadkommit."

"Har du meddelat fru Sarassin resultatet af dina
efterforskningar?"

"Nej, hvarken i ena eller andra afseendet; jag
ville först sammanträffa med Mylitta och hafva saken
klar med henne ... Jag anser det nog att, då familjen
samlas efter natt och år sedan baron Josefs död,
tillföra henne dessa båda förlorade klenoder."

"Men hvad säger Roxane om detta dröjsmål,
längtar hon icke att återse sin mor?"

"Det är just hon, som, af fruktan att
markisinnan skall skilja oss åt, har velat uppskjuta
återseendet till det sista afgörande ögonblicket ... Jag
tror dessutom icke att något egentligen ömt och
förtroligt förhållande varit rådande mellan mor och
dotter; Roxane är uppfostrad i en pension och har
mycket litet sett sin mor, och markisinnan har
alltid tyckts mig mera orolig öfver det förlorade korset,
än öfver den förlorade dottern."


"Om nu emellertid Mylitta kan bevisa sin rätt,
då gagnar du icke markisinnan med din upptäckt?"

"Nej, naturligtvis; men jag anar att de båda
svägerskorna uppgjort någon hemlig öfverenskommelse
sig emellan, ty fru Sarassin är mycket orolig och har
flere gånger låtit mig upprepa löftet, att hålla saken
hemlig och endast åt henne anförtro det vigtiga
arfsbeviset, ifall det kunde återfinnas."

"Och på hvad sätt tänker du att infinna dig
tillsammans med Roxane vid denna
familjesammankomst?"

"På hvad sätt! ... Vi resa, som vanligt, med
postvagn naturligtvis."

"Ah, du förstår mig icke; hur skulle fröken
Sarassin kunna resa på detta sätt med en ung man
som du?"

"Hvarför icke? hennes vän Elisa Douglietz är
dessutom med ..."

"Ah! Hvad säger du, är Elisa i Vevey!"
utropade Hawerfield med mera liflighet och förvåning än
han någonsin brukade visa.

"Ja, finner du detta så öfverraskande? Jag skref
till henne, så snart jag återfunnit Roxane; det stackars
barnet var i största behof af hennes vård, och jag
tror att hon har Elisa lika mycket som mig att tacka
för lifvet."

"Det var då kanhända derför, hon så hastigt
lemnade Wiesbaden."

"Du tycks hafva sett och lärt känna henne?"
sade Stjerne, fixerande sin vän med ett småleende.

"Nej, hvarken det ena eller andra, men jag har
under en halftimme promenerat tillsammans med
henne i parken, och jag tillstår att hon ingaf mig
ett lifligt intresse, ehuru jag i half mörkret hvarken
kunde bedöma hennes ansigte eller växt, och detta
intresse blef så mycket lifligare, då hon icke
förnekade sin identitet med den Elisa, som vistades vid
Oukwoodhouse, och med min sjukvakterska i Vevey."


"Ah, var det verkligen hon! ... Elisa Douglietz
skulle då älska dig?"

Lord Hawerfield ryckte på axlarne och kastade
återstoden af sin cigarett i häcken nedanför verandan.

"Hvilken skada att hon icke är en af Englands
mest rika och högvälborna arftagerskor ..." mumlade
Alf tankfullt för sig sjelf.

"Ja, en utomordentlig skada," svarade skrattande
Hawerfield, som hört hans ord, "och att hon icke
tillika är en Hebe i ungdom och skönhet! ... ty jag
förmodar att då man nyttjar mörkblå glasögon, en
kostym sådan som hennes, och icke under fyra års
tid låter se sig af den man älskar, så har man
troligen goda skäl att renoncera hoppet att kunna
behaga honom."

"Du dömer kanhända något förhastadt ... Jag
vet verkligen icke, om Elisa är hvarken mycket
vacker eller mycket ung; men hvad jag med visshet
vet, det är att hon är intagande, och att den man,
som hon icke skulle kunna behaga, måste antingen
vara särdeles inskränkt och andefattig eller också
både döf och blind."

"Ma foi! Jag tror att du blef stött på miss
Elisas vägnar?"

"Jag nekar icke dertill," återtog Stjerne leende.
"Elisa är en så underbar qvinna; hennes blick och
röst och hela hennes väsen är så rent och lugnt och
genomskinligt som en källas klara vatten; man kan
icke nämna henne utan med vördnad."

"Det är bra," inföll lorden otåligt. "Jag har
också den största vördnad för henne och vill gerna,
att hon får en bättre tanke om mig, än hon nu tycks
ha; du kan derför helsa henne ifrån mig och säga
henne, att jag i höst tänker göra en resa åt Sverige;
hon skall då förstå hvad jag menar dermed ..."

"Tänker du detta verkligen?"utropade Stjerne glad.

"Jag tänker det icke endast, utan ämnar också
verkställa det."

"Och då du reser, så följer jag dig. Om fru
Sarassin afslår min begäran om hennes dotters hand,
så går min stackars Roxane tillbaka till sitt kloster
för att stanna der, och jag — jag återvänder till
min svenska hembygd, för att slutligen få en graf
på den lilla sandiga kyrkogården vid Törnefalla i
Småland, der mina fattiga förfäders ben hvila," sade
Stjerne med ett melankoliskt uttryck.

"Hvar är det, som den Rosenheinska familjen
slutligen skall samlas?" återtog Hawerfield efter några
minuters tystnad, hvarunder Alf tankfull gått åter
och fram på verandan.

"Dess egentliga egendomar ligga i Baiern,"
svarade Alf och satte sig åter ned. "Familjen
härstammar ifrån staden Rosenhein, men dess stamgods ligger
nära Kronach, och det är der sammankomsten och
arfvingens högtidliga legalisering skola ega rum, enligt
testators förordnande. Jag har tillsammans med
Malkolm Schelting många gånger betraktat det gamla
slottet den sommar, vi båda bodde i Kronach; men
jag var långt ifrån att ana, att min egen
lefnadslycka en dag skulle bestämmas der, och att
utgångspunkten för de händelser, hvari jag sedan blifvit
invecklad, låg i följderna af Malkolms besynnerliga
grubblerier ..."

"Det är sant, jag tänkte just derpå ... Om
Schelting vore här i detta ögonblick och kände
förvecklingarna från denna episod af hans forna
somnambulism, så skulle hans egendomliga teori om tingens
och andens sammanhang — om vår <i>passivitet</i>, och
vår verklighet endast genom något annat än vi sjelfva,
en kraft, för hvilken vi blott utgöra ett substrat
enligt hans mening — få ett slags bekräftelse."

"Och han skulle dessutom troligen tillägga det
gamla stulna krucifixet någon hemlig makt, att ständigt
sträfva till sin bestämmelse: det Rosenheinska arfvets
bevakande och konsolidering."

"Naturligtvis ... efter som han utsträckte det
organiska lifvet till allt, som faller i tiden och rummet,
och ansåg det icke omöjligt att graniten har sitt
föreställningssätt, sin vilja och sitt mål, liksom
grufarbetaren hvilken borrar sig in i dess djup, och att
det finns en grad af lif äfven i den tunga, orörliga
metallen; att tiden är den enda gradmätaren mellan
dess själ och vår; den ene har icke ens ett sekel till
sin disposition, den andre har millioner, och då vi
genomgått vår korta lifsbana ... då vi älskat, lidit,
fröjdats, gråtit och dött ... då drömma ännu
urbergen sin barndoms dröm om någon hänsvunnen lycka
i en högre temperatur och i ett mer lysande ljus,"
sade Hawerfield med ett sarkastiskt leende.

"Hör på, Astley," inföll Stjerne, helt tvärt
afbrytande samtalet; "följ med till Kronach, eller möt mig
der, så följas vi sedan åt till Sverige, hur mitt öde
än må utveckla sig."

Hawerfield besinnade sig ett ögonblick och sade
sedan halft på skämt:

"Ja, kanhända; men med vilkor att du icke för
någon af familjen omtalar att jag kommer dit."

De båda vännerna tryckte hvarandras hand och
skildes åt.

*

</chapter>
<chapter name="27.">
<h1>27.</h1>

Knappt hade emellertid Stjerne aflägsnat sig,
innan det framkastade förslaget att resa till Kronach
i Hawerfields sinne väckte en annan tanke.
Underrättelsen att Elisa Douglietz fanns i La Tour hade
med ens bortskakat den mörka, gråkalla ledsnad och
likgiltighet, hvilka likt en blyklump legat på hans
hjerta och i stället der framkallat en rörelse, som
borde upplyst Astley om detta hjertas känslighet och
lif, hvilket han sjelf satte ett slags dyster och envis
stolthet uti att förneka.

Han visste nu hvar han skulle återfinna denna
qvinna, som älskade honom på ett så sällsamt sätt,
och begäret att se henne uppstod med detsamma så
hastigt och våldsamt, att det endast mycket
ofullständigt lyckades honom öfvertyga sig sjelf, att det
var nyfikenheten ensamt, som var orsaken dertill.

Det var tanken att genast åtfölja Stjerne, som
ett ögonblick föll honom in, men hur mycket han än
älskade denne, förekom det honom likväl nu
angenämare att resa helt ensam, utan att någon visste derom;
han ville för Elisa spela samma rol, som hon för
honom, han ville se och kanske följa henne osedd
och i hemlighet.

Utan att närmare öfverväga de möjliga följderna
af detta beslut, kände han redan vid tanken derpå
så mycken tillfredsställelse, kände sig så upplifvad
och intresserad som om han, i stället för att vara
den blaserade, förnäma engelsmannen, varit den
oerfarne, glade, svenske studenten, hvilken fordom öfver
julferierna reste ifrån Lund till Skurup.

Som han ville fara till Vevey helt inkognito,
lemnade han sin betjening qvar, föregaf en utfärd i
trakten på ett par dagar och for ifrån Wiesbaden
helt tidigt morgonen derpå, i afsigt att medfölja
ångbåten uppför Rhen.

Våra afsigter och våra slutliga handlingar
sammanfalla emellertid icke alltid här i verlden, och ofta
äro de obetydligaste saker anledningar till
missförhållandet.

Hawerfields klocka hade råkat att sakta sig några
minuter, hans egen tankspriddhet hindrade honom att
gifva akt derpå; då han kom till Biebrich, var röken
från den nyss afgångna ångbåten, hvilken helt sakta
gick uppför floden, det första som mötte hans blickar;
han hade kommit för sent.

Förtretad och genom hindret ännu mera ifrig för sin
färd, skyndade han att skaffa sig en extra postschäs,
öfvertygad att han i sjelfva verket på detta sätt skulle
fortare hinna sitt mål; efter mycket besvär och emot hög

betalning lyckades han ändtligen att få en sådan och
reste derifrån, just lagom för att icke blifva sedd af
tvenne personer, som några ögonblick derefter också
kommo ifrån Wiesbaden, och som vid den tillfälliga
underrättelsen om den resande — hvilken med sådan
ifver och brådska förskaffat sig skjuts, sedan han
kommit för sent till ångbåten — syntes särdeles
intresserade, gjorde många frågor, höllo en lång och
tyst öfverläggning med hvarandra i det lilla
värdshusrummet, der de beställt sin frukost, och slutade
med att lemna denna nästan orörd, och så fort som
möjligt begifva sig af samma väg som han.

Hawerfield fortsatte under tiden helt lugnt sin
väg utan någon aning om den förvexling och fara,
för hvilka de försummade minuterna hade utsatt
honom.

*

Det var emellertid icke endast Stjerne och hans
vän, som oroades och förskräcktes öfver Mylittas flykt.

Medan de båda skakades i hvar sin postschäs på
vägen till Vevey, utan att veta om hvarandra,
befunno sig i Mylittas tomma rum i den vackra villan
vid Wiesbaden, fru Sarassin, hennes kusin den gamla
baierska baronessan och dennas son tillsammans, under
en liflig öfverläggning om hvad som skett.

Alla tre voro häftigt upprörda; den gamla
baronessan sköt med nervös otålighet ringarne upp och
ned på sina feta fingrar, hennes ansigte var
upphettadt och hennes mustascherade öfverläpp ryckte ännu
spasmodiskt efter det lifliga tal hon hållit. Fru
Sarassin deremot var blek, och i hennes små svarta ögon
lästes en oro och osäkerhet, som hon icke förmådde
beherrska, under det baron Fredrik gick fram och
åter på golfvet då och då vexlande blickar af hemligt
förstånd med sin mor.

Äfven han var ovanligt allvarsam och nedslagen,
ehuru hans sinnesrörelse mera tydde på dåligt lynne,
vrede och otålighet, än de häftiga och passionerade
känslor, för hvilka hans tant och hans mor tydligen
voro rof.

"Som jag sagt," återtog baronessan. "Det måste
ligga någonting härunder, ty ingenting kan vara mera
obegripligt och opassande än denna resa utan ett ord
till förklaring ... Hon säger sig må illa och vill icke
deltaga i lustpartiet dagen förut, men hennes
kammarjungfru försäkrar oss på aftonen, att hennes
matmor är återställd; flickan tycks icke veta om
någonting, och på morgonen, då vi vakna, äro baronessan,
hennes kammarjungfru, hennes saker, allt försvunnet
utan spår, bortblåst som genom ett trolleri; och ingen
menniska har en aning om orsaken ..."

"Åh, derom kan man icke vara villrådig," inföll
baron Fredrik bittert.

"Du menar att det var en vanlig kärlekshandel."

"Naturligtvis; hon var ju icke ensam."

"Jag tviflar likväl att detta var enda skälet till
en så brådstörtad resa ... Dessutom, hvem var väl
den lycklige älskaren? Åtminstone ingen af
badsocietetens herrar; hon har aldrig utmärkt någon,
om icke dig, Fredrik ... Eller hvad säger ni, min
kusin?" tillade baronessan, vändande sig till fru
Sarassin.

"Mylittas karakter gaf ingen anledning till den
förmodan, Fredrik uttalat ..." svarade denna tankfullt.

"Det finns likväl ingen annan förklaring ..."

"Åhjo, min vän ... Vi känna icke den vackra
baronessans förflutna lif; hvem vet, om det icke var
ett ömt förhållande sedan längre tid tillbaka i stället
för en ny förbindelse," inföll den gamla frun
harmfullt. "Huru som helst, så är hon nu borta, och
tusen obehagliga rykten och historier skola bli följden
deraf; men det tillhör naturligtvis oss, att sauvera
henne så mycket som möjligt, och jag har redan för
alla låtit förstå, att hennes resa var förberedd och för
oss långt ifrån någon öfverraskning; att skälet var
familjeangelägenheter ..."

"Man har emellertid icke låtit narra sig deraf,"
utbrast Fredrik häftigt. "Och det är för mig så
mycket obehagligare, som ni, min mor, utspridt
ryktet om vår trolofning."

"Så mycket större skäl att du genast verkställer
din afsigt att uppsöka henne ... den vackra enkan
är en ung person, utan egentlig uppfostran, det
finner man mycket väl, hon saknar den takt, som
tillhör hennes närvarande rang; hon har nu begått en
oförsigtighet, det är allt, och det tillhör dig att
återföra henne."

"Men om hon icke vill låta återföra sig ... om
jag påträffar en rival med välgrundade anspråk på
hennes hand ..."

"Det kan icke gifvas några mer välgrundade
och förnuftiga anspråk än <i>dina</i>, ty de äro hela familjens.
Påminn dig hvem hon är; det är icke en vanlig vacker
qvinna, hvilken narrar en förälskad tok att löpa efter
sig, det är din onkels, Josef Rosenheins enka, som
måste återfinnas. Hvad som än möjligen har passerat,
kunna vi icke förbise vigten deraf, så vidt hennes
äktenskap är lagligt och bevitnadt."

"Åh, derom är intet tvifvel!" inföll markisinnan
bittert vid minnet af hennes egen tvungna närvaro
under vigseln i Berns domkyrka.

"Nå väl, efter som den saken är afgjord och vi
inse att våra intressen äro gemensamma, så torde
tiden nu vara inne att säga er, min kusin, några ord
af högsta vigt, som länge sväfvat på mina läppar,"
återtog baronessan långsamt och fästade sina ögon
med ett eget uttryck på fru Sarassin.

"Hvad menar ni?" mumlade denna otydligt.

"Jag är öfvertygad att ni icke skall missförstå
mig," fortfor hon, läggande sin hand på markisinnans
arm, "att ni uppfattar vår ömsesidiga ställning såsom
medlemmar af samma familj, och att ..."

"Ursäkta, min mor!" afbröt baron Fredrik, som
anade hennes afsigt att yppa deras misstankar om
det förlorade arfsbeviset, och kände sig osäker om
rätta ögonblicket var inne att ändtligen begagna den
vigtiga upptäckten och om saken verkligen var

drifven till sin spets; ty om han möjligen misstagit sig
om hvad han hört i Genève — i advokatens
sängkammare, eller om markisinnans stolthet och envishet
voro större än hennes försigtighet, så var kanske
allt förloradt; hon skulle då störta dem alla hellre
än att erkänna sig besegrad och, enligt deras plan,
med dem sluta en 'off- och defensiv-allians'.

Han gaf baronessan ett varnande tecken och
fortfor, i afsigt att ändra och maskera hennes ännu
outtalade mening:

"Ni bör kanhända icke nu tala med min tant
om mina, möjligen alldeles ruinerade förhoppningar
på Mylittas hand, ty ..."

"Det var icke derom, jag ville meddela mig,"
återtog den gamla damen orubbligt, utan att låta
sonens tvekan inverka på sitt beslut, ty hon hade
mycket väl märkt den oroliga uppmärksamhet, som
fru Sarassin icke kunnat undertrycka vid hennes
första ord. "Det var något helt annat, det var en
fråga, hvars uppriktiga besvarande är af lika stor
vigt för oss alla ..."

"Nå väl, tillåt då <i>mig</i> att framställa den," inföll
ännu en gång baron Fredrik, som fann att tärningen
var kastad, att man nu måste våga allt och att ju
häftigare man kunde skrämma och öfverraska
markisinnan, dess mera utsigt fanns det att segra.

"Min bästa tant, skall ni väl någonsin kunna
förlåta mig, då jag upptäcker för er, att förleden
sommar, den afton då ni befann er i Genève i
advokaten Désors kabinett och trodde er ensam med
honom, det fanns äfven en annan person i rummet
bredvid, som hörde er och uppfattade hvarje af edra
ord ..."

"Ah!" utropade markisinnan bleknande och med
gnistrande ögon, men tillade med hastigt tillkämpad
min af likgiltighet och ironi:

"Och hvem var denne person?"

"Jag sjelf," svarade baronen och bugade sig.


Fru Sarassin sväljde ett par gånger, liksom man
gifvit henne en vedervärdig medicin; denna
bekännelse var nära att förkrossa hela hennes mod och
sjelfbeherskning. Genom hennes hufvud flög en
hastig och förtviflad tanke att förneka sitt uppträdande
hos advokaten, men inseende omöjligheten deraf, gjorde
hon en våldsam ansträngning, antog i stället en
spefull min och sade skrattande:

"Är det möjligt! ... Åh, min kära Fredrik, hvad
ni då lär hafva trott er göra för en intressant
upptäckt!"

"Ja det är sannt!" svarade denne något
förvirrad af sin tants fullkomliga säkerhet och
förställning.

"Jag kan just föreställa mig det, ty jag var då
i det ledsammaste och mest oroande bryderi i hela
min lefnad ..."

"Ah, du erkänner det?" utropade baronessan
glad, "du erkänner den olycka som skett, och du
inser att det enda möjliga botemedlet deremot är
Fredriks giftermål med arftagerstan. Gemensamt skola
vi kanske kunna rädda den Rosenheinska
förmögenheten åt oss alla."

"Åh, var lugn, den löper ingen fara ..."

"Men ni medgifver ju att ni förlorat beviset
derför, det dyrbara korset," sade baron Fredrik, i sin
ordning fixerande markisinnan.

"Att jag <i>trodde</i> mig hafva förlorat det. Ja,
hvarför skulle jag icke erkänna detta?" svarade hon med
fullkomligt lugn och fullt beredd att hellre förlora
allt än dela hemligheten med ännu flere.

"Ni <i>trodde</i> det?"

"Jag trodde det och jag var naturligtvis
förtviflad. Lyckligtvis för min brors enka var denna
oro af kort varaktighet; det dyrbara beviset för
hennes arfsrätt återfanns."

"Det återfanns ... och hvar?" sade baronessan
misstroget.


"Helt enkelt under dubbelbottnen af det skrin,
hvari det förvaras."

"Men detta är ju otroligt!"

"Jag tyckte nästan detsamma, ty jag kände icke
tillvaron af detta hemliga gömställe, som Désor
upptäckte."

"Och nu är fideikommissets vigtiga arfsbevis åter
på sin plats?"

"Ja; och jag hoppas att det för all framtid skall
så förblifva."

"Jag hoppas detsamma och lyckönskar er, min
kusin, till en så märkvärdig och lycklig händelse,"
återtog baronessan med illa dold misstro och
förbittring.

"Lyckönska icke mig, min vän. Jag har ju
ingen annan fördel deraf än densamma som ni, den
att arfvet medföljer det Rosenheinska namnet."

Den gamla damen utbrast i ett hånskratt och
steg upp, i det hon i hotande ton tillade:

"Besinna er, min kusin, på hvad ni sagt ... ännu
en gång tillbjuder jag er tystnad och enighet ... Ni
vågar allt för mycket, då ni kanske litar på en sublim
och oegennyttig familjestolthet å vår sida."

"Jag tackar er för ert anbud och erkänner att
ett dylikt förlitande skulle vara mycket oklokt ...
hela denna sak angår ju icke längre mig," svarade
markisinnan, som numera spelade ett förtvifladt spel
och fästade sitt sista hopp på möjligheten att ännu
återfå det verkliga korset.

Hon lemnade rummet, och baronessan föll
öfverväldigad af missräkning och vrede, ned i sin stol
med hårdt sammanknutna händer.

"Tror ni henne, min mor?" hviskade baron
Fredrik, sedan hans tant var borta.

Den gamla frun utstötte endast en fnysning och
kastade på sin son en föraktfull blick, som var
tillräckligt svar.

"Icke jag heller; ej ett ord af hvad hon sade
var sannt," återtog han. "Korset är förloradt, derom

är jag säker ... men hon skall ångra sin envishet
och snålhet!"

"Hvem vet ... af oss har hon ingenting att
frukta. Och det är detta, som gör att harmen är
nära att qväfva mig," mumlade baronessan med hes
och upprörd röst.

"Hvad menar ni, min mor? Om mitt giftermål
icke lyckas, så ..."

"Så blir det i alla händelser icke vi som
upptäcka deras bedrägeri."

"Vill ni låta dem ostördt dela arfvet utan att
hindra det, sedan hennes stolthet och afundsjuka
uteslutit oss derifrån?"

"Ja."

"Men jag tänker icke vara lika enfaldig."

"Lika <i>klok</i>, menar du väl? Det skulle vara
ganska olyckligt. Hur rättmätig och stor vår vrede än
är, måste likväl vår besinning och försigtighet vara
ännu större ... Hvarken markisinnan eller Mylitta
äro odödliga; det skulle vara oförlåtligt, om vi, för
att hämnas, läte arfvet för alltid gå förloradt. De
spela ett högt spel och skola kanhända vinna
partiet ... Låt oss emellertid ännu icke öfvergifva
hoppet; res genast för att uppsöka den vackra
arftagerskan, det är på henne din framtid beror. Kanhända
att hon är mindre modig än sin svägerska och att
meddelandet af din upptäckt på henne kan göra
större verkan."

"Om det var med en älskare, hon reste, så är
allt hopp förloradt."

"Det är icke säkert; om du icke kan väcka
hennes kärlek, så kan du väcka hennes fruktan."

"Mylitta är en qvinna, som icke har sin like
hvarken i skönhet eller outgrundlighet. Jag vet lika
litet nu, som för tvenne månader sedan, då jag såg
henne för första gången, om hon är menlös som en
dufva eller djerf och listig som en falk," mumlade
baron Fredrik dystert.


"Försinka emellertid icke tiden," återtog hans
mor ifrigt. "Det återstår knappt en månad till
Josefs dödsdag, då familjen samlas ... Fru Sarassin reser
troligen ännu i dag till Kronach, och Mylitta kan
icke dröja länge; man aflägsnar sig icke långt ifrån
ett ställe, der man väntar ett arf på tjugo millioner,
och hvarest hon än har begifvit sig, så har hon
behöft penningar, och dessa har hon icke fått utan
att meddela sig med sin bankir ... Sök att finna
hennes spår, de föra dig utan tvifvel först till
Genève," tillade baronessan och steg upp till tecken att
den vigtiga konferensen var slutad.

*

</chapter>
<chapter name="28.">
<h1>28.</h1>

Egandet af den tvetydiga förmånen att, med rätt
eller orätt, anses såsom arfvingen till en tron eller
till en ofantlig förmögenhet annulerar nästan alltid
egandet af sig sjelf. Båda slagen af dessa olyckliga
pretendenter anses sällan såsom sjelfständiga och fria
menniskor och äro oftast icke annat än ett byte för
lycksökare, hvilka både andligen och lekamligen slita
dem emellan sig.

Då arftagerskan af den Rosenheinska
förmögenheten helt plötsligt försvann, så att säga midt för
ögonen och mellan händerna på alla dem, hvilka
bevakade henne och intrigerade omkring henne, var det
helt naturligt att de allesammans rörde upp himmel
och jord för att återfinna den slagruta, genom hvars
tillhjelp hvar och en af dem hoppades på något sätt
mer eller mindre blifva delaktig af de afundade
millionerna.

Ingen kände sig emellertid mer förbittrad och
bedragen än Hiram Thurn, ty för ingen hade
Mylittas flykt samma betydelse som för honom.


Efter misslyckandet af hans afskyvärda och
sinnrika plan att, nästan utan all möjlig fara för
upptäckt, befria sig ifrån Stjerne, och vid underrättelsen
om Mylittas och hennes brors obegripliga flykt, blef
Hiram nästan förstenad af bestörtning och raseri.

Han hade redan ett par dagar förut packat sin
kappsäck, betalt sin värdinna och låtsat resa sin väg,
följd af dennas välönskan för de varma källornas
goda verkan på hans helsotillstånd, men i sjelfva
verket hade han endast flyttat ifrån Sonnenberg till
ett dåligt värdshus vid utkanten af "Wiesbaden, der
hans forne kamrat Bill Skeyler bodde, uppehållande
sig med den knappa och osäkra vinsten från
spelsalarne, der han nu på egen hand och i mycket
anspråkslösa dimensioner fortsatte den olycklige
vicomtens yrke.

Den första vilda förbittringen i Hirams sinne
öfver de båda syskonens 'nedriga otacksamhet', som
han kallade det, hade låtit honom fatta beslutet att
hämnas genom att lemna dem åt sitt öde, men som
denna hämnd just beröfvade honom sjelf all
förhoppning om någon del af den så ifrigt eftersträfvade
rikedomen, kunde han icke vid lugnare besinning förmå
sig att på detta sätt med ens släppa det byte, hvarom
han redan tyckte sig hafva varit säker.

Den ena planen mer orimlig och äfventyrlig än
den andra uppstod derföre i hans hjerna, vid
upptäckten att äfven Stjerne lemnat Wiesbaden, som det
syntes, utan att hafva fattat någon misstanke eller
vidtagit några åtgärder för att upptäcka de
hemlighetsfulla omständigheterna vid det förfelade mötet
med Mylitta.

Han beslöt således hastigt att åtminstone följa
och bevaka denne farlige fiende, som undgått honom,
lemnande åt slumpen, hvad som vidare möjligen
kunde företagas.

De båda kamraterna hade också icke hunnit
längre än till Biebrich, förr än denna demoniska

slump, som ofta, skenbart åtminstone, tycks gynna
brottet, syntes hafva fört dem direkte på
Stjernes spår.

I samma ögonblick som de sjelfve stannade på
värdshusgården, sågo de en postschäs fara derifrån;
den hade en stor kappsäck af grönt saffian fastspänd
bakpå, under suffletten, och aflägsnade sig i detsamma,
innan de sjelfve hunnit stiga ur sitt åkdon.

Ingendera tänkte derpå eller fästade någon vigt
dervid, men då de ett par minuter derefter i ett
litet rum i värdshuset slagit sig ned för att äta
frukost, och flickan, som inbar densamma, händelsevis
på brickan lagt dagboken eller ställets journal för
anteckning af de resande, funno de vid en blick deri
att det sista namnet var doktor Stjernes.

Hiram hade trott honom vara ombord på
ångbåten, men af uppasserskans svar på de frågor han
gjorde, fick han nu den oförmodade föreställningen
att den resande, som kommit för sent, och hvilkens
vagn han helt nyss sett fara ifrån posthusets gård,
icke var någon annan än just den person, som han
sökte och förföljde.

En halftimme derefter voro de båda
amerikanska äfventyrarne på väg för att upphinna den
förmente Stjerne, ännu utan annan afsigt än att hålla
sig i hans närhet för att bevaka hans företag.

Det lyckades dem likväl icke så snart; den
resande med den gröna kappsäcken bakpå sin vagn
var ständigt långt framför dem och hade alltid
lemnat den sista stationen en timme eller ett par, innan
de sjelfve kommo dit.

Dagen förgick, himlen mulnade mot aftonen,
det började regna, och midt under de båda
kamraternes lifliga och hemlighetsfulla öfverläggningar
sjönk det ena vagnshjulet hastigt ned i en grop på
vägen, åkdonet fick en häftig stöt och var nära att
stjelpa omkull, hästen stannade, och skjutskarlen, som
hoppat af, förkunnade dem att hjulaxeln var
afbruten, man kunde icke komma längre; "men," tillade
han, 'lyckligtvis är poststationen helt nära, och jag
kan snart hemta ett annat åkdon, så vida icke
herrarne föredraga att till fots fortsätta vägen till byn.
hvars hus man ser der nedanför berget."

Hiram och Skeyler utstötte en rad af svordomar,
beskådade den sönderbrutna vagnen, som var
obrukbar, och togo slutligen sitt parti att gående upphinna
stationen, som låg vid början af byn.

Kusken hade rätt, det var knappt tjugo
minuters väg, och för de båda kamraterne, som oftare
färdats på detta sätt än i vagn, var motgången i
detta afseende icke stor; emellertid hade regnet
tilltagit, och då de upphunno byn var det nästan mörkt.

Det första föremål, som mötte deras blickar, då
de genom ett långt, öppet portskjul ämnade inträda
på den stora, otrefliga gården till det anvisade
posthuset, var vagnen med den gröna kappsäcken, som
stod utanför dörren till värdshuset.

Bill Skeyler stannade tvärt och gaf sin kamrat
en knuff i sidan, och denne kände sig på en gång
orolig och angenämt öfverraskad vid upptäckten att
ändtligen hafva upphunnit egaren af denna kappsäck,
hvilken hela dagen varit hans ögonmärke.

Båda två stannade orörliga i portlidrets mörker,
för att icke blifva sedda under den tysta och hastiga
rådplägning, de höllo.

En gammal gubbe och en gosse om åtta eller
tio år stodo bredvid det tomma och frånspända
åkdonet, och de hörde den förstnämnde med knotande
och vresig röst säga:

"Det går icke för sig ... du förstör både vagn
och häst och bryter halsen af dig ..."

Åh, farfar, var lugn," svarade gossen skrattande.
"Jag har väl kört förr ..."

"Men icke i mörkret ... Regnet tilltar och det
blir becksvart, innan ni hinna förbi backen vid
stenbrottet ... Han kan väl vänta och stanna här i natt,
när hvarken hästar eller postiljon finnas inne ..."

"Men han har lofvat dubbel betalning och
drickspengar dertill, om han får en häst nu strax, och
jag ..."

De båda kamraterna hörde icke mera, då gossen
i detsamma sprang sin väg bortåt stallet, under det
gubben mumlande lyfte på vagnen för att pröfva
dess tyngd.

Ingen på gården hade sett främlingarne, som
stått stilla och nu hastigt aflägsnade sig, med
skyndsamma steg fortsättande vägen, trots det dåliga
vädret, utan att hvarken stiga in för att skaffa sig någon
förfriskning eller gifva sig tillkänna i värdshuset.

Knappt fem minuter sedan de försvunnit vid
landsvägens krökning bakom byn, utkom gossen,
ledande ur stallet en påselad häst och ämnade föra
den fram till åkdonet, vid hvilket gubben ännu
qvarstod.

"Är du tokig!" ropade denne åt honom.
"Tänker du taga skymmeln, som hemkom för en qvarts
timme sedan och nyss spänts ur seldonen. Led in
honom igen ... Om den der herrn ändtligen vill ha
skjuts i qväll, så får han vara nöjd med gamla
grållen ..."

"Men, farfar, då hinna vi icke fram i natt,"
svarade gossen tvekande, i det han närmade sig med
hästen, som ännu var våt af svett.

"Gör som jag säger ... Det duger dessutom icke
för dig att köra skymmeln, som är skygg i
mörkret ... Om värdshuset <i>Röda kruset</i> icke kan vara godt
nog till nattläger, så blir det icke trefligare att i
detta väder och vid denna tid färdas till ett annat,"
mumlade gubben vresigt och tillade, då han såg
gossen ännu dröja:

"Se så, skynda dig nu!"

Barnet lydde ändtligen och ledde hästen tillbaka;
det dröjde en stund innan han återigen visade sig,
denna gång medförande ett gammalt hvitt ök, som
haltade, såg mycket ovilligt ut att lemna sin krubba
och tycktes dröja vid hvarje steg, för att lemna sin
lille körsven tid att erinra sig olämpligheten af att
begifva sig ut i regnet.

Slutligen var postschäsen förspänd, och gubben
gick in för att underrätta den resande derom.

Denne var ingen annan än Astley Hawerfield,
som, finnande det mycket otrefligt att tillbringa
natten i det lilla ruskiga värdshuset, föredrog att, ehuru
det var sent och vädret obehagligt, åka ännu ett par
timmar, i förhoppning att finna mera snygghet och
komfort på nästa station.

Då han kom ut på trappan var klockan öfver
sju på qvällen, det hade dragit ut på tiden, medan
gossen bytt om hästar, och då man slutligen satte
sig i gång med den halta hästen och Hawerfield märkte
hvilken kusk han fått, var han nära att ångra sitt
beslut att fortsätta vägen.

Han gjorde några anmärkningar derom åt
värden, som tillknäppte fotsacken, men fick endast det
korta och afgörande svaret: "Herrn ville ju ha hvad
som fanns, och här finns icke annat."

En timme förgick och ännu en, medan den hvita
hästen lunkade framåt i obeskriflig långsamhet. Man
kunde tro att hela ekipaget gick i sömnen; gossens
hufvud nickade i kapp med hästens halta steg, och
den resandes ovanliga tålamod var antingen en följd
af slummer eller mycket angenäma fantasier.

Regnet hade upphört och himlen ljusnat något,
så att mörkret icke särdeles ökats, oaktadt klockan
var nio, då man hunnit till det stenbrott hvarom
gubben talat.

Chausséen, som ända hittills varit rak och jemn,
krökte sig nu omkring ett högt, nästan kalt berg
till höger, hvars fantastiska, tvärbranta och skarpa
kalkstensblock och remnor bildade besynnerliga
formationer, hvilka lyste hvita som vålnader, bredvid
djupa och svarta afsatser och hål. Till venster om
vägen, djupt under densamma, låg ett stort och
sumpigt träsk, beväxt med videbuskar i nästan

regelbundna rader, och då man hunnit förbi den
utskjutande klippan, stupade vägen brant utför.

Den klumpiga postschäsen kom här ändtligen i
raskare fart, men midt i backen skyggade hästen,
kastade sig hastigt åt sidan ända intill barrièren,
och för att hindra honom att störta utför bråddjupet
reste Hawerfield sig hastigt och fattade tömmarne
med kraftig hand, just som den förskräckte gossen
var nära att släppa dem.

I detsamma han sträckte sig fram, aflossades ett
skott tätt bredvid vagnen; den redan skrämda hästen
strök baklänges, reste sig på bakbenen, stjelpte
omkull åkdonet och tumlade sjelf på sidan.

Gossen kastades nedanför vägkanten, och
Hawerfield, som genast uppfattade hvad slags äfventyr
han råkat ut för, hoppade ur den kullstjelpta
vagnen i samma ögonblick som tvenne karlar sprungo
upp på chausséen ifrån motsatta sidan och hastigt
nalkades densamma.

Han ryckte en pistol ur sin rockficka och
ämnade åtminstone dyrt sälja sitt lif, i fall så fordrades,
då den ene af de båda tvetydiga figurerna med ens
stannade, fattade den andre i armen och sade på
engelska och med omisskännelig bestörtning:

"Det är icke han! ... Låt oss fly ..."

"Det är för sent," svarade den andre och
tillade på tyska, vänd till Hawerfield, i det han slet
sig ifrån sin kamrat:

"Tag hit edra pengar eller ..."

Han hann icke fortsätta, ty Hawerfield afsköt
sin pistol emot honom, och i detsamma hördes
pisksmällar och bullret af vagnshjul.

Då röken skingrades, såg han emellertid de båda
karlarne fly och försvinna mellan stenbrottets
skrofliga och otillgängliga remnor.

Det föreföll honom besynnerligt att han icke
träffat någon af dem, och han förvånades, då han
märkte bloddroppar i sanden vid sina fötter och fann.

att det var han sjelf, som var sårad, ty han kände
nu först smärta i sin venstra arm och såg blodet
rinna öfver handen.

Ett par sekunder derefter syntes en forman,
som kom ifrån motsatta hållet med sin tunga vagn,
och som nu stannade på vägen bredvid honom; han
underrättade sig om hvad som skett och tillbjöd sin
hjelp med godmodig beredvillighet.

Den stackars förskrämde skjutsgossen kröp
linkande fram utan annan skada än en skråma på
benet — ty barn, i synnerhet pojkar, ega lyckligtvis
en sällsam förmåga att bibehålla lif och lemmar äfven
under de mest halsbrytande förhållanden — vagnen
var sönderbruten, men hästen befanns icke sämre än
förut, och ett par timmar derefter var Hawerfield,
som tagit plats på formannens hösäckar, åter i det
ruskiga värdshuset, som han om qvällen lemnat, och
der ödet tycktes hafva bestämt att han i alla
händelser skulle tillbringa natten.

Den läkare, som efterskickats ifrån närmaste
stad, och som ankom på morgonen, förklarade
emellertid hans sår för obetydligt, men ansåg det
nödvändigt att han icke fortsatte sin resa, utan stannade i
stillhet.

Astley fördömde sin otur, som troligen skulle
låta honom komma för sent till Vevey, men hvad
var att göra, han måste foga sig efter
omständigheterna, och med sin värkande och uppsvullna arm i
band skulle han just, tillsammans med doktorn, lemna
det olyckliga värdshuset, för att stanna i den lilla
staden en halftimmes väg derifrån, då en hop folk,
som samlats på gården, väckte hans uppmärksamhet.

Innan han hann att fråga efter orsaken,
berättade man honom, att den ene af de båda
landsvägsriddarne, som skrämt hans häst och sårat honom sjelf,
blifvit i skogen bakom stenbrottet funnen död,
troligen af det skott, som Hawerfield afskjutit, och att
man just nu hitfört honom.


Astley kände en obehaglig känsla vid att finna
sig nästan ofrivilligt hafva på detta summariska sätt
bestraffat det tillämnade brottet, men försonades nästan
dermed, då han kommit fram och med förvåning i
den döde, som man lagt på en bår, igenkände Alf
Stjernes förmente svåger, den amerikanske
qvacksalvaren och äfventyraren Hiram Thurn, hvars
obehagliga ansigte och skefva, utstående ögon han
igenkände, oaktadt han aldrig sett honom mer än en
enda gång under några minuter vid sjöstranden i
närheten af Vevey.

Han påminde sig nu att han om natten på
vägen hört den ene af de båda karlarne utropa: "Det
är icke han! ..." och anade att detta försåt haft
ännu en annan bevekelsegrund än plundring; att det
varit Alf Stjerne, för hvilken man lagt sig i bakhåll
och att den kula, som träffat hans egen arm, varit
ämnad för hans väns hjerta.

I alla händelser hade Hiram Thurn troligen för
länge sedan förtjent sitt öde, och det var med
tillfredsställelse Hawerfield nu visste Stjerne befriad
från sin farlige fiende.

*

</chapter>
<chapter name="29.">
<h1>29.</h1>

Den gamla baronessan Rosenheins förmodan var
fullt riktig, nemligen att fru Sarassin efter Mylittas
hemlighetsfulla afresa och sedan hon fått den oroande
underrättelsen om baron Fredriks upptäckt i Genève,
hade lemnat Wiesbaden och begifvit sig till Baiern.

Det var här, i slottet Rosenhein på familjens
gamla stamgods, som hon nu inväntade den vigtiga
årsdagen af sin brors död för att få det omtvistade
arfvet ändtligen legaliseradt.


Högt uppe i bergen i den djupa skuggan af
sekelgamla gran- och lärkträd, hvilkas stammar och
mossiga grenar äro insnärjda och half qväfda af
murgrönans öfverdådiga vextlighet, ligger det gamla
skräpiga huset, som fått namn af slott, ehuru det till
storlek och utseende icke kan mäta sig med hvilket
bättre hus som helst på någon af Stockholms större
gator.

Det skulle emellertid taga sig oförlikneligen bra
ut på en tafla, men vore deremot mycket ruskigt att
bo uti. Med alla sina vådliga trappor, små torn,
gluggar, utsprång, vinklar och vrår förefaller det som
en hemsk labyrint af murbruk, stockar och tegel, men
då månen skiner på dess små gröna blyinfattade
fönsterrutor, höga, trappformiga gaflar, slutande i ett
kors, dess klumpiga trägallerier och dess nymålade
madonnabild i en nisch midt i väggen, så är det icke
endast pittoreskt och romantiskt, det är sagolikt. Man
föreställer sig nästan att dess förste egare — den
gamle Johanniterriddaren Raymond Bonifacius von
Rosenhein, hvars namn och vapen pryda ingången —
ännu sitter der inne och skrifver på sitt
besynnerliga testamente, hvilket nu, för tjugonde eller
trettionde gången efter hans död, skall uppläsas i den
stora salen, der hans mantel med det röda korset,
hans hjelm och hans svärd hänga.

Baiern är de heliga träbelätenas land, och innan
man hinner den höjd, der slottet ligger, har man att
passera snart sagdt en allé af groteska träbilder; ett
slags afskyvärdt glyptotek, som, uppstäldt mellan
bergsklyftorna i hela grupper af naturlig storlek återgifver
detaljerna af Kristi pinohistoria.

Midt ibland dessa gigantiska träd, dessa
upptornade klippor, dessa snötäckta, öfver hvarandra
skimrande bergstoppar och hela den hänryckande naturens
skönhet och majestät framträda dessa grofva och
osmakliga uppenbarelser på ett pinande sätt, och det
vidriga intrycket når sin höjd, då man kommit inom
slottets port.


På den instängda mörka gården till
"Der Rosenhein" står nämligen; bredvid en halft förfallen
brunn ett högt krucifix, en lerfärgad, vanskaplig
Kristusbild, en verklig "Homo doloris", sådan som
professor Dietrichson omtalat — med armar och ben
af en spatserkäpps tjocklek, och vid dess fötter tvenne
knäböjande figurer; hela denna spöklika grupp,
instängd på det trånga rummet, är karakteristisk för
katolicismens idéer och står i full öfverensstämmelse
med huset. En halftorkad, knotig och stympad
akasia nöter gnisslande sina nakna grenar emot ett slags
stängsel deromkring, och då vinden för dem åter och
fram, tyckas träbilderna derunder sticka och jämra
sig, under det vattendropparne, som falla i
stenbassinen, blanda sitt enformiga klagande ljud dermed och
framkalla föreställningen om tårar, som ständigt rinna.

Det var emellertid i detta dystra, nästan
obebodda slott, som familjens stamfar förordnat att hvarje
ny fideikommissarie skulle afhöra uppläsningen af
hans testamente och insättas i sina rättigheter, och
det var här, som fru Sarassin nu befann sig.

Fåfängt hade hon väntat att här finna sin
svägerska eller få någon underrättelse ifrån henne,
och allt hvad hon i detta afseende fått veta, var
genom ett bref ifrån advokaten Désor, hvilken till svar
på hennes egen förfrågan underrättade henne, att
den unga friherrinnan Rosenhein hos honom uttagit
hela det belopp, som under enkeåret var anslagit åt
henne; och att hon, åtföljd af en ung man, hvilken
hon presenterat såsom sin bror, rest ifrån Genève
till Toulon, ehuru Désor erinrat henne om vigten af
att inom natt och år infinna sig vid familjens
sammankomst i Baiern.

Denna dag var ändtligen inne. De flesta af
familjens medlemmar voro redan anlända tillika med
fullmäktige för kapucinerklostret Banz, som ligger
strax bredvid, och staden Kronach.

Man hade dammat och sopat den gamla salen
och till och med upptändt en brasa i den ofantliga

spisen, enär fukten och den instängda luften icke så
lätt voro bortdrifna genom en eller annan liten ruta,
stor som ett postpappersark.

Kronachs borgmästare, en liten treflig gubbe i
grön frack med röd krage, knäbyxor och damasker,
och hans embetsbroder: illiterate rådmannen och
kopparslagaren Tiepfel i brun surtut och kalott, samt
notarius publicus herr Stephan Knoblauch, en lång
knotig och skallig karl, med stora glasögon och en
karbunkel på näsan, voro de personer, som skulle
bevaka stadens rätt, i händelse den Rosenheinska
arfvingen vore nog olycklig att icke kunna uppvisa
det heliga och dyrbara krucifix, som påfven
Eugenius välsignat.

Medlemmarne af den hittills arflösa grenen i
familjen utgjordes af den gamla baronessan
Rosenhein med sin son; hennes bror, en öfverste ifrån
München, med tvenne döttrar, hvilka utan alla
förhoppningar på något arf kommit endast för nöjet att
bevitna ett dylikt högtidligt familjesammanträde och
träffa sina slägtingar, och tvenne ogifta gamla
fruntimmer, öfverstens och baronessans kusiner, som bodde
i Kronach och visst icke ville försumma en så vigtig
och märklig tilldragelse i deras mycket enformiga lif.

Visserligen fanns ännu en gammal baron,
enkling och barnlös, som icke infunnit sig, samt ett par
fruntimmer, gifta och bosatta på åtskilliga ställen
i Baiern.

De båda gamla damernas biktfar, pater Arnulph
från klostret Banz, en munk i brun kåpa och bara
fötter, afslutade denna samling.

Den äldre grenen af familjen representerades
ännu af ingen annan än markisinnan de Sarassin,
åtföljd af sin mors forne huspredikant, hennes aflidne
brors lärare och vän pastor Zwinger, samt familjens
juridiska biträde, advokaten Désor, hvilken nyss
anländt, medförande det skrin, som förvarade det
vigtiga arfsbeviset.


Han medförde dessutom någonting annat, som
knappt var mindre vigtigt, och det var underrättelsen
att baron Josefs enka, den med så mycken oro och
undran väntade arftagerskan, efter all sannolikhet
icke skulle infinna sig för att blifva legaliserad eller
fordra detta arf, ty hon hade i Toulon gått om bord
på ett fartyg, som afseglade till Amerika.

Om åskan slagit ned vid fru Sarassins fötter,
kunde hon icke hafva blifvit mer öfverraskad och
bestört.

Skulle Mylitta frivilligt hafva afstått ifrån sin
oomtvistade rätt? Hon som med så mycken slughet
och kraft redan ifrån början uppträdt att försvara
sina anspråk. Hvad kunde vara anledningen dertill?

Fru Sarassin kunde icke finna ett rimligt svar
på denna fråga och stannade i den öfvertygelsen, att
Désor med afsigt blifvit missledd, och att den
hemlighetsfulla unga qvinnan lyckats på något
obegripligt sätt komma i besittning af det äkta och verkliga
korset samt nu ämnade oförberedt uppträda dermed
inför den samlade familjen.

Denna förmodan grundades dessutom på Stjernes
tystnad och den fullkomliga okunnighet, hvari den
stackars frun sväfvade om hvad som tilldragit sig i
La Tour de Peilz.

Klockan hade nu slagit tre qvart till tolf. Alla
dessa personer voro redan församlade i salen, der
rundt omkring taket fanns ett galleri med hög
balustrad, hvarunder på väggen hängde en rad af gamla
fanor, hjelmar, sköldar och spjut, som tillhört
familjens ärorika förfäder, om hvilkas bedrifter latinska
deviser deremellan upplyste, bland annat förtäljande
om Svenskarnes fruktlösa försök att intaga slottet
under trettioåriga kriget.

Detta mörka, ekpanelade rum, med de grofva
bjelkarne synliga i taket, hade i detta ögonblick, då
alla derinne voro i spänd och orolig väntan, någonting
helt egendomligt, dystert och högtidligt.


Markisinnan, som både fruktade och hatade sin
svägerska såsom sin lefnads stora motgång och olycka,
kände sig likväl i detta ögonblick mer illa till mods
öfver hennes oförklarliga uteblifvande, än om hon
haft henne bredvid sig, färdig att bestrida henne
hälften af det arf, hvarpå hon i hela sin lefnad tänkt
och hoppats, ty i det hundrade gånger genomtänkta
programmet för denna dag och den scen, hvari de
båda borde uppträda, hade ju Mylitta hufvudrolen.

Visaren på det gamla vägguret, i dess klumpiga
hoptimrade fodral midt för henne, skred fram allt
mera; notarien hade på bordet framför pastor
Zwinger, hvilken skulle uppläsa testamentet, framsatt det
lilla skrin, som han medfört och som skulle innesluta
det vigtiga appendix, hvaraf arfvet berodde, men
arftagerskan hördes ännu icke af.

Skulle detta dröjsmål betyda fru Sarassins lycka
eller hennes ruin? Upprörd, såsom hon aldrig förr
varit det, kände hon sig nära att svimma, då klockan
ändtligen slog sitt första slag till den tolfte timmen
och dörrarne ännu alltjemt voro slutna.

Det var ett gammalt spelur, som med långsam
högtidlighet utförde en riturnell för hvarje qvart, och
innan de fyra stanserna hunnit upprepas, var den
stackars markisinnan nästan mer död än lefvande, ty
väntan på dödsdomen är kanske grymmare än
döden sjelf.

Det ena timslaget efter det andra förklingade
slutligen ... Mylittas rätt hängde nu på en sekund,
ett andetag ... ännu ett, och tolfslaget som
begränsade den bestämda tiden af <i>natt och år</i> — var fullt.

Hennes talan och rätt var förlorad ... det var
fru Sarassin, som tycktes ha segrat, och testamentet
skulle nu uppläsas.

Två eller tre minuter hade ännu förgått; alla
öron lyssnade, alla ögon voro riktade mot dörren,
man kunde icke fatta underverket af en dylik
försummelse och väntade en scen af uppskakande effekt.

En dödstystnad hade uppstått i salen, hvar och
en såg på den andra, och allas blickar vändes
derefter på markisinnan, som, dödsblek i medvetandet af
det understuckna beviset, ännu icke vågade fröjda
sig öfver en händelse, hvilken hon icke kunde
förklara på annat sätt än genom sin svägerskas
plötsliga död.

Ändtligen reste sig notarien Désor, hostade litet,
liksom han hade svårt att bryta den tunga tystnaden,
och sade:

"Mitt herrskap! I kännen utan tvifvel alla, att
Johanniterriddaren baron Raymond Bonifacius
Rosenheims testamente, hvilket pastor Zwinger nu skall
uppläsa, innehåller en hemlig, förseglad kodicill,
hvilken enligt testators förordnande skall, efter aflagd ed
om obrottslig tystnad af den föredragande, i ett
enskildt rum och utan vittnen läsas och åter förseglas,
för att först <i>då</i> meddelas familjen, när det fall
inträffat, som i denna kodicill förutsättes och hvarom
den edsvurne ovilkorligen bör få kunskap, innan
familjesammankomsten afslutas.

"Som emellertid pastor Zwinger redan en gång,
för tolf år sedan vid det sista arfsmötet, aflagt denna
ed och uppläst testamentet, öfverlemnar jag till er
afgörandet, om eden och den hemliga artikelns
uppläsande äfven nu kunna anses nödvändiga?"

Notarien tystnade, ett slags omröstning i denna
sak företogs, och som nästan alla ansågo att ingenting
af ceremonien borde inknappas, liksom önskande att
fördröja den slutliga utgången — så framträdde pater
Arnulph med krucifixet, som hängde vid hans
radband och närmade sig pastorn, hvilken steg fram
midt på golfvet och uttalade den föreskrifna eden
om hemlighetens bevarande och samvetsgrant
iakttagande af kodicillens tillämpning.

Alla de närvarande korsade sig andäktigt, pastorn
gick tillbaka till sin stol, uppvek det redan af
notarien öppnade konvolutet, hvari papperen lågo, och
började uppläsandet af detta egendomliga dokument,
som flere af de närvarande redan förut hört, men
som vid hvarje ny arfvinge borde upprepas och
hvartill fru Sarassin med nervös otålighet lyssnade.

"Då jag, Raymond Bonifacius Rosenhein, står i
begrepp att ingå i den heliga Johanniterorden eller
Rhodiserriddarnes brödraskap och tjenst och derför
icke mer har behof eller lust till verldsliga egodelar
och förmåner, afsäger jag mig härmed all min
egendom, öfverlemnande ännu i dag, likasom jag skulle
vara död, den del deraf, som icke tillfaller orden,
mina återstående gods och gårdar, slott och
egendomar åt min broder Geofrey Amadeus, öfverste och
härförare i tyska kejsarens tjenst; och varder denna
egendom i evärdliga tider tillhörig den äldsta af hans
efterkommande i rätt nedstigande led.

"Men, såsom bestämmandet af blod och börd ofta
är en vansklig och tvifvelaktig sak, så är det icke
detta utan <i>namnet</i> jag ensamt lägger all vigt uppå,
och detta namn skall alltså ovilkorligen af <i>den</i> bäras,
som egendomen eger, vare sig man eller qvinna.

"För den skull förordnar jag härmed, att — om
den aflidne fideikommissarien icke efterlemnar något
barn — hans enka såsom laglig arfvinge mottager det
Rosenheinska fideikommisset, bibehållande äfven i nytt
gifte det Rosenheinska namnet, hvilket hennes äldste
son i sin ordning erhåller; gifvande på detta sätt åt
denna egendom snarare egenskapen af en fortgående
idé eller institution, än ett arf inom en viss familj;
öfvertygad att, detta oaktadt, mina efterkommande
nog skola söka att inom sig bibehålla detsamma.

"Det är namnet <i>Rosenhein</i>, som jag vill upphöja
och bevara, detta namn är min egen ära och
åminnelse, och det är till heder för detta jag således
dervid fäster mina verldsliga egodelar, menandes
dermed upprätta åt mig sjelf ett minnesmärke, som
icke förgår.

"Till bekräftelse och stadfästande häraf lägger
jag såsom ett dyrbart och orubbligt signet det
krucifix, som jag af den helige faderns, påfven Eugenii,
egna händer mottagit såsom belöning för nit och
tapperhet under betvingandet och fördrifvandet af
de hiskeliga kätterska hussiterne i Böhmen.

"Detta krucifix, hvars bild blifvit funnen i den
helige martyren Antonii graf och hvars kors är skuret
och slipadt af en dyrbar agatsten, hvilkens like icke
står att finna, enär den innesluter en besynnerlig
förstenad insekt, af de lärde igenkänd och kallad
'Staphylinus', skall alltid och ovilkorligen åtfölja det
Rosenheinska arfvet, utgörande det enda och
tillförlitliga beviset för den rätte egaren af detta arf.

"Vid hvarje innehafvares död skall det för
familjens alla församlade medlemmar och fullmäktige
ifrån kapucinerklostret Banz och min födelsestad
Kronach — såsom möjliga pretendenter — förevisas;
antingen genast under ett dygn i den dödes egna
händer eller <i>inom natt och år</i> efter hans död, då den
närmaste arfvingen det förevisar och sedan
granneligen förvarar bland slägtens dokument och klenodier;
hafvande jag till yttermera visso dessa ord: <i>inom
natt och år</i> låtit på korsets baksida med guld
ingravera.

"Och den vigt och stora betydelse fäster jag
här uppå, att om krucifixet skulle saknas och vara
förkommit, så att det icke mera fins och kan företes,
så upphäfver denna förlust hela fideikomisset och
familjen Rosenheins rätt till allt arf, hur stort eller
litet detta då må vara och befinnas och vid hvad
tid denna förlust skulle inträffa, egande i stället vid
detta fall kapucinerklostret Banz och staden Kronach
att sig emellan dela arfvet.

"Varande tillika min enständiga bön och
befallning, att vid hvarje innehafvares död det anbefalda
familjemötet till arfsrättens bestämmande skall ega
rum klockan tolf på dagen i slottet Rosenhein, då
arfvingen inom denna tid eger att ovilkorligen sig
infinna och legitimera.

"Detta testamente till mitt namns ära och
fortlefnad har blifvit af romerske kejsaren Fredrik den
3:dje af Habsburgska huset och af Rhodiserriddarnes
stormästare gilladt och stadfäst till evärdlig kraft
och efterlefnad.

<tab><i>Raymond Bonifacius von Rosenhein.</i>

Skrifvet och bevittnadt i mitt slott Rosenhein.

<tab><tab>Anno 1450."

Då presten tystnat och de sista orden af detta
egendomliga bevis på fornåldrig naivitet och kolossal
fåfänga förklingat, reste han sig upp, tog ett
försegladt konvolut, som legat bredvid testamentet, bugade
sig för de församlade och lemnade rummet, för att
enligt testators befallning och familjens önskan ännu
en gång genomläsa den hemliga kodicillen, som han
redan fullkomligt väl kände och som han vid den
gamla baronessans död för tolf år sedan sjelf förseglat.

Efter pastorns bortgång utbytte familjens gamla
och unga damer några hviskande anmärkningar med
sina manliga anförvandter, men baron Fredriks mor
och fru Sarassin voro båda allt för upprörda, för att
deltaga deri; deras ögon hade så svårt att slita sig
ifrån det dyrbara skrinet, hvilket den gamla
baronessan misstänkte vara alldeles tomt, och som
markisinnan i detta ögonblick — under sin ångest öfver
Stjernes och det rätta korsets fullkomliga
uteblifvande — kanske önskade skulle vara det, att de
tydligen icke kunde tänka på något annat.

Knappt mer än tio minuter hade behöfts för
fullgörandet af pastorns åliggande, och han återkom
med det förseglade papperet, hvilket ingen förmodade
nu, mera än under de förflutna tre århundraden, då
det blifvit genomläst och åter förvaradt, skulle
föranleda till någon ändring i testamentet.

Det var nu, som det märkvärdiga korset skulle
framvisas och granskas, men denna ceremoni, hvarvid
ingen utom den gamla baronessan och hennes son
hade den minsta anledning till misstankar, väckte
icke synnerlig rörelse hos någon, icke ens hos den
brune kapucinermunken, den lille borgmästaren och
hans embetsbröder eller de tillkallade båda
yrkesmännen, som skulle pröfva dess identitet; ty hvad
som hittills under så lång tid kunnat bevaras, tycktes
icke i dag medgifva mera förhoppningar eller tvifvel
än fordom.

Frågan var emellertid <i>hvem</i> den person nu var,
som derigenom skulle legitimeras såsom den rätta
arfvingen, då denna på ett så obegripligt sätt
försummat att inställa sig och derigenom gått förlustig
sin rätt.

Det kunde ju emellertid icke blifva något tvifvel
derom; då baron Josefs enka icke fanns, så var hans
enda syster och närmaste slägting hans arfving,
likasom hon före hans giftermål var ansedd derför af
hela familjen, och hennes juridiska biträde framstälde
nu detta med några ord, som icke framkallade någon
anmärkning eller motsägelse, belåtna som alla i sjelfva
verket voro, att testamentets orimliga bestämmelse
till förmån för enkan — en främling af låg börd —
icke behöfde tillämpas.

Hvar och en intogs derför af en sällsam oro
och undran, när presten hastigt lade sin hand på den
arm, hvilken advokaten Désor redan utsträckt för att
fatta det ominösa skrinet, hvartill fru Sarassin ännu
förvarade nyckeln.

"Vänta, herr Désor!" sade han långsamt och med
en ton, som om det kostat honom en viss
ansträngning att i någon mån rubba det sedvanliga
ceremonielet. "Innan ni öppnar detta skrin, är det min
pligt att fråga alla familjens medlemmar och er sjelf
såsom lagkarl, om ni med full säkerhet ansen att
baron Josef Rosenheins enka, friherrinnan Mylitta,
om hon i dag inom den föreskrifna tiden infunnit sig
här för att fordra arfvet efter sin man, den aflidne
fideikommissarien, hon då, enligt testamentet, bort
detsamma erhålla?"

"Ja, naturligtvis. Testamentet har, som ni alla
veta, denna ovanliga bestämmelse, och det
Rosenheinska fideikommisset har redan en gång förut på
samma sätt öfvergått till enkan, ehuru denna då
tillhörde familjen och sjelf var en friherrinna
Rosenhein. Detta förordnande är tydligt och klart
uttaladt, det har alltid utgjort en anledning till oro
och bekymmer inom familjen, men dess gällande kraft
och testators mening dermed ha aldrig blifvit
ifrågasatta," svarade Désor högtidligt och med
omständlighet.

"I ansen således alla, att den verkliga och
lagliga arfvingen har försummat att närvara vid denna
sammankomst?"

"Derom är intet tvifvel," sade advokaten med
någon förvåning och såg sig omkring, liksom han trott
att den unga enkan höll sig dold någonstans i
rummet.

Det skulle också varit möjligt att falla på en
dylik sällsam, förmodan, ifall någon af alla dem,
hvilkas hela uppmärksamhet fängslades af den
närvarande förhandlingen, hade märkt, att en person helt
tyst kommit in genom salens dörr och gått uppför
trappan till läktaren, samt nu satt inkrupen längst
bort i det mörkaste hörnet under taket, utan att
genom någonting gifva tillkänna sin närvaro eller
sitt intresse för hvad som föregick der nere.

"Nå väl!" återtog presten och kastade en
medlidsam blick på den ångestfulla markisinnan, "i detta
fall är det min pligt att upptäcka den hemliga
kodicillen, som jag nyss läst, ty denna förutsätter just
det fall, som nu inträffat, och bestämmer i följd
deraf en vigtig ändring i testamentet.

"Enligt testators förordnande och min ed
likmätigt, bör jag således bryta förseglingen och för
familjen uppläsa den disposition, som i följd deraf
kommer att tillämpas och följas."

Pastor Zwinger, som hållit det gamla gulnade
paketet i handen, bröt sigillet och framtog derur ett
papper, som öppnades under alla de närvarandes oro
och spända nyfikenhet, hvilken gaf sig luft i ett slags
sorl, som liknade surret af en bisvärm.

Presten höjde handen för att få tystnad och
uppmärksamhet och läste följande:

"Ehuru det är fast otroligt och osannolikt, att
den, enligt testamentet, laglige arfvingen någonsin
skulle underlåta att sig, under alla förhållanden,
personligen infinna och legalisera på sagda dag och
timme, så vill jag likväl, för ett sådant fall af
försummelse, förakt och vanvördnad emot mig och det
Rosenheinska namnet, förordna och anbefalla, att, till
straff derför, icke endast han sjelf, utan hela den
äldsta grenen af familjen varder då och allt
hädanefter sin rätt förlustig, i det att arfvet öfvergår till
den yngre grenen, hvars äldste medlem till alla delar
träder i hans stad och ställe såsom familjens
fideikommissarie och egare af namn och gods, såsom förut
i testamentet sagdt är.

"Viljande jag detta förordnande försegla och
hemligt hålla, på det icke afund eller illfundighet
skulle kunna honom med våld eller list hindra, och
sålunda tillskansa sig hans rätt."

Namnet, som slutade denna vigtiga klausul och
som presten nu uttalade, hördes emellertid knappt,
för de utrop af häpnad, som denna oväntade
omstörtning i förhållandena väckte.

Alla familjens medlemmar trängde sig fram, för
att med egna ögon öfvertyga sig om sin lycka, ty
alla, utom fru Sarassin, tillhörde ju den sedan
århundraden lottlösa grenen deraf.

Dödsblek, med flammande ögon, hade markisinnan
rest sig upp och lagt handen på skrinet, hvars falska
bevis nu gagnade henne till intet; den gamla baierska
baronessan å sin sida, som med fasa i detta
misstänkta bevis nu anade en möjlig fara att åter
förlora, hvad hon så oväntadt vunnit, tycktes med sina
oroliga och giriga blickar vilja sluka detsamma; baron
Fredrik, nyss en hopplös friare till den försvunna
arftagerskan, nu den lycklige sonen till dennas
efterträderska, tycktes, liksom sin mor, med bestörtning
och tvekan bevaka markisinnan, hvilkens hela ångest
öfvergått till dem, tillika med hennes anspråk och
förhoppningar; och slutligen syntes den gamle presten
med lugna, halft sorgsna, halft ironiska blickar
observera i allas ansigten verkan af de ord, han nyss
uttalat. Alla dessa personer framställde en
egendomlig tafla för den osedde betraktaren der uppe på
galleriet.

Om det hade varit den gamle Johanniter-riddarens
afsigt att hos sina efterkommande uppväcka deras
dåliga lidelser, deras lystnad efter rikedom, deras
misstroende och afund, så hade han i detta
ögonblick lyckats, ty dessa oväntade magiska ord, hvilka
kommit liksom ur hans graf, för att med ens
omflytta tyngdpunkten i familjen, hade så att säga låtit
alla dess medlemmar förlora jemnvigten.

"Har jag handlat rätt? Öfverensstämma de
inträffade omständigheterna med testaters
förutsättning? Befrien I mig ifrån allt ansvar?" frågade
pastor Zwinger högtidligt.

Ett enstämmigt och ljudeligt <i>ja</i> svarade honom,
och juristen tillade betänksamt:

"Alla föreskrifna formaliteter äro iakttagna, tiden
var noga bestämd; baronessan Mylitta hade full
kunskap derom, jag påminde henne ytterligare om vigten
deraf, då hon för knappt en månad sedan var i
Genève ... Allt har försiggått i laglig ordning, denna
klocka, som jag i dag låtit uppdraga och justera, hade
öfverskridit tolfslaget med två och en half minut, då
förhandlingarne togo sin början."

"Allt är riktigt!" utropade man i korus, ty alla
voro belåtna utom den förkrossade fru Sarassin,
hvilken oaktadt sin förbittring och sitt medvetande, att
den lyckliga arftagerskans öde likväl slutligen
berodde af henne, hindrades att fientligt inverka derpå
af precis samma anledning, som den gamla
baronessan, i Wiesbaden under liknande omständigheter,
förklarat för sin son, nämligen att på samma gång hon
upptäckte bedrägeriet med krucifixet, var arfvet
förloradt för hela familjen, både nu och för all framtid.

Saken var således afgjord och tycktes äfven
riktig, ty då den äldre grenen af familjen haft
förmånsrätten så länge, var det billigt att den yngre
omsider i sin ordning erhölle densamma.

Notarien mottog ändtligen af den bleka och stela
markisinnan en liten nyckel, som hängde på en tjock
guldkedja om hennes hals, och ämnade öppna det
hemlighetsfulla skrinet, under det den stackars
bedragna frun, nästan vanmäktig af harm och
sinnesrörelse, nedföll i sin stol och betäckte ansigtet med
näsduken.

Denna ceremoni, hvars utgång man helt nyss
ansett såsom en afgjord sak, utan att tro sig ha
synnerlig anledning till nyfikenhet, fruktan eller
förhoppning, hade genom den nyss skedda förändringen
fått en ny och större betydelse, och både klostrets
och stadens representanter, hvilkas anspråk berodde
ensamt deraf, närmade sig med mera intresse och ett
sken af hopp, under det baron Fredrik och hans
mor i dödlig ångest anmärkte den långsamhet, hvarmed
Désor vred på nyckeln i låset, liksom han skulle hafva
delat deras fruktan att finna skrinet tomt.

Detta dröjsmål skulle kanske äfven hafva märkts
af alla de andra, om icke deras uppmärksamhet
ryckts derifrån, ty i samma ögonblick öppnades dörren
häftigt och bullersamt, och tre personer, resklädda,
flämtande och öfverhöljda med dam, inträdde i salen.

Det var doktor Stjerne, Elisa Douglietz och
Roxane de Sarassin, som, uppehållna först af den
sistnämndas långsamma sjukdom och sedan genom
vägens tillfälliga öfversvämning och postvagnens
derigenom tvungna omväg, nu först anlände.

Roxane, som såg sin mor blek och upprörd
bredvid det ännu icke öppnade skrinet — hvilket
de alla tre naturligtvis trodde vara tomt — störtade
fram och kastade sig i hennes armar under utropet:

"Min mor! ... Min mor, här har du mig åter!
Och här ... här tillför jag dig äfven det saknade korset,
hvars betydelse och värde jag känner ..."

Den unga flickan kastade kappan tillbaka och
ryckte ifrån sitt bröst med af glädje och stolthet
strålande ögon den omskrifna, omtalade och sökta
familjeklenoden och lade den på bordet framför den
stackars markisinnan, som, i känslan af att den för
henne icke mera egde något värde, vände sig
bort med ett undertryckt utrop af saknad och
vanmäktig harm, och tycktes nästan helt och hållet
förbise lyckan att på samma gång återfå sitt
förlorade barn.

Ett sorl af häpnad, ogillande och knot lopp som
en hotande vindstöt genom salen. Alla hade rest
sig upp och mätte med förundrade blickar dessa
främlingar, som ingen kände. Allas ögon flögo ifrån
skrinet till korset, som låg bredvid, och samma ord
upprepades i ett dystert mummel:

"Ett bedrägeri! ... Ett bedrägeri kanhända!"

Hvarken Roxane eller någon af hennes båda
vänner begrepo någonting. De hade trott sig komma
som räddande englar, och de blefvo i stället mottagna
med misstro och häpnad.

Den stackars unga flickan kände tårarne
framtränga i sina ögon, men stoltheten höll dem tillbaka;
hon reste sig hastigt upp och sade med värdighet, i
det hennes blickar öfverflögo den församlade familjen,
innan de åter vändes till markisinnan:

"Hvad betyder denna tystnad, min mor? ...
Komma vi för sent? Har detta kors förlorat sin
betydelse eller har jag sjelf förlorat din kärlek? ...
Säg! ... Ack, jag hoppades att tillföra dig glädjen
och lyckan, på samma gång jag äfven förde till dig
<i>den</i>, som du är skyldig båda delarne."

Roxane fattade med detsamma Stjernes hand
och fortfor rodnande, men med klar och tydlig röst,
liksom för att vädja till hela familjen:

"Du känner redan Alf Stjerne; det är han, som
tvänne gånger räddat ditt barns lif, och som bevarat
ifrån förstörelse det dyrbara arfsbevis, som du nu
återfått ... Du vet att jag redan länge älskat honom,
och jag hoppas att du gillar och bekräftar mitt val,
då jag tillstår att jag lofvat honom min hand och
anser mig som hans trolofvade ..."

"Nog, nog, min fröken!" utropade markisinnan
afbrytande och reste sig förbittrad upp. "Det felades
endast detta! Du hans trolofvade! Aldrig! Du vet
icke, hvad du säger ... Det är just han, som är första
orsaken till hela vår olycka!"

"Min fru, hvad menar ni? Hvilken olycka har
då skett?" sade Stjerne i sin ordning.

"Ni frågar hvilken olycka som skett!" inföll fru
Sarassin häftigt. "Ser ni då icke att den rätta och
lagliga arftagerskan, min brors enka, baronessan
Rosenhein, saknas här? Och vet ni icke att den
arftagare, som af hvad orsak som helst försummar tiden
att legitimera sig, sedan och för all tid är förlustig
sin rätt?"

"Nå väl," svarade Stjerne, som redan vid sitt
första inträde i rummet med förvåning och
tillfredsställelse anmärkt Mylittas frånvaro, såsom bekräftelse
på hans öfvertygelse om olagligheten af hennes
äktenskap, "nå väl, min fru, denna olycka <i>för henne</i> är ju
en <i>lycka</i> för er, den aflidne baron Rosenheins syster."

"Den skulle varit det, om icke en hemlig klausul
i testamentet funnits, som vid ett dylikt fall
förändrar hela arfsföljden och lemnar fideikommisset åt
den yngre grenen af familjen."

"Ja, min herre," inföll notarien till svar på
Stjernes frågande och förvånade blick. "Ja, saken
förhåller sig verkligen så, som fru markisinnan sagt;
vi hafva nyss uppläst den kodicill, som bestämmer
detta."

"Ah, är det så?" utropade Stjerne bestört och
såg sig omkring, liksom för att ännu en gång förvissa
sig om den förmenta arftagerskans frånvaro.

Baron Fredriks triumferande utseende och den
gamla baronessans häftiga åtbörd, då hon lade sin
hand på det tillslutna skrinet och med ett slags vild
och feberaktig brådska ryckte till sig korset, som
Roxane medfört, öfvertygade honom ytterligare om
hvad han nyss hört.

En blixt af glädje och förhoppning flög öfver
hans ansigte, då han lutade sig ned till den trolösa
och vredgade fru Sarassin och helt lågt och hastigt
hviskade:

"Tillåt mig, fru markissina, att påminna er om
vår öfverenpkommelse, då jag lemnade er i
Wiesbaden ni lofvade, att om jag återskaffade er dotter
och ert dyrbara kors, ni skulle uppfylla den anhållan,
jag då framställde; jag har uppfyllt mitt löfte, och ..."

"Men hvad gagnar det mig," afbröt hon
förbittrad. "Det var icke <i>korset</i>, utan <i>arfvet</i>, som var
det vigtiga."

"Nå väl, jag räddar ännu åt er detta arf om ni
beviljar min bön om er dotters hand."

"Ni har ju hört, hvad som skett?"

"Ja."

"Inbillar ni er kanske att kunna upphäfva
testamentet?" utbrast markisinnan harmfullt och
föraktligt.

"Gif mig Roxane till hustru, och jag svär att
ni inom några minuter skall ega den lagliga
rättigheten till detta omtvistade arf, som ni nu anser
förloradt."

Allvaret och bestämdheten i Stjernes ord väckte
markisinnans uppmärksamhet, hon teg och fixerade
honom med förvåning.

"Besinna dig icke, min älskade mor," hviskade
hastigt Roxane och knäböjde bredvid henne. "Hvarje
minut är dyrbar; Stjerne har rätt; det är ännu i
<i>hans</i> hand, din lycka hvilar; låt vår sällhet blifva
priset för den rikedom, hvarpå du sätter ett så högt
värde."

"Nå väl," sade fru Sarassin med ett bittert
leende och ännu tvekande, om icke de båda älskande
voro förvirrade af någon orimlig idé. "Jag lofvar
att här inför alla förklara er såsom trolofvade, då
jag sjelf blifvit förklarad för min brors arfvinge."

"Det är godt, jag litar på ert löfte," återtog
Alf, under det Roxane kysste sin mors hand med
förtjusning.

Dessa ord hade blifvit vexlade helt lågt inom
några sekunder, och Stjerne vände sig nu åter till
notarien och sade långsamt med hög röst:

"Den vigtiga förändring i arfsrätten, som ni
nyss meddelade mig, skulle då vara föranledd genom
Mylitta Thurns frånvaro?"

"Genom frånvaron af baron Josef Rosenheins
enka, den högvälborna friherrinnan Mylitta
Rosenhein, född Thurn," rättade advokaten med högtidlig
noggrannhet.

"Förlåt mig, min herre; det finns ingen sådan
person; jag har just kommit hit för att underrätta
familjen Rosenhein derom. Mylitta Thurn var hvarken
friherrinna eller baron Josefs lagliga hustru."

"Hvad var hon då?"

"Hon var <i>min</i>, då hon vigdes vid baronen."

"Ah! Hvad har ni för bevis derpå?" utropade
notarien med bestörtning, uttalande på en gång alla
de närvarandes öfverraskning och misstro.

"Se här", fortfor Stjerne, lemnande åt Désor
några papper, som han upptagit ur sin bröstficka,
"här finner ni alla de bevis, som äro nödvändiga.
Ni har sjelf i ert förvar baron Josefs vigselattest,
och ni kan jämföra denna med skiljobrefvet mellan
Mylitta Thurn och mig; detta senare dateradt nära
ett helt år efter den förra."

"Det är sant! Alla dessa papper tyckas vara i
vederbörlig ordning," mumlade juristen. "Hon skulle
således icke hafva varit den lagliga arfvingen, och
den hemliga klausulens bestämmelse kan icke
tillämpas ..."

"Hvad! Hvad säger ni?" utropade på en gång
den gamla baierska baronessan och fru Sarassin;
dessa båda olyckliga qvinnor, med hvilka ödet denna
dag tycktes vilja drifva gäck, då det oupphörligt
störtat dem ifrån misströstan till hopp och låtit dem
bokstafligen slitas om detta besynnerliga arf, som
kastats emellan dem.

"Mylitta Thurn", återtog Stjerne med dystert
allvar, "har af fruktan för upptäckt, allt sedan sitt
tvegifte, hållit fröken Roxane de Sarassin — hvilken
händelsevis fått kunskap om hennes förflutna lif —
fången i slottet La Tour. Hon visste allt för väl,
att hennes arfsanspråk icke tålde någon strängare
granskning; hon visste att jag lyckats upptäcka och
befria hennes offer och att jag skulle infinna mig här,
för att demaskera henne; hon har derföre föredragit
att frivilligt aflägsna sig från scenen, innan
falskheten af hennes spel blef upptäckt. Se der i korthet
den förmenta arftagerskans historia."

"Men hvad betyder nu allt detta? Hvem är då
slutligen den laglige egaren af detta fideikommiss, om
hvilket vi alla till slut tyckas kunna ega hopp?"
sade pater Arnulph, kapucinermunken, som, åtföljd
af borgmästaren i Kronach, steg fram för att blanda
sig i saken.

"Då öppnandet af den hemliga klausulen berodde
af ett misstag, kunna dess bestämmelser naturligtvis
icke följas," inföll advokaten betänksamt, "baron Josefs
äktenskap var helt och hållet olagligt, hans förmenta
enka hade således ingen rätt till arf, och hon har
heller icke infunnit sig för att fordra det;
förhållandet är således detsamma, som om baronen aldrig
varit gift; det är hans syster, markisinnan de
Sarassin, som är hans lagliga arfvinge, och hela det
uppträde, hvari vi alla nyss deltagit, var således
endast en mystifikation, ett misstag, föranledt af
Mylitta Thurns bedrägeri. Saken är klar; det i
kodicillen förutsatta förhållandet existerade icke i
verkligheten, och vi kunna blott beklaga, att testators i
århundraden förvarade hemlighet ofrivilligt blifvit
röjd."

"Tillåt mig att vara den förste, som lyckönskar
er, fru markisinna," tillade Désor och vände sig till

den ännu något förvirrade frun, som knappt visste,
om hon drömde eller var vaken.

Den stackars baronessan deremot, med ens
uppväckt ur sin korta, lyckliga illusion, sjönk, förintad
och blek af harm, ned i sin stol, lemnande korset
och skrinet tillbaka åt dess gamla egarinna.

Bibehållande emellertid sina misstankar om detta
skrins mystiska innehåll, ryckte hon med
beundransvärd själsnärvaro nyckeln derur och hviskade till
markisinnan, sin lyckliga rival:

"Arfvet är således ändock ert, min kusin, men
om ni vill att detta skrin skall förblifva <i>tillslutet</i> så
är det billigt att ni försäkrar oss om någon
ersättning för hvad vi förlorat."

Fru Sarassin vexlade färg, bet sig i läppen, och
beslutsamt gifvande vika för ögonblickets fara,
svarade hon några ord helt tyst, hvarmed baronessan
tycktes tillfredsstäld, ty hon nickade bifallande och
tog hastigt — innan markisinnan kunde hindra det
— såsom pant på det löfte, hon fått, äfven skrinet
i sitt förvar, nu fullkomligt säker, att denna icke
vågade göra någon anmärkning deremot.

För den skrämda fru Sarassin var detta också
en verklig Pandoras ask, hvarur skandal och
ledsamheter af flere slag kunde framträda, och hon begärde
icke bättre än att aldrig få se det mera.

Utgången hade ju likväl blifvit lyckligare än
hon förtjenat och väntat, och det var med en aldrig
anad känsla af lugn och triumf, som hon såg det
äkta och verkliga korset, saknadt och sökt under så
många år, nu gå ifrån den ena till den andra för
att beskådas, innan det slutligen stannade i
guldsmedens och stensliparens händer, för den sista och
vigtiga granskningen af den märkvärdiga fossila
skalbaggen deri.

Först då den 'makalösa', tusenåriga insekten
förklarats äkta och verklig, omfamnade markisinnan
ändtligen sin återfunna dotter; räckte handen åt Stjerne
och presenterade honom för familjen såsom sin

blifvande måg, utan att låtsa märka de något spefulla
miner, hvilka bevisade, att man hört hennes första
förbittrade ord och förstod att hon nu helt hastigt
'vände kappan efter vinden', i det hon af
nödvändigheten gjorde en dygd och med sin dotters hand
belönade räddaren af hennes hotade arfsanspråk.

Denne måg hade i alla händelser anspråk på
hennes tacksamhet, och han förblef ju dessutom endast
'mannen, gemålen', åt den blifvande högförnäma
baronessan Roxane de Rosenhein.

*

</chapter>
<chapter name="30.">
<h1>30.</h1>

Den vigtiga och fruktade familjesammankomsten
var således afslutad; och tillämpande de bekanta
orden: "Le roi est mort! Vive le roi!" trängdes man
nu omkring den lyckliga Roxane och hennes mor,
för att framföra sina lyckönskningar. Hvarken
klostret och staden eller den okända plebejska qvinnan
hade ju eröfrat den gamla familjens egodelar, och
man var derför fullt belåten med utgången.

Längst bort i salen hade emellertid en liten
scen af helt annan art tyst och obemärkt spelats.

Bland de församlade slägtingarne hade alla de
känslor, som guldet framkallar: hat och afund, fruktan
och snålhet, list och bedrägeri, mer och mindre
framträdt; här var det icke mindre häftiga, men ädlare
sinnesrörelser, som gjort sig gällande.

Medan hennes båda vänner deltogo i den
förveckling och förändring af alla förhållanden, som
deras ankomst föranledt, satt Elisa Douglietz tyst och
orörlig längst ned vid dörren på den långa, klumpiga
ekbänken, som gick rundt omkring salens vägg.

Hon hade aftagit sin hatt och låtit reskappan
nedfalla omkring sig, och lutande sig bakåt med
hufvudet stödt emot väggen, lyssnade hon tankfullt till
uppträdet framför henne.

Lockarne af hennes hår, som fallit ned öfver
pannan, hade hon hastigt och vårdslöst strukit
bakom öronen, och den något feberaktiga glansen i hennes
ögon och färgen på hennes kinder, som resan
framkallat, gåfvo hennes ansigte i detta ögonblick mer
friskhet och lif, än det vanligen egde.

Som hon nu satt, föll dagsljuset ifrån fönstret
till venster öfver hela hennes fina smärta figur och
belyste henne så fördelaktigt, som en målare
någonsin kunnat önska. Elisa tänkte emellertid aldrig
mindre på, hur hon kunde se ut, än i denna stund,
och anade icke att någon menniska ens märkte att
hon fanns i rummet.

Hennes uppmärksamhet hade helt och hållet
varit fästad på det uppträde, som var afgörande för
Roxanes framtid, men nu, då lyckönskningar och
artigheter omgåfvo hennes vän, återkommo hennes
tankar ett ögonblick till hennes egen ställning, och
med en melankolisk suck vid tanken på deras
skilsmessa och hennes ensamna färd till det aflägsna
hemmet lutade hon hufvudet i handen.

"Miss Elisa Douglietz, har Alf Stjerne framfört
till er min helsning?" sade i detsamma helt tätt
bredvid henne en röst, som kom henne att spritta till
af öfverraskning och rörelse.

Hon såg upp, och lord Hawerfield stod framför
henne.

Det var han som, hindrad genom sin blessyr
att komma till Vevey, som han ämnat, i stället rest
till Baiern, der han uppsökt familjen, och nu suttit
deruppe i skymningen på läktaren, hvarifrån han
fullkomligt väl kunnat iakttaga allt och i synnerhet,
ostörd och utan hennes vetskap, betraktat miss Elisa,
hans hemlighetsfulla räddarinna.

Bestört och tjusad af den forna välbekanta tonen
i hans röst och blickens uttryck, reste Elisa sig till

hälften upp och hviskade förvirrad, i det hon åter
liksom maktlös nedsjönk på bänken:

"Lord Hawerfield! ... Ni här?"

Hawerfield, rik och sysslolös, utan något varmare
eller lifligare intresse för sin lefnad, trött vid nöjen
och uppfyllandet af alla sina önskningar, och liksom
många af hans landsmän och likar besvärad af en
tid, som han icke mera visste hur han skulle
använda, hade sedan mötet med Elisa kännt en friskare
fläkt i sitt sinne, en vaknad hågkomst af sin första
ungdom och en sällsam längtan att återfinna den
qvinna, som väckt hans nyfikenhet och intresse, och
han hade följt henne, utan att för sig sjelf medgifva
anledningen dertill.

Då han såg Stjerne inträda i salen med de båda
fruntimren, och Elisa drog undan sin slöja, spratt
han till vid den öfverraskande åsynen af Heddas
ansigte, som han ständigt ihågkommit, men som han
nu fann förädladt och förskönadt på ett oväntadt
sätt. Icke ens den mest aflägsna aning hade
uppstått hos honom om miss Elisa Douglietz' identitet
med hans forna älskarinna, och han behöfde flere
minuter för att fatta denna oväntade upptäckt.

Han hade alltid, vägledd af minnet, tänkt sig
den lilla runda, barnsliga, glada och hurtiga
landtflickan med röda kinder och skalkaktiga ögon, som
talade högt och lifligt den breda skånska dialekten,
bakade bullar och väfde dräll, hade mjöl på händerna
och ofta luktade klister, då hon satt i väfkammaren
eller vid 'spolrocken'; och han återsåg henne nu
såsom en elegant verldsdam, hvars fina, bleka ansigte
lyste af själfullhet och intelligens, hvars lediga och
smärta växt syntes honom högre än fordom och
hvars behagfulla sätt och hållning voro långt mera
tjusande, än den lilla prestflickans barnsliga och
stundom något klumpiga och tafatta fasoner.

Han hade med ett ord föreställt sig Hedda
oberörd af tiden, ständigt densamma: okonstlad, god och
förståndig, men föga passande i den verld, der <i>han</i>
lefde, och han återfann henne nu i den ädla och
värdiga miss Elisas gestalt.

Förvånad och förtjust, öfverlemnade han sig åt
nöjet att osedd betrakta denna på en gång så nya
och så väl bekanta varelse.

Var det väl sannt, var detta verkligen Hedda,
föremålet för hans första ungdoms rena och varma
kärlek och första framtidsdrömmar?

Hennes panna var lika hvit och slät som förr,
men tanken hade gifvit den värdighet, och saknaden
och sorgen, som ur ögat förjagat den forna ystra
glansen, hade i stället låtit själens rikedom och djup
afspeglas deri. Dessa förr så leende och halföppna
läppar, de voro ännu lika röda och fylliga, men ett
drag af allvar och undertryckt smärta slöt dem nu
öfver de hvita tänderna och sqvallrade om den
saknad och den kärlek, som den stolta qvinnan velat
dölja för alla och i synnerhet för honom, som var
föremålet derför.

Med nyfikenhetens och den återväckta kärlekens
minutiösa noggrannhet mönstrade henne Astley, der
hon satt, okunnig om de granskande blickar, som till
och med uppfattade detaljerna af hennes klädsel och
anmärkte, att färgen på hennes resklädning
harmonierade med hennes hy, att de hvita händerna syntes
ännu vackrare, då hon tankspridd lindade deromkring
den glindrande urkedjan, och att spetskragen passade
bättre hennes fina hals, än den rutiga bomullsduken
som han fordom sett henne nyttja.

Aldrig skulle den stackars flickan sjelf hafva
kunnat föreställa sig en så fullkomlig framgång. Hon
egde för Hawerfield i detta ögonblick på en gång
nyhetens behag och minnets tjusning, och den fulla
frånvaron af allt koketteri i ställning, uttryck, drägt
och rörelser, hennes lugn och okunnighet om hans
närhet, allt förenade sig att låta henne segra, just
nu, då hon redan dragit sig tillbaka, öfvertygad att
bördsstoltheten och fåfängan i Astleys själ för alltid
förjagat henne ur hans hjerta.


Vid hans oväntade tilltal svek henne emellertid
detta lugn; öfverraskningen och sinnesrörelsen voro
allt för stora, hon kunde icke möta hans blick och
fortsätta den rol af stilla och öfverlägsen värdighet,
som Elisa Douglietz vid mötet i Wiesbaden hade
spelat, och döljande sina ögon med händerna —
liksom för att ännu söka undkomma detta fruktade
återseende, der hon trodde sig tvingad att synas i den
försmådda kärlekens sorgliga och förödmjukande
skepnad — böjde hon nästan besinningslös ned hufvudet
i stum smärta.

Bitterheten att, trots all sin försigtighet,
slutligen blifva upptäckt, för att kanske i bästa fall endast
väcka hans medlidande, öfverväldigade henne, och
hon var nära att utbrista i tårar, då Hawerfield
satte sig ned bredvid henne och fattade hennes hand.

"Hedda! Hedda!" hviskade han hastigt, kanhända
med en aning om hennes pinsamma känslor. "Hvad
är detta? Älskar du mig kanske icke mera? Har jag
kanhända ingifvit dig så mycket förakt och
medömkan, att du likgiltigt drar dig ifrån mig, nu då
jag återfunnit dig, då jag igenkännt mina egna
vaknande och missförstådda känslor, på samma gång jag
igenkänt dina kära, aldrig glömda drag?"

Tonen i denna röst kunde icke vara medlidandets.
Heddas första barnsliga föreställning skingrades. Skulle
väl den stolte, högmodige Hawerfield låta hänföra sig
af ett tillfälligt deltagande, för att dåra henne och
sig sjelf?

Hon reste upp det nedböjda hufvudet,
borttorkade okonstladt den tår, som rullade öfver hennes
kind, och sade med någon ansträngning:

"Det var en mycket bitter och mycket enfaldig
känsla, som vid din åsyn intog mig ... den är nu
försvunnen; och jag underkastar mig pröfningen att
hafva träffat dig ännu en gång, innan vi skiljas åt ..."

"Vi skiljas icke mera," inföll Hawerfield häftigt
och tryckte hennes hand till sitt hjerta.

"Besinna dig, Astley, och låt mig tro att du
aktar mig högre, än att lättsinnigt i detta ögonblick
förblanda dina känslor ... Kom ihåg dina ord vid
vårt möte; din närvarande inkonseqvens förskräcker
och förolämpar mig."

"Besinna mig! ... Ack, min älskade, jag har
besinnat mig i tolf långa år, tycker du icke att detta
är nog?" sade Astley leende, "och kanhända skulle
jag, oaktadt den helsning jag skickade miss Elisa,
besinnat mig ännu längre, om jag icke fått den
lyckliga ingifvelsen att <i>se</i> den qvinna, hvars röst väckte
så många ljufva erinringar inom mig ... Vet du väl,
att jag nu har länge suttit och betraktat dig, och
dervid funnit att ingen qvinna i verlden kan bättre
passa till lord Astley Hawerfields hustru än miss
Elisa Douglietz ... Märk väl, jag säger icke Hedda
Grip."

"Är detta sannt! ... är detta din verkliga tanke?"
sade Hedda tvekande och med rodnande kinder.

"Så sannt, att jag ödmjukt och innerligt ber dig
att, då jag nu ser fröken Sarassin nalkas, du för
henne presenterar mig såsom din trolofvade."

Hedda hann icke svara, ty Roxane och hennes
mor kommo i detsamma till dem.

"Elisa, min dyra älskade vän!" sade den unga
flickan och fattade Heddas hand, "mamma vill tacka
dig, för att du genom din vård och ömhet bidragit
att rädda hennes stackars barn från döden."

"Miss Elisa," inföll fru Sarassin, för hvilken
Roxane berättat sin historia, "jag kan icke tacka er,
som jag ville ... Ni är en mycket ovanlig ung dam,
och jag anser det lika smickrande som lyckligt för
min dotter att hafva vunnit er vänskap ..." tillade
hon med den graciösa förbindlighet, som hos henne
ersatte bristen på verklig hjertlighet."

"Ah, lord Hawerfield!" utropade hon i detsamma,
öfverraskad vid dennes åsyn. "Hur kommer det till
att vi hafva nöjet finna er här."

"Ursäkta mig, madame, man sade mig att
sammankomsten i detta slott i dag egde karakteren af
ett slags offentlig rådsförsamling, och som jag har
trodde mig finna personer, hvilka jag ..."

"Åh, ja! vi äro ju gamla bekanta; men jag visste
icke att ni befann er i Baiern."

"Jag har rest hit, madame, för att möta miss
Douglietz, min trolofvade ..." sade Hawerfield och
bugade sig.

"Nå men, detta är ju en öfverraskning för mig,
miss Elisa! ... derom har ni icke sagt ett ord. Jag
lyckönskar er af allt mitt hjerta till ett så lysande
parti."

Roxane betraktade vid dessa ord sin vän med
förvåning, och omfamnade henne sedan med en viss
öm förebråelse i sin blick, i det hon småleende
hviskade några ord i hennes öra.

"Jag skall förklara dig allt ..." svarade Hedda i
samma ton, och de båda lyckliga unga qvinnorna
tryckte hvarandras hand, i det de skyndade att följa
fru Sarassin, som nu i spetsen för sina gäster begaf
sig till matsalen, der, enligt en gammal sedvanlig
ordning, den legitimerade arfvingen skulle gifva en
präktig måltid för den församlade familjen, innan
man skiljdes åt.

*

</chapter>
<chapter name="31.">
<h1>31.</h1>

Två månader derefter, det var då i November,
en mulen och ruskig qväll i skymningen, satt gamla
mamsell Petronella Grip helt ensam som vanligt i
sin kammare i den lilla stugan der hemma i Sverige.

Hon och hennes gamla piga, Karna, hade denna
dag haft särdeles mycket bestyr med deras hushåll, ty
det var lördag, och på den dagen måste kök och
rum, förstuga och trappa skuras; oaktadt en i den
rätta och fullkomliga hushållsordningen mindre
initierad person kanske skulle funnit denna så ofta
återkommande procedur mycket onödig. Dessutom skulle
mat kokas och stekas för söndagen, då man borde
vara stilla och ledig, och de båda qvinnorna
ansträngde för öfrigt sin uppfinningsförmåga till det yttersta,
för att åtminstone få denna enda dag i veckan så
bråksam, som möjligt. Så sannt är det, att äfven
obehagliga och motbjudande <i>vanor</i> till slut blifva oss
nödvändiga.

Det hade i dag också verkligen lyckats dem, ty
husets hela linneförråd, som längesedan blifvit bykt,
hade af några invecklade skäl ännu icke kommit att
blifva behörigen mangladt, sorteradt och inlagdt i
linneskåpen.

För den skull hade således dagen förut tvänne
bondgummor tillkallats ifrån byn, att verkställa det
första momentet i denna vigtiga akt; och mamsell
Petronella hade således denna dag äfven haft tvänne
stora korgar med linne att ordna och förvara.

Den hederliga gumman var derför helt trött och
belåten denna qväll; ty begreppet om vår
nödvändighet och nytta här i verlden är nästan ett
vilkor för lifvet; ett vilkor, som, sällsamt nog, tycks
blifva mera nödvändigt, ju mindre af lifvet som
återstår.

"Hvem skulle väl lika samvetsgrannt som jag
vilja hålla huset i ordning," tänkte mamsell Petronella,
helt naivt vändande bakfram på lifvets förhållande,
i det hon, då alls ingen annan fanns, som
representerade 'huset', blygsamt gjorde sig sjelf till det
nödvändiga medlet för serveters och dukars, kök och
kastrullers tillvaro och bestånd.

Hon var emellertid hvarken enfaldig eller
tanklös, och mången, som är yngre och klokare än hon,
lefver i samma lyckliga villfarelse om sin egen vigt
och verksamhet.

I detta ögonblick hade hon nyss satt sig ned
vid det lilla sybordet nära fönstret, der det allt mera
aftagande dagsljuset ännu tillät henne att begagna
tiden, för att med en liten silfverknif krusa de otaliga
banden på alla de nyss manglade örngåttsvaren, hvilka
lågo sorterade i högar framför henne.

Med lika mycket nit och lefvande intresse, som
fornforskaren granskar bitarne af en gammal lerkruka
och ett rostigt mynt, eller botanisten undersöker en
blomma, ansträngde hon sig nu för att af de något
bleknade årtalen, numren och finheten på linnet
bestämma dess ålder och rang.

"Allt detta," mumlade hon, "skall en gång
tillhöra Hedda, och jag vill att det är i ordning, när
hon återkommer ... När hon återkommer!" upprepade
hon suckande. "Ack, hon vet icke hur mycket jag
saknar henne! Hur ensam och öfvergifven man
känner sig, då man är gammal ... Stackars barn, hon
skall återvända som en uttröttad och vilsekommen
fågel, mer sorgsen och olycklig, än då hon for bort ..."
tillade gumman helt sakta och med minskadt intresse
för örngåttsvaren, som hon sköt ifrån sig.

I detsamma öppnades dörren sakta, någon trädde
öfver tröskeln i skymningen, och mamsell Petronella,
öfvertygad att det var Karna, som nyss slutat sin
skurning der ute, och nu förmodligen kom med det
friska enriset, som borde läggas i en krans omkring
spiseln i salen, reste likgiltigt upp hufvudet för att
gifva henne ännu några behöfliga påminnelser.

Orden dogo emellertid på hennes läppar. Det
var icke Karna; och innan den öfverraskade gumman
hunnit fatta någon föreställning om hvem den
inträdande kunde vara, låg Hedda, liksom fordom så många
skymningsstunder, på knä på den gamla stoppade
pallen framför hennes fötter.

"Hedda, mitt barn, mitt kära barn!" utropade
hon, förvirrad och nära sanslös af glädje, "kommer
du ändtligen åter till din gamla vän? ... Har du
tröttnat att söka, hvad som icke fanns, och kommer

för att slutligen finna tröst och frid i faster 
Petronellas stuga?"

"Nej! Nej, jag kommer för att dela min sällhet
och min glädje med dig ... att fira min lycka och min
triumf här hemma hos dig, i mitt älskade gamla
Sverige," svarade Hedda med af rörelse darrande
röst och vände sig om för att visa på Astley, som i
detsamma inträdde.

"Astley! Lord Hawerfield! ... är det sannt? är
det verkligen han?" sade faster Petronella, uppstigande 
med en viss vördnadsfull förfäran, och skulle
säkert hafva egnat honom en helt ceremoniös helsning, 
om hon icke i detsamma slutits i hans armar.

"Se här, min älskade fostermor, har ni nu åter
era båda barn! ... Och ni älskar dem säkert icke
mindre derför, att de äro man och hustru?" utropade
Astley, med samma glada och hjertliga röst som fordom, 
då han ifrån Lund återkom till hemmet i 
prestgården.

"Men detta går ju nästan öfver mitt förstånd! ..."
mumlade gumman och sjönk ned i sin länstol med
sammanknäppta händer. "Hvilket underverk har då
händt?"

"Kärlekens underverk, ingenting annat," hviskade
Hedda rodnande och med tårfylda ögon.

"Hon har rätt; den milda, trofasta kärlekens
underverk, som ständigt förnyas ..."

"Du fann honom då fri från alla band?"

"Nej, långt derifrån," svarade Hedda leende. "Jag
fann honom i armarne på en fruktansvärd rival."

"Hedda, mitt barn!" inföll faster Petronella 
förskräckt, "du glömde då din stolthet och öfverträdde
ditt högtidliga löfte ... Måtte du aldrig ångra detta!"

"Var lugn, min dyra gamla vän," sade Astley
skrattande. "De rivaler, hon besegrade, voro 
högmodet och inbilskheten, och som dessa äro 
despotiska och envisa damer, så fingo de tills vidare 
behålla den förnäme lorden, och Hedda förde endast
Astley med sig hem till er."


"Hvad menar du dermed?"

"Jag menar att det slags lordskap, hvarpå jag
hittills släpat med missnöje och obehag, är för alltid
afsvuret. Men jag blygs emellertid öfver, att Heddas
milda och sorgsna blick skulle behöfva möta min,
innan jag upptäckte lumpenheten af mitt misstag och
fick mod att erkänna och godtgöra detsamma: att
rädda min <i>lycka</i> på bekostnad af min <i>fåfänga</i>".

*

Tio år efter detta återseende — då gamla faster
Petronella redan länge hvilat bredvid sin bror på
Skurups kyrkogård, sutto de båda ungdomsvännerna
Alf och Astley bredvid hvarandra i samma salong
vid Oakwoodhous, i England, der den gamla stolta
och hjertlösa lady Hawerfield fordom tillbragt största
delen af sitt ödsliga och kalla lif.

Nu framstälde det stora, praktfulla rummet en
gladare anblick, ty midt på golfvet hade en grupp
af lekande barn slagit sig ned, och deras lifliga prat
och ystra, hejdlösa skratt förjagade i detta ögonblick 
hvarje skymt af det förflutnas mörka och dystra
skuggor.

Deras båda mödrar voro den vackra, ståtliga
värdinnan i huset — i hvilken man skulle haft svårt
att igenkänna den forna lilla prestflickan i Skurup —
och hennes vän Roxane de Sarassin, hvilken med sin
familj kommit på besök till sina vänner i England.
Båda dessa fruntimmer, som sutto i en soffa vid det
nyss ordnade thébordet, utbytte leende och halfhögt
sina förtroenden, och tystade då och då med moderliga 
förmaningar sina yra, bullersamma barn.

"Låt dem bullra, Hedda!" sade lord Hawerfield,
hvars ögon med faderlig stolthet länge hvilat på en
liten gosse om åtta eller nio år, som var den längste
och modigaste bland sina små kamrater. "Det finns emot
ledsnadens, håglöshetens och egoismens miasma i verlden 
intet desinfektionsmedel så kraftigt som åsynen

af friska och glada barn och ljudet af deras prat
och skratt. Det renar luften och det renar hjertat,
och det lär oss slutligen förstå, att vilkoren för verklig 
sällhet äro de samma för konungen som för bonden:
<i>ett hem</i>, der hustrun och barnen äro det närvarandes
tjusning och framtidens hopp."

"Det är sannt," svarade Alf. "Hvad är väl
börd och rikedom emot rättigheten att skydda och
lyckan att älskas af de der båda?" Han pekade härvid 
på Roxane, som i detta ögonblick tog i sina
armar en liten svartlockig flicka, hvilken krånglade
sig upp i hennes knä.

"Men för att vara denna tjusning och detta
hopp, måste våra qvinnor vara ädla och våra barn
blifva väl uppfostrade."

"Du har rätt; men det ena är endast en följd
af det andra, och vi kunna derför förenkla din sats
och säga: att qvinnorna till slut äro både alfa och
omega. Gif oss ädla qvinnor, sådana som dessa båda,
och männen och barnen skola likna dem."

"Mina herrar!" sade Hedda leende och steg upp.
"Théet kallnar, och Roxane misstänker att ni kritisera 
oss, om ni icke komma hit och låta oss höra
edra anmärkningar."

"Vill ni verkligen höra den upptäckt, vi ha
gjort; det är att den fordom så blaserade lord 
Hawerfield, som nu är den mest ifrige jordbrukare,
kommunalman och parlamentsledamot, är allt detta
endast för er och de der båda små bytingarnas skull,
som tumla om der på mattan; med ett ord, det är
endast en mycket trivial och gammal anmärkning,
ni får höra: den, att all ren mensklig lycka och alla
dygder födas i det välordnade familjelifvets sköte."

Hedda svarade ingenting, hon lade armen om
sin mans hals, och deras blickar, som speglade sig i
hvarandra, bekräftade ännu vältaligare Alfs ord.

<tab><tab><i>Slut.</i>

*

</chapter>




