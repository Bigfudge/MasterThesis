Slottet Chenonceau i Touraine (Frankrike).

TVÅ FINSKORS
LUSTVANDRINGAR
I
EUROPA och AFRIKA
åren 1876—77 och 1884
AF
A—ï—a.
————
MED 9 ILLUSTRATIONER.

HELSINGFORS,G. W. EDLUNDS FÖRLAG, 1886.


HELSINGFORS,J. C. FRENCKELL & SONS BOKTRYCKERI, 1886.


Företal.

——

Det är flere års reseminnen, hvilka, samlade här i
ett häfte, framträda inför allmänheten utan andra
anspråk än att utgöra ett litet tidsfördrif under någon ledig
stund, eller en lättsmält lektyr i vänkretsen kring
aftonlampan.  Resor i Europa äro nuförtiden en så vanlig sak,
att jag ingalunda smickrar mig med att här beskrifva
orter och märkvärdigheter dem ej enhvar kanske sett med
egna ögon.  Men det säges, att hvarje sak har tjugufyra
sidor.  Och skulle vi två vandrarinnor ha upptäckt någon
af dessa sidor, som undfallit eller ej beaktats af läsaren
af våra „Reseminnen“, så är möjligen för honom att
hoppas nöje häraf.  Hvad våra resor i Afrika beträffar,
ingick för par år sedan i „Nya Pressen“ skildringar
härom i brefform.  Omgestaltade till stor del och tillökta
med bidrag ur våra enskilda dagboksanteckningar ingå
äfven dessa vandringar kring det Fransyska Algeriet — 
från öster till vester — såsom en fortsättning och
komplettering af våra turistminnen.

Blefve de af läsarne omfattade med helst en liten del
af det intresse de skänkt oss sjelfva, skulle detta af oss
anses såsom ännu en rik efterskörd af resans frukter.

 A—ï—a.

Helsingfors, den 2 Oktober 1886.

*




Innehåll:

Resor i Europa.
 sid.

I. Från Helsingfors till Lübeck. — Öfver Holland till
Normandie. — Rouen. — Saint Malo. — Anblick af
Atlantiska oceanen. — Ebb och flod. — Sjömännens
och fiskarenes lif. — Mont Saint Michel. — Rocher
de Cancale. — Öfver Jersey och Granville till Paris   1—9.

II. Paris’ yttre fysionomi. — Parisarn. — Parisiskan. — 
Fransysk sparsamhet. — Flanering. — Jardin des plantes 
och Boulognerskogen. — Invalidhotellet. — 
Bonaparterne. — Stora Operan. — Théâtre Français   9—18.

III. Orléans. — En Sèdan-kämpe som reskamrat. — Loches
med historiska minnesmärken. — Dess egendomliga
bostäder urhålkade i kritberg. — En vinskörd i
Touraine. — Slotten Chenonceau, Amboise, Chambord,
Blois. — Restauration af det sistnämnda slottet före
krigets utbrott   19—25.

IV. Touraine. — Fransyska kungaborgar 25—28.

V. Paris under köld. — Fransysk varmblodighet. — 
Välgörenhetsanstalter. — «Les petites soeurs des pauvres«.
— Besök i deras asyler. — Inträde till deputeradekammaren. 
— Parlamentarismens skuggsidor. — «Salle
des Conférences«. — Affärd till Nizza   28—34.

VI. Nizza. — Dess italienska prägel. — Monaco. — Dess
regent och regering. — Monte Carlo. — Villafranca.
Ryska fregatter i dess hamn. — Rysk julafton ombord
på amiralskeppet «Furst Pojarsky«. — Villa Valrose
och baron v. Derwies soiréer. — Barnmaskerad hos
prefekten   34—39.

VII. Karnavalen i Nizza   39—43.

VIII. En utfärd till Monte Carlo. — Faure och Madame
Carvalho. — Menniskan lefver ej af extas allena. — 
Svårighet att tillfredsställa sin hunger. — En välgörande 
ung kypare   44—47.

IX. Afresa från Nizza. — Italiensk tullbehandling. — 
Cornichen. — Bordighera och dess palmskog. — Campo
Santo i Genua. — Milano och dess domkyrka   47—51.

X. Isola Bella. — Isola Madre. — Lago Maggiore. — 
Lugano. — Como. — Villa Serbeloni. — Florens. — 
San Donato. — Två finska grafvar. — Ankomst till
Rom genom Pisa   52—57.

XI. Alla vägar bära till Rom. — Pisa, dess lutande torn
och Campo Santo. — Ankomsten till Rom. — 
Påskveckan. — Skärtorsdagen och långfredagen i
Peterskyrkan. — Scala Santa. — En liten botgörerska. — 
Det antika Rom. — Kapitolium med varginnan. — 
Pantheon. — Colosseum. — Monte Palatino. — Casa
di Livia. — Ghetto   57—71.

XII. Tivoli. — Villa d’Este. — Adriani villa. — Sirenernas
grotta. — Neapel. — Dess omgifningar. — Tiggare.
— Ett förfeladt bantåg. — Amalfi. — Makaronifabrik.
— Ett helgons fest. — Sjöresa till Messina. — 
Giardini. — Taormina. — Morgonpromenad i bergen. — 
Etnas eruption. — Catania. — Syracusa. — Palermo.
— Dess folk. — Kungliga slottet. — Kapucinerkloster.
— Monreale. — Kungsberget. — Afsked från Palermo   72—92.

XIII. Venedig. — Färd öfver Semmering. — Wien. — 
München. — Dresden. — Återkomst hem 93—99.




Resor i Afrika.
 sid.

I. Från Paris till Medelhafskusten. — Nimes. — Arles.
— Marseille. — Corsika. — Stormig öfverfart till
Afrika. — Bone. — El Kasbah. — Fort Génois och
Fort du Lion   103—111.

II. Bone. — Dess karaktär och befolkning. — Philippeville 111—118.

III. Constantine. — Beyens palats. — Fornlemningar. — 
Romerska bad. — Constantines belägenhet. — Tåg af
ökenaraber. — Arabqvinnan. — Judarnes och arabernas 
qvarter. — Skizz af torget. — Affärd till Biskra   118—133.

IV. Jernvägsfärd mellan Constantine och Batna. — 
Reskamrater. — En Spahiskaptens skizzer och profetior.
— Flamingos. — Diligensfärd till Biskra. — Öknens
port. — Ankomst till Biskra. — Första kapplöpningsdagens 
slut. — Andra kapplöpningsdagen. — En
Fantasia. — Tredje dagens fortsättning med kameler. — 
Vår altan i hôtel du Sahara. — Middag med
«cousscoussou«. — Månskenet i Biskra   134—149.

V. Ökenvandringar. — Sidi-Oukba. — Dess gator,
arkitektur och befolkning. — Arabens takt och «savoir
vivre«. — Tiggeriets industri, ett menskligt företräde
framför djuret. — Dinér under en dadelpalm. — 
Monsieur Landons trädgård. — Månskenspromenad i
Biskra. — Arabiskt café med danserskor af Ouled-Naïl 
stammen. — Soiréer i öknen. — «Tusen och en
natt«, berättad uppå originalspråket. — Varma
svafvelbad. — Gamla Biskra. — Afsked från vår altan.
Återfärd mot norden   150—168.

VI. Ankomsten till Algier. — Intryck af staden. —
Perspektivet af Mustafas och S:t Eugènes höjder. — 
Kasbah och Fort l’Empereur. — Den fransyska staden
och arabstaden. — Öster- och vesterlandets karaktär
i nära beröring. — Madame Luce’s flickskola och dess
resultater. — Qvinnans bestämmelse afgjord af kristna
och mohamedanska tolkare af Guds bud   168—175.

VII. Det fransyska och det afrikanska Algier. — Biblioteket.
Palais de justice. — Fårtjufvar. — Abd-el-Rhamans
moské. — Lyceum för gossar. — Det framåtgående
och det stillastående. — Mohriska kyrkogården. — 
Aïssaou-sekten. — Mustafas höjder   175—185.

VIII. Algiers belägenhet. — Vinodling. — Utfärder. — 
Trappistklostret Staouëli. — Mohriskt kafé. — Mahomets
häst. — Le frais vallon. — Besök i ett arabhem   185—200.

IX. Utfärder till sjös och lands. — Arabisk trohet. — 
Besök i en gourbi i närheten af Algier. — En arabby
uppe i bergen och en mohrisk kyrkogård   200—208.

X. Våren framskrider. — Billighet genom kolerarykten. — 
«Le chemin des acqueducs«. — Isly porten. — 
Handeln på Isly torget. — Magasinerna och oljförsäljningen. 
— Place de Chartres. — Grönsaks-, frukt- och
blomsterstånden. — Fiskhallarne. — Mahomed och
Tartuffe som motståndare   208—214.

XI. Regnperiod. — Färd till Oran. — Staden med
omgifningar. — Tlemcen. — Dess fornlemningar af
mohriskt ursprung, torg och qvarter. — Handtverkarbostäder 
och industri. — Sidi-Bel-Abbès. — Blidah. — 
Återfärd till Europa. — Fyra vårar   215—232.




I.

Resor i Europa 1876—1877.




<chapter name="I.   Från Helsingfors till Lübeck. — Öfver Holland till Normandie. — Rouen.
— Saint Malo. — Anblick af Atlantiska oceanen. — Ebb och
flod. — Sjömännens och fiskarenes lif. — Mont Saint Michel. — 
Rocher de Cancale. — Öfver Jersey och Granville till Paris">



I.

Från Helsingfors till Lübeck. — Öfver Holland till Normandie. — Rouen.
— Saint Malo. — Anblick af Atlantiska oceanen. — Ebb och
flod. — Sjömännens och fiskarenes lif. — Mont Saint Michel. — 
Rocher de Cancale. — Öfver Jersey och Granville till Paris.

*

 Augusti 1876.

Tack vare ångan äro resor nuförtiden lätta att verkställa
— desto lättare, ju mer man afsäger sig personligheten och
likställer sig med en colly eller sin kappsäck.  Med nödig
biljett transporteras man då viljelös från ångbåt till jernväg
och så tvertom.  Och kan man än säga sig ha fått
uppskakande intryck på visst sätt, så har man i minnet qvar
föga annat än bilden af olika bangårdar, skeppsdäck och
reskamrater.  Kanske äfven hågkomsten af den melankoliska
afskedsblick, som egnades en och annan halfutdrucken
kaffekopp eller påbörjad biffstek, hvilken fick lemnas på tallriken
vid afgångssignalens hemska ljud!  Den otillfredsställda
hungern tar man i såfall med som ressällskap till nästa
haltpunkt, hoppas der på bättre lycka, men återhålles af fruktan
för den knappt tillmätta tiden och riskerar sig ej heller nu 
att lemna sin kupé. — Under dylik tvekan, upprepad gång
på gång, kan fastan räcka hela dagen ock antaga karaktär
af ett verkligt lidande.  En annan pröfning, för mig
åtminstone, är de olika myntsorter man måste göra bekantskap
med, när flera länder genomfares på en dag eller två.  
Förvirrad och hufvudyr står jag der såsom „ett får, det
der till klippning ledes“ med den öppna börsen i hand och
öfverlemnande mig åt ödet ock mina medmenniskors ärlighet
— tvifvelaktig i allmänhet hos kypare och vexlare, vare
detta sagdt mera för att ge del af min personliga erfarenhet
än för att nedsätta dessa herrar.

De prerogativer ridderligheten förmenas skänka oss
damer reducera sig ofta till ett „sauve qui peut“, när
tåget håller på att sätta sig i rörelse och paniken att bli
qvarlemnad på perrongen griper i samma grad man som
qvinna.  Vid matborden är lika litet anseende till personen.  
Jag har med egna ögon sett Christina Nilson — i hennes
eget fädernesland och på höjden af sitt ryktes glans — 
bli undanträngd från all lekamlig spis på Alvestad station,
der hon gick miste om sin matportion, emedan den
annekterades med oförsynthetens, d. ä. styrkans rätt af en — 
profryttare, hvilken genom kyparens protection blef herre
öfver situationen.

Jag vill medge, att sjelfbevarelseinstinkten blott sällan
uppenbarar sig med denna realism och att deremot artighet,
hjelpsamhet, beskyddande välvilja med flere sociala dygder
allmännare utvecklas mellan reskamrater, — i synnerhet
när de äro af olika kön.  Detta veta vi litet hvar, som
idkat den angenäma turist sporten.

Från Helsingfors till Lübeck är öfverresan så ofta
stormig, att man rätt så godt från början kan taga saken
för afgjord, när man går ombord. — Tråkig och lång är
färden derjemte, men såsom varande billig och beqväm
väljer man ofta denna väg. — 


Så gjorde vi första dagarna af September och
hamnade — efter alla obligatoriska lidanden — välbehållna på
den tyska jorden, ömsade plats från vår hytt till en
jernvägskupé och voro på ett dygn framme i Amsterdam.  
Vår afsigt var att bara besöka Holland i förbifarten och
vi egnade blott par dagar åt hvarje ort — Antwerpen med
Rubens’ verldsbekanta taflor fick sig den längst tillmätta
tiden, men dock för kort i vårt tycke!  Det öfverallt odlade,
rika, gröna, fruktbärande Holland gaf oss ett intryck af
lekamlig mätthet och välstånd; de konstrikt byggda
dammarne, som öfverallt stå liksom vakt mot hafvets
inkräktarelust, uppfylla en med beundran; de feta, spräckliga
och enfärgade nöt, som, likt blomster af bastanta former,
emaljera ängar och betesmarker — (så att säga linierade i
rutor förmedelst stela poppelalléer) — gläda ögat, i
synnerhet om man är possessionat eller mejerist.  Men fantasin
stoppar man härvid i bottnet på kappsäcken såsom ett
onödigt lösöre. — En viss obestämd föreställning om
fuktiga fötter, snufva och halsfluss bemäktigade sig esomoftast
min tankegång vid förbifarten af alla dessa vattensjuka
marker, der dräneringskonsten är uppdrifven till sin högsta
fullkomlighet.  Man tycker, att vätan blänker fram öfverallt
och ser fulla diken hvart ögat vänder sig. — En moderligt
förutseende natur har troligen derföre danat holländarnes
fötter så breda, emedan de bestämdes att öfverallt plaska
i puttar som ankorna.  Allting i Holland ger bilden af
rikedom, flit och fredlig äflan och någonting jemförligt
med Amsterdams skeppsdockor och varudepoter finnes väl
knappast.

I afsigt att styra kosan till Bretagne och njuta af
bad i Atlantens salta vågor togo vi vägen dit öfver Rouen,
den franska stad, säges det, som näst Paris eger de flesta
och bästa gamla minnesmärken och som dessutom är en af
de framstående härdarne för landets industri.  Sedd från
de omgifvande höjderna ter sig Rouen ståtligt, omslingrad
af Seinen, full af gröna öar och hvita segel.

Dess kyrkor äro stadens förnämsta prydnad.  Den
ryktbara Domkyrkan byggdes med röfvade skatter, skänkta
af Richard Lejonhjertas bror, kallad Johan utan land, — 
ehuru mannen ju ej tycks ha varit utan pengar.  Åtminstone
tillät han sig sådana depenser som ingen nuförtiden.  Staden
förlorar på att ses på nära håll; ty dess medelpunkt har,
såsom qvarlefva af medeltiden, hopgyttrade korta, trånga
och snuskiga gator, men på det äldsta af torgen står
Orléanska jungfruns staty öfver en fontän, som nu intar
platsen der engelsmännen reste hennes bål.  Springbrunnens
friska strålar bringa svalka, tycker man, åt den brända
hjeltinnans skugga!  Staden eger ett lyceum för unga flickor
— mindre vanligt i Frankrike, der allmänna meningen
ännu hänger företrädesvis fast vid qvinnans „blomstertillvaro“ 
och der ej blott skapelsens herrar, men äfven
skapelsens damer hålla före att „qvinnan skaptes för mannens
skuld.“ — Hennes uppgift är att beherrska honom genom
att väcka hans passioner; att styra honom genom behagets
trollmakt.  Deraf den bekanta frågan i de franska
brottmålshistorierna: — „où est la femme?“ — Det är ej i
qvinnosaken Frankrike tar försprång framför verldens
öfriga nationer, ehuru Frankrike vill bära äran af att vara
de nya idéernas och särskildt frihetens banérförare.  Här
gäller som princip, att mannens heder icke förpligtar honom
gentemot qvinnokönet till någonting.  „Une femme est
toujours en danger près de l’homme“ — har jag hört med
sedolärande min uttalas af fintbildade såväl familjemödrar
som fäder.  Mellan fästman och fästmö tillåtes ej den
minsta förtrolighet i umgänget och de få ej kalla hvarann
du, innan äktenskapskontraktet är behörigen underskrifvet
och bevittnadt.  Egentligen bedrifves också här äktenskapet
fullkomligt såsom en affär uppgjord emellan tvenne fäder 
eller giftomän, hvarvid de ungas tycke ej på minsta vis
tages med i räkningen: — 

— Jag ger så och så stor hemgift åt min dotter.  
Hvilka förmåner har er son att bjuda? — heter det utan
all förblommering.  Och detta envisas den katholska kyrkan
att kalla en „gudomlig institution,“ som aldrig får af
menniskor upplösas! — O, humbug! Men säkert är att ingen
nations qvinnor öfverträffa de franska i verksamhet, energi
och förmågan att leda och sköta affärer, — liksom ingen
öfverträffar dem i smak, behag, öppenhjertighet och
liflighet.  Många äro i detta land etablissementer sättande
årligen miljoner i omlopp, hvilka helt och hållet dirigeras
af qvinnor med häpnadväckande resultater.  Många äro
äfven de hus, som, ruinerade af mannen, upphjelpas till
stor rikedom igen af hustrun, hvilken utan rast eller hvila
tar affärerna omhand. — Nå, man ser sådant äfven i andra
land än Frankrike, det medges! — I hôteller, magasiner,
kaféer är den franska qvinnan allmänt kassaförvalterska
och på lustpartierna ute i det gröna syns frun oftast ha
börsen omhand. — 

Efter en lång och tröttsam dagsresa, hvarunder vi
kastades hit och dit på afvägar, till vår innerliga
förargelse, anlände vi till Dreux, obetydlig såsom stad, men
intressant såsom inneslutande den Orléanska kungafamiljens
grafkapell.  Ludvig Philip och hans gemål, barn och
barnbarn, hans fäder ända upp till Regenten, — alla
medlemmar af denna ätt, som så ofta jagas i landsflykt, samlas
här efter döden i ro och i fädernejorden.  Vid den stora
revolutionen blandade Jakobinerna visserligen några af
dessa ben huller om buller, men man tror sig ha lyckats
återfinna dem och har samlat dem här igen.  Utomordentligt 
vackra statyer betäcka hertigens af Orléans, dess
gemåls, M:me Adélaïdes (Ludvig Philips trogna systers)
m. fl. grafvar.


Det var för oss en rätt behaglig känsla att ändteligen
nå Normandiets kust, der vi ämnade hvila ut och bada i
den poetiska staden Saint Malo, fotad på hälleberget och
omsvallad af Atlantiska hafvets vågor med sin ebb och
flod. — Här är det särdeles intressant att stå på vallarne,
hvarmed Vauban omgjordat staden och betrakta hafvets
andedrägt, som höjs och sänks hvarje sjette timme.  
Skilnaden är 50 fot mellan vattnets höjd under ebb- och under
flodtiden. Staden fasthänger med fastlandet blott genom
en smal chaussée; på högra sidan ha vi den uppväxande,
eleganta villastaden Paramé, midt emot på venstra sidan
Dinard, jemväl en vacker, nyssuppvuxen badort och mellan
båda Saint Servan, der vi slogo ner våra bopålar, emedan
man här ej kände sig förtryckt af fästningsmurar såsom i
St. Malo, dit man på fem minuter fraktades öfver på en
rullande bro.  När hafvet går högt, dör allt jordens buller
bort inför dess mäktiga basröst, och på den midt i
vågsvallet utskjutande klippan La grande Bey har skalden
Châteaubriand valt sitt sista hviloläger, insprängdt i sjelfva
berget.  Orolig under lifvet sökte han ro efter döden här,
midt emot det hus, som såg honom födas.  Hans första
och hans sista vaggsång sjöngs för honom af Atlantens
starka stämma, som tjusade honom längre än alla sirensånger
af makten och skönheten.

Under det flockar af hundratals eleganta damer, herrar 
och barn sola sig på la plage de Saint Malo, (beryktad
för sin vidsträckthet) förtror sjömannen sig åt sin bräckliga
planka för att skaffa bröd åt de sina.  Han försvinner vid
horizontens rand — men han återkommer ej alltid!  Som
matros i kronans eller skeppsrederiernas tjenst, som fiskare,
som lots brottas här kustbon stundligt med det förrädiska
hafvet.  Han hvilar aldrig och, likgiltig för landtmannens
sträfvanden, — i hans tycke triviala bekymmer, — tänker sjömannen 
hvarken på att så eller skörda.  Hvartill tjenar att så?  
— Han är kanske ej mera der för att berga skörden.  
Det sjungande hafvet, som vaggar hans farkost, lockar med
större makt hans håg.  Under vår- och sommarmånaderna
råder här vid kusten stor verksamhet, när kabeljofiskets
tid är inne.  (La pêche de la morue).  Perus, Kaliforniens,
Australiens guldgrufvor äro småningom tömda, men sekel
efter sekel finner folket här i hafsfisket en rikedomskälla,
som aldrig utsinar.  De oerhörda fiskstimmen återvända
oföränderligt på samma tider till samma stränder för att
låta fånga sig.

Den ljufliga friskheten af Atlantens bittersalta våg är
öfver all föreställning, och när man kastar i den sin skröpliga 
„gamla menniska“, uppstår snart ur hafsens djup en ny
och förbättrad, tycker man sjelf.  De gamles myth om
Venus uppstigande ur hafvets skum förefaller helt
sannfärdig och i synnerhet skön och sinnrik när man, stående
på la plage, ser det ena vackra, ungdomliga qvinnohufvudet 
efter det andra höjas öfver vågorna och hvita
armar behagfullt brottas med dem; men äfven här är det
sublima och det löjliga blott ett steg från hvarandra,
understundom.

Jag tänker, när jag vill skratta, på en „bourgeois“
med sin „bourgeoise“ i deras åtsittande badkostymer kring
omfångsrika figurer, som flöto på vattnet såsom talg.  Ovana
vid hafvet, — (de voro äkta landtkrabbor) — visade de
yttersta respekt för det våta elementet.  Men efter man
nu engång hade bestått sig en badresa, så skulle man
bada!  Med manlig beslutsamhet drog le bourgeois sin
gumma med sig i hafsens djup och snart funno de sig
här så väl, att de hand i hand plaskade som två lekfulla
flodhästar.  Ja, de smålogo åt hvarann likt lyckliga barn,
tills tiden syntes dem inne att verkställa sitt återtåg öfver
torra landet i drypande och nu plastiskt åtsittande drägter.  
Man kunde ej slita sin „tjusta blick“ från denna tafla!


Det intressantaste mål för turistbesök här på orten
är Mont Saint Michel, — en klippa midt i hafvet af ej
större omfång, än att den lemnat rum för en klosterbyggnad,
uppförd af rika munkordnar för många sekler tillbaka.  
För min del vet jag mig ej ha skådat någonting märkvärdigare 
än detta örnbo med sina väldiga gråstensmurar,
sina torn i sex våningar, kapell, pelarsalar, celler,
refectorier och balustrader — de sistnämnda äfven af skulpterad
granit, — spetsar af sten ville jag kalla detta finthuggna
mästerverk.  När vågorna i skummande raseri slå öfver de
högsta yttre vallarne och fiskmåsarne i hvita flockar af
hundrade i sender skria omkring, finner menniskan sig
sjelf föga mindre bräcklig än vasstråna hvirflande i
vågorna och lika obetydlig som ett af de oräkneliga
snäckskal, dem vattnet vräker upp på strand.

För att nå tornets öfversta spets har man 676
obeqväma, djupa trappsteg att bestiga, men når man målet
utan att ha förlorat andan på vägen, så erbjudes här den
mest storartade utsigt som af ögat kan omfattas.

Ett besök vid ostron fiskerierna, Rocher de Cancale,
skänker nog äfven stort nöje.  De äro belägna på en knapp
timmes väg från Saint Malo.  Huru mångtusende
gourmander hafva ej förskaffat sig sin högsta njutning från
dessa såkallade ostronbankar, på hvilka hafvet under
flodtiden vräker otroliga massor af den läckra spisen.  När
ebben kommer, ser Cancale stranden högst egendomlig ut.  
Hundratals fiskarbåtar ligga på torra landet och kring de
stora stenrösen med konst upptornade på hafsbottnet, — 
liksom kring de långa dammarne eller låga murarne, afdelade
i fyrkanter som benämnas „les parcs“ — sysslar en brokig
menniskomassa, mest qvinnor med uppkaflade ärmar och
kjortlar samt barn i högst lätta kostymer.  Nu plockas här
ostronen från stenarne, der de sitta fastklängda.  De sköljas,
inpackas i stora korgar mellan tång och sjögräs och 
expedieras skyndsamt med bantågen kring landet — också till
utlandet.  Paris är naturligtvis den bästa afsättningsorten
och här hamna äfven oerhörda qvantiteter af hafvets
innevånare af så besynnerligt utseende, att man sannerligen
ej vet, om de äro fiskar eller maskar.  La pieuvre, i jemn
spindelrörelse utaf ohyggliga tassar eller långa armar, (hvarmed 
detta rofdjur fångar sin föda och insticker den i sitt
gap, som är midt på kroppen), sågo vi äfven.  Hon är
hemma här, det otäcka vidundret.

Efter en liten „triep“ öfver på engelskt gebit, till den
vackra lilla ön Jersey, återvände vi till Frankrike, men
styrde nu kosan till en annan af dess kustbadorter
Granville, ännu en af de samlingsplatser, som under den varma
tiden erbjuda stora verldens blaserade och uttröttade
salongsmenniskor sitt stärkande salta vågsvall och får
tillbaka deras penningar och allt det lif, den rörelse de föra
med sig.  Men höstvindarne började re’n att låta känna af sig
och, lika flyttfoglarne, funno vi det vara på tiden att draga
söderut — till en början dock icke sydligare än till Paris.

*


<chapter name="II.  Paris’ yttre fysionomi. — Parisarn. — Parisiskan. — Fransysk sparsamhet.
— Flanering. — Jardin des plantes och Boulognerskogen. — 
Invalidhôtellet. — Bonaparterne. — Stora Operan. — Théâtre Français.">
II.

Paris’ yttre fysionomi. — Parisarn. — Parisiskan. — Fransysk sparsamhet.
— Flanering. — Jardin des plantes och Boulognerskogen. — 
Invalidhôtellet. — Bonaparterne. — Stora Operan. — Théâtre Français.

*

 September 1876.

Första intrycket af Paris är alltid öfverväldigande.  Denna
vidsträckthet, hvars gränser ej ögat kan omfatta, detta
rastlösa lif, som håller miljoner menniskor i aldrig hvilande
verksamhet, den oförlikneliga prakten och skönheten af de
kastaniekantade bulevarder, som i otaliga riktningar utbreda
sina långa banor, alltid fyllda till trängsel af omnibussar
stora som hus, af hyrvagnar med sina klatschande kuskar
i hvita runda hattar, af åkarkärror, af gående, ridande, af
skrikande fruktmånglare och blomsterförsäljerskor, af alla
möjliga utbjudare af alla möjliga varor — redan detta är
egnadt att i förstone förbrylla främlingen, som inkastas i
hvirfveln.  Hans förundran och hans beundran gå i
stigande, ju mer han närmar sig de stora pulsådrorna för allt
Pariserlif: — Champs Elysées, Louvre’n med kringliggande
qvarter långs Seinen, Palais Royal, Avenue de L’Opéra,
Madeleine-platsen och hela denna sträcka af praktfulla
bulevarder, som utgå härifrån och grena sig i fortsättning
flere verst genom hela staden såsom ett grönt bälte.  Huru
Paris och parisaren sågo ut under det andra kejsardömet,
som så omgestaltade (Haussmaniserade) staden, att den
inom några år blef såsom stöpt i en ny form, det vet jag
ej, ty detta skådade jag aldrig, men mycket är här
förändradt sedan den tiden, det hör man af landets barn sägas,
dels med beklagande, dels med triumferande ton.  Nog
torde det vara fallet att den beprisade elegancen, artigheten
och polituren i seder ej mer äro fullt desamma, sedan
republiken infört sitt jemlikhetssystem i alla förhållanden
och afskaffat all hofhållning och aristokratisk glans uppe i
samhällets högre regioner.  Alla sådana tankar måste
bannlysas nuförtiden.

Men ännu såsom förr ser man på parisarn, att han
anser sig och sina landsmän vara „la grande nation“ och
att han skattar främlingen lycklig och ärad af att få
beträda hans bulevarder.  Sjelf ignorerar han allt som befinner
sig utom Paris och dess banlieue, men han gör det mestadels 
på ett så naivt och godmodigt sätt, att man ej 
kan förarga sig deröfver.  Ty den är så komisk ibland,
hans förvåning öfver civilisationen han ser prof på eller
hör omtalas från fjerran länder — från höga norden i
synnerhet, der, efter hans förmenande, ju ej borde kunna
finnas annat än förfrusna lemmar, enbuskar och vargar
och björnar.

Parisiskan pur sang skiljs utan svårighet från andra
nationers qvinnor, blott när man ser henne gå på gatan.  
Hon är ofta korpulent men rör sig dock alltid med en
lätthet och ett behag, som fulländas genom smaken i hennes
klädsel och hennes sätt att bära de moder hon uppfinner
— ofta fula och absurda i och för sig, men alltid afpassade 
efter karaktären af hennes skönhet eller afsedda att
dölja hennes lyten.  Det händer ej henne att låta komma
sig till last smutsborder kring sina kjolfållar, vädret må
vara det värsta och gatan huru våt som helst.  Med
egendomlig grazie, jag ville säga tapperhet, samlar hon
skickligt i handen klädningens tygmassor och volanger, skörtar
upp på ena sidan alltsammans ända till fotknölen — om
ej högre, — blottar utan tvekan sitt nätta smalben med fin,
väluppdragen strumpa och framtrippar på sina väl chausserade 
små fötter med en hållning till hälften drottning, till
hälften fée — eller studerad kokett!

Utan paraply beger sig ingen pariserbo hemifrån,
vore än himlen blå som en safir och utan ett moln.  Men
han har, så att säga, medfödd erfarenhet af denna himmels
förrädiska obeständighet och är alltid förberedd på en
störtskur.  Också hvarken öfverraskas han eller sättes i
misshumör, när han deraf öfversköljes under flanerandet på
bulevarderna eller utfärderna till de kringliggande herrliga
omnejderna, dit menniskoströmmarne på små Seineångare,
i kolossala tramway’s, till häst, till fots bege sig alla
årstider och i alla väder.  Öfverallt vimlar det af lefnadsglada 
lustvandrare, ty fransosen hinner med att roa sig 
och att arbeta i samma förvånansvärda grad.  Ett äkta
parisiskt karaktärsdrag är dessutom tålmodighet under väntan 
på att få instufva sig sjelf och sin familj i omnibussarne,
särdeles vid påkommande oväder.  Då ser man en mängd
olika grupper, hvar och en under sitt tak af uppspända,
förenade paraplyer, förbidande utan att uppgifva hoppet
den ena omnibussen efter den andra, hvarå öfverskriften
„complet“ gäckar hans förhoppningar ej blott under minuter,
men qvarter och halftimmar.  Han qvarstår icke förthy
ståndaktigt i fotvatten på gatan öfveröst af ovädret och
låter ej i harmen fresta sig att ta enskild fiacre, änskönt
sådana i mängd erbjuda sig.  Fiacre’n kostar 1 frc 50 c. — 
plus drickspengar åt kusken.  För 30 c. — ja, på omnibustaket 
för 15 c. — far han genom hela Paris.  Han väntar
derföre.  Man har ju sitt paraply och sparar in halfannan
franc.  Denna sparsamhet — hos oss tyvärr kallad knussel
och snålhet — gör den franska nationen så rik, att hvarken
revolutioner, utbetalade milljarder, petroleumilluminationer
eller andra „oförutsedda utgifter“ gjort slut på nationalvälståndet 
i detta genom naturens bördighet och folkets
arbetsförmåga så lyckligt lottade land.

Hela den öfriga verlden eger ej att framvisa en stad,
der man med mera lust och fröjd kan bortslösa timmar,
dagar, veckor, ja månader med att — flanera.  Ordet är
uppfunnet af parisarn och oöfversättligt, likasom detta
parisernöje är obeskrifligt.

Visst känner man sig i början lik en liten våg i
oceanen rullad med svallet af detta gatulif; men trots
verklig lifsfara hänger man sig deråt, mindre betagen af
bäfvan och fruktan att krossas, än af njutningslystnad och
behof att lefva med och roa sig såsom de andra omkring
en.  Sällan hinner man heller känna sig öfverväldigad af
trötthet förrän man kommer tillbaka till sitt hôtell, — der
det kanske ännu är hundrade trappsteg att klifva uppföre, 
innan man får slå sig till ro. — Några få år hafva redan
på ett förvånande sätt igensopat spåren efter krigets och
kommunens ödeläggelser, och stode ej de gapande ruinerna
af Tuilerierna qvar Dessa äro nu jemnade med jorden och en vacker sqvär upptar
deras rum. , skulle man misstänka att de
berättelser från 1870—71 vi med fasa läste i journalerna
ingenting annat voro än sensationsromaner.  Äfven i
Jardin des plantes märkas ej mera förödelsens styggelser, då
alla de dyrbara djuren der nerslagtades, för att hindra de
belägrade att svälta ihjäl, när på sistone alla andra
munförråder togo slut. — Mången råtta påstås den tiden ha
på värdshusen fått ersätta harstek: — „civet de lièvre.“  
Nu hafva nya exemplar tröstat parisarn öfver de uppätna
djuren, såväl i Jardin des plantes som i Jardin
d’acclimatation och ett besök i dessa utmärkt vackra och väl
underhållna trädgårdar, med en lika dyrbar Flora som
Fauna, är åter ett stort och intressant nöje.  Äfven
Boulognerskogen står grön och lummig igen — men dess trän
äro blott ungar till de gamla herrliga träden, som
nedhöggos och brändes såsom offer åt krigsguden — med
andra ord sagdt för att mota de förhatliga tyskarne.  
Fransosernas snabbhet att sköfla och förstöra kan blott
jemföras med deras snabbhet att återställa allt igen, 
skönare och prydligare än förut, men änskönt hufvudstaden
börjar återta sitt fordna utseende, står ännu färskt i allas
minne den tid, då häradshöfdingen Gambetta flög upp i
luftballong för att sätta sin nation på benen såsom en
enda man och aftvå kejsardömets skamfläck — genom en
rad af nederlag, det ena ömkligare och fullständigare än
det andra!  Här jäser hatet till den otrogne grannen (som
skoningslöst vingsköt den franska örnen) och yttrar sig
vid minsta anledning i ett med hopbitna tänder uttaladt: 
— „oh, vi skola hämna oss“ ...! Just sköna framtidsutsigter
för den blifvande verldsfreden, hvarom idealisterne drömma! 
Den dyra lyxen af stående arméer och värnepligt ser ej
ut, dess värre, att komma ur modet, lika litet som här
kärleken till „la gloire“, — detta nationalsmycke, som kostat
fransoserna mer än det varit värdt.

Invalidhôtellet gömmer under sin majestätiska förgyllda
dôme legenderna derom från början af vårt sekel.  Mina
steg bära mig ofta hit, dels för att vägen är så herrlig
öfver de ståtliga avenuerna, place de la Concorde och
Seinens broar och kajer, dels emedan man drömmer så
.... homeriskt under de höga träden i l’Esplanade des
Invalides.

Man kan ej tänka sig en mera passande förgård till
det skönt hvälfda hvilorum, der förste Napoleon sofver den
eviga sömnen, vaktad af sina trogna vänner och adjutanter
Duroc och Bertrand.  Den moderne Cæsars obetydlige
bröder Jérôme och Joseph ha för slägtskapens skull fått
komma hit äfven, men namnen Turenne och Vauban äro
då bättre på sin plats här.  Man må nästan fröjdas öfver
att den tredje Napoleons snöpliga slut och afgång från
verldstheatern aftvått det rika färgspelet från den kejserliga
legenden.  Eröfrings  och krigslustan hafva derigenom svalnat 
för en tid åtminstone hos de gamle Gallernas
afkomlingar.  Man vet ju dock ej i hvilken grad ännu någon
god aktör af den Bonapartska rasen vore i stånd att
rycka det fransyska folket med sig!  „Vive l’Empereur!“

A propos om öfverlägsna sceniska talanger så öfvergå
vi till Théâtre Français och Stora Operan.  Detta
sistnämnda nyss fullbordade mästerverk, så väl placeradt vid
knuten af de stora pulsådrorna Boulevard des Capucins,
— des Italiens och Madeleine-platsen, torde knappast ega
någon rival i omfång och arkitektonisk prakt.  Fyrtio
miljoner francs ligga här förvandlade till granit, hvit, gul, 
ljusröd, spräcklig, svart marmor, till jaspis, onyx och till
och med finsk porfyr.  Trä har nästan ej alls här blifvit
användt som byggnadsmaterial, hvarföre man alltid bör
hoppas att undgå eldfara i denna theater.  Den stora
uppgången är verldens åttonde underverk och hit vallfärda
turister från alla verldsändar för att beskåda det.  Foyer’n
är likaså bländande med sina kristaller, förgyllningar,
skulpturverk och spegelväggar.  Man ser i dessa sin bild från
så många olika håll och i så många exemplar, att man
slutligen måste knipa sig i armen för att bland dessa olika
upplagor få reda på sitt eget köttsliga jag.

En annan fråga är om det månde vara fördelaktigt
för sceniska artister att uppträda på en skådebana, der
den omgifvande prakten till den grad bländar åskådarn, att
hans uppmärksamhet för mycket delas.  Deraf blir kanske
ej sedan tillräckligt qvar för artisterne.  Eget är också
att sedan Paris fått ett så magnifikt Operahus har ingen
ny Diva här visat sig på konstens himmel.  Adelina Patti
och Christina Nilson, som nu stråla på annan horizont, ha
än ej fått några efterträderskor värdiga dem.  I den
musikaliska verlden klagas bittert öfver musikens förfall,
— de stora tonsättarne få alldeles vika för Offenbach och
hans genre.  Operettens lättfattliga, uppsluppna melodier
finna här mest gehör, det kan tyvärr ej bestridas! I sångens
verld nöjer man sig med medelmåttor, sedan man fått det
sköna Operahuset!

Icke så på Théâtre Français.  Utan fara att bli
motsagd kan man kalla denna verldens förnämsta scen med
skådespelare som heta: Sarah Bernardt Då ännu anställd vid Théâtre Français. , bröderne
Coquelin, Got, Delaunay, Tiron, Mesdames Croizette, Samary,
Favart, Blanche Pierson, Pasta m. fl.  I den lätta, specifikt
franska vaudevillen är madame Judic en lika obestridlig 
fullkomlighet, och jag tviflar på att några andra nationer
ha förmågan att frambringa en kuplettsångerska sådan
som hon.

Detta naiva sjelfsvåld, denna för moralen icke
helsosamma konst att på samma gång både betona och
öfverhalka de värsta slipprigheter med en oskyldig, barnsligt
omedveten uppsyn, som knappt framkallar rodnad på någons
kind, men öfverallt outsläckliga skrattsalfvor — detta är
Judics alldeles egendomliga talent; och hela den massa
uppsluppna stycken, som äro skrifna för henne, kunna
näppeligen heller utföras af någon annan så, att sjelfva
féen Prudentia ej ens har hjerta att rynka ögonbrynen
deråt.

Äfven Châtelet theatern med sin Theresa är
någonting genuint fransyskt — rättare sagdt parisiskt.  Jag
såg der häromdagen „Les sept châteaux du diable“ och
sannerligen fordras icke det en fantasi utan både betsel
och tyglar för att gifva uppränningen till ett sådant
praktfullt — sammelsurium.  Menniskor dyka upp och försvinna
i luften, bakom möbler, blommor, statyer och hvad som
helst, rakt midt för ens näsa, utan att man upptäcker
något som helst hål för dem att krypa i; soffor förvandlas
i ett nu till brinnande bål, der eldtungorna slå kring alla
kanter; skepp förolyckas med ohygglig naturtrohet; hela
palats ramla och nya uppstå, under det man knappt hinner
blinka på ögonen.  Stommen af pjesen var en framställning
af „de sju dödssynderna“.  Högmodet inkarnerades i en
Sardanapalsfest med öfverdådig glans, på hvars plötsligt
sammanstörtande dryckesbord och gyllne throner reser sig
Babelstornet, ljungande neder himmelens åska och blixt.  
Fråsseriet var ytterst komiskt framställdt som ett maskeradtåg, 
defilerande framför en goddagspilt med väldig mage.  
Skinkor, vildsvinshufvuden, pastejer, kakor, ostron,
grönsaker, kålhufvuden, morötter och frukter i alla former, 
sågo i en så att säga kolossal naturtrohet besatt löjliga ut
under sakta vandring förbi gastronomen, och en stekt gris
på sitt fat skrufvade sig fram på egen hand, utan att man
kunde begripa, hvar hufvud, armar, händer och ben
undanfuskades hos denna nätt upplagda stek, bakom hvilken en
menniska gömde sig — antagligen.

I en af piecens tablåer utfördes äfven ballett af
kaniner.  De små djuren framställdes först liggande på halm
i sina burar, — så höjas dessa i luften, kaninerna skakas
ut på scenen, det blir skutt och språng alldeles i
kaninstyl och balletten utföres.  Hundratals barn lära härtill
användas.  Häromdagen hände sig ej bättre än att en liten
en, öfverdragen med kaninskinn, somnade i sin bur, der
han låg mjukt och godt.  Plötsligt vaknar stackars Toto
utaf att han känner sig stiga mot höjden. Gripen af fasa
och utan att i sömnsyrseln rätt sätta sig in i sin
kaninbelägenhet, vill Toto gnugga sig i ögonen som yrvakna barn
bruka, — men Toto finner ej mera reda hvarken på sina
ögon eller verktygen att gnugga dem med.  Alltsammans
känns ludet och injagar panik hos sin lilla egare.  Han
tillgriper i sin öfvergifna belägenhet barns enda utväg att
söka hjelp i nöd, och ur kaninhögen hör publiken det
förtviflade nödropet: „Maman! Maman!“ af en gråtande barnröst.

Medlidandet hos salongens alla pappor och mammor
och hos Châtelet theaterns regissör, — far för en liten
pilt vid Totos ålder — lär ha befriat denne från straffet
för hans otillständiga „triep“ till fjäderholmarne den qvällen.

Skådespel som skådespel, kunde man hardt när säga,
när man från theatrarna vandrar in i de sköna, rikt
smyckade Pariser kyrkorna.  Katholska kultens prakt talar
för mycket till de yttre sinnena för att egentligen djupare
beröra känslan, — så tyckes mig äfven fallet vara på den
för sina dyrbara monumenter välbekanta kyrkogården Père
Lachaise.  Hvad som här väcker djupare rörelse är intrycket 
man erfar af utsigten från kyrkogårdens öfversta terrass.
Här har man staden Paris i sin nästan oöfverskådliga
storhet liggande utbredd så långt blicken når — ett
kolossalt smycke omlindadt med Seinens vattrade gråblåa band.
Nästan högst bland alla dessa torn och kupoler höja sig
dômerna af Invalidhôtellet och af Panthéon. Den förra
hvälfver sig öfver herrskaresnillet, den sednare fastmer
öfver storheter i andens rike, hvilkas stoft med stor pomp
der nedlades af en beundrande samtid. Men ett kommande
slägte lät deras aska ej hvila i ro utan strödde ut den för
himlens vindar. Hvalfven under kyrkan, der gudstjenst
aldrig hålles, hafva ju herbergerat för kort tid såväl
Voltaires, Rousseau's, Mirabeau's ben, som odjuret Marats
— men den ena efter den andra har i sinom tid blifvit
afhyst och dessa ben äro försvunna i obekanta öden.
Marskalken Lannes sarkofag har dock, märkvärdigt nog,
fått qvarblifva här oantastad af alla partier tills vidare.
Kommunarderna nöjde sig med att från Vendôme kolonnen
nerstörta, på ett tjockt underlag af spillning, först Napoleon
I:s staty och sedan hela kolonnen bit för bit. Jag har
hört berättelsen om denna vandalism af ett åsynavittne,
som ännu var helt upprörd deraf, och förtjust öfver att
vandalerna, med målaren Courbet i spetsen, skola tvingas
att på egen bekostnad uppresa kolonnen igen. Förlustelsen
torde bli dem dyrköpt.

Men hösten nalkas. — Icke en nordisk kuslig höst,
med blott gula löf och snöslask, utan de gyllne frukternas
höst, med saftiga päron stora som kålrötter, drufvor i rika
klasar, persikor som smälta i munnen o. s. v. — Vi äro
bjudna till mellersta Frankrike att se vinskörden på
Touraine's bördiga slätter och vid Loires mångbesjungna
stränder. Det bär af för oss i morgon. Farväl, tjusande Paris!

*


<chapter name="III. Orléans. — En Sédan-kämpe som reskamrat. — Loches med historiska
minnesmärken. — Dess egendomliga bostäder urhålkade i kritberg.
— En vinskörd i Touraine. — Slotten Chenonceau, Amboise,
Chambord, Blois. — Restauration af det sistnämnda slottet före
krigets utbrott.">

III.

Orléans. — En Sédan-kämpe som reskamrat. — Loches med historiska
minnesmärken. — Dess egendomliga bostäder urhålkade i kritberg.
— En vinskörd i Touraine. — Slotten Chenonceau, Amboise,
Chambord, Blois. — Restauration af det sistnämnda slottet före
krigets utbrott.

*

Oktober 1876.

Innan vi nådde Loires rika stränder, beundrade vi i Orléans
en af de skönaste domkyrkor som finnes. I ett af kapellen
hvilar den ryktbare stridsmannen för katkolska kyrkan,
biskop Dupanloup. Hans graf prydes ännu dagligen med
sköna, friska blommor.

Sedan man passerat Orléans, blir landet, (för få år
sedan tummelplats för de preussiska arméerna), ett bördigt
slättland, utan en enda tum oodlad mark. Oöfverskådliga
vinfält, fruktträn och sädesåkrar omgifva jernvägen på
ömse sidor, och Loireflodens blåa glänsande band följer
med ända till Tours. Hela denna sträcka är befaren af
resande till den grad, att kupéerna alltid äro öfverfyllda.
Både med goda ord och drickspengar hade vi försökt
skaffa oss någorlunda enslighet och sutto allaredan på tu
man hand i kupén sedan afgångssignalen ljudit, då dörren
slogs upp och åtta à tio unga militärer rusade in. Vi
kröpo tillsammans i en vrå, och ett stilla obehag kunde
antagligen läsas i vår uppsyn, hvilket gaf den, som såg ut
att vara truppens anförare, anledning att helsa oss med
mycken courtoisie sålunda:

— Nous sommes des braves gens, nous respectons
toujours les dames! Och så slog denna roliga typ af en
fransysk soldat sig på conversation, gjorde oss
uppmärksamma på orternas märkvärdigheter, talade om sista kriget
och fick osökt anledning att fara ut mot „ces gredins de
prussiens“. — De hade tillfångatagit hela hans regimente
vid Sédan och med gevärskolfvarna i ryggen framdrifvit
till Magdeburg de stackars fransoserna, utan kläder i smuts
och snöslask.

— Och hvad tror ni de gåfvo oss att äta? frågade
han med en min af Rolando furioso och strök upp sina
mustascher som murrhår. — Jo, torrt svart bröd, mina
damer, du pain noaaar.

— Men, min herre, fördristade jag mig att invända
helt saktmodigt, det fins många andra än krigsfångar, som
måste hålla till godo med svart bröd! Jag är hemma från
ett nordligt land, der folket anser sig lyckligt och belåtet,
om det alltid har svart bröd tillräckligt att mätta sig med.
— Det händer understundom, att bonden der får blanda
mossa och bark i sitt bröd, som deraf ej blir hvitt. —
Den kokande vreden lade sig ögonblickligt hos preussarnes
för detta fånge: —

— Est-ce possible! utbrast han alldeles förbluffad
och spände upp ögon runda som klot. Jag måste redogöra
för mitt hemland, men hade mycket svårt att få fransosen
att fatta hvar det var beläget. Han hade sin reskarta,
— men den upptog intet land alls norr om Östersjön.
Också var der gränsen för hans, såväl som kamraternas
geografiska kunskaper — och detta är ej alldeles sällsynt
bland deras landsmän. — „Såå! Preussarne voro kanske
ej i vårt tycke några vidunder af elakhet? Höjden af
menskligt elände var då ej att äta „du pain noaaar“? . . .
Vackra, bördiga, soliga Frankrike, du är ej en lika sträng
mor för dina barn, som länderna med åtta och nio
månaders vinter! Det märks tydligt öfverallt här, att nöd är
sällsynt. Under fortfarande samtal med vår martialiske
reskamrat, som naturligtvis äfven gaf sig in uti politiken,
berättade han, att man i några mindre städer här på orten
ännu var mycket vacklande i sina sympathier för de olika
regeringsformer Frankrike bestått sig inom detta sekel.
Så t. ex. förvaras här och der på rådhusen omsorgsfullt
fanor med de Bourbon'ska hvita liljorna, andra dylika med
huset Orléans' vapen, — republikens trikolora såväl som
röda fana, kejsar Napoleon III och hans sköna Eugénies
porträtter, o. s. v. — alltsamman inneslutet bakom lås och
regel för att vara snabbt tillhands vid förefallande behof.
— „Det är för ekonomiens skull, sade han småleende.
Man vet ju ej, hvilken sort kan behöfvas från ena dagen
till den andra.“ Praktiskt folk, det kan ej nekas, de der
fransoserna!

Det är en angenäm känsla att komma till en alldeles
främmande ort och bli emottagen med öppna armar som
en kär och väntad vän. Detta vederfors oss i Loches —
en intressant liten stad i Touraine och full af historiska
minnesmärken. Midt emot våra fönster ha vi här det
gamla fyrkantiga tornet från 900-talet, Le Donjon,
omkringsvajadt af sina tusentals kajor. De sednare
tillbyggnaderna deromkring voro kungaborgar, bebodda af
åtskilliga franska regenter, och härifrån afhemtade Orléanska
Jungfrun sin utvalde „Herrens smorde“ Carl VII, som hon
ville ha krönt i Rheims. Carls sköna älskarinna Agnès
Sorel är begrafven i slottskapellet. Hennes sarkofag visas
af ortens infödingar åt främlingen med aktning och hennes
namn lefver här i så kärt minne, att gator, torg och
promenader äro uppkallade efter henne. Mången hemsk och
ryslig dram har historien upptecknat från dessa dystra
hvalf. Tortyrredskap, jernburar och fängelsehålor vittna
ej alltför tilltalande om de beprisade „gamla goda tiderna!“

Under nationalkonventets tider 1793 inkastades i ett
af tornrummen, som vi med en viss rysning beträdde, män,
qvinnor och barn om hvarandra; derpå sammanbands en
karl och en qvinna, ställdes på däcket af pontoner i 
Loirefloden, och med sång af marseljäsen borrades pontonerna i
sank. Detta „originella“ skämt af Jacobinerna och Marats
anhängare kallades humoristiskt: „les mariages républicains“.

Väggarne i det dystra tornrummet buro öfverallt
inskriptioner ristade af offren under förbidan på sitt ödes
fullbordan. Det gör på en ett sällsamt intryck att läsa
med egna ögon vittnesbördet om att dessa skräckscener,
uppfattade nästan som sagor på afstånd, varit full
historisk verklighet.

Den antika staden Loches har ett vackert läge och
bland ortens märkvärdigheter förtjenar nämnas bostäderna,
som det fattiga folket urhålkar åt sig i bergen af en egen
kritartad sten omgifvande staden.

Man kunde kalla detta sannskyldiga troglodyters
hem. Hela filer af rum och uthus inborrade djupt i
klippans märg. Korridorer, magasiner, fähus, sängkamrar,
kök, salar, — allt fullkomligt beboeligt och fuktfritt, —
men dagsljuset får man sparsamt njuta af. Ingen
sysselsätter sig antagligen heller här med — perlstickeri.

Ofvanpå taket af dessa boningar går man och vandrar,
omedveten om att vara underminerad. Och det tar sig
komiskt och egendomligt ut att här och der i en vingård
eller trädgård se rök uppstiga ur skorstenar, gömda mellan
grönska och vinstockar. En husmoder kokar sin mat inne
i berget, som sagans prinsessor eller tomtar.

Vi ha passerat dagar af rusk och kyla, men
barometern stiger. Man beger sig ut till vinskörd. Tiden för
detta arbete är inne, — en vigtig tidpunkt för hela
Frankrike. De stora vinfaten framdragas, pressarne rengöras,
män, qvinnor och barn med „hottes“ eller korgar på
ryggen sätta sig i rörelse, troglodyterna, (jemngoda med våra
„ittäolevaiset“) hyra åt vingårdsegarne sina armar för en
sou i timmen.

Vi äro inbjudna till vinskörden hos mor Madelaine,
en typ af tourainsk bondqvinna, som riktigt är att skryta
med. Fordom tjenarinna hos vårt värdsfolk är hon nu
vän i huset och egarinna af par tre små jordlappar, fulla
af vinstockar och fruktträn, der vi göra täta besök,
plockande de mognaste drufvorna och nedskakande mogna
valnötter från de stora träden, som beskugga hennes bostad.
Madelaine är en helt liten gumma — (qvinnorna här i
Touraine äro förvånande korta till växten, efter hvad vi
funnit) — fryntlig, pratsam och i outtröttlig verksamhet.
Två döttrar, mågar och barnabarn omgifva henne och
arbeta med henne upp den gemensamma egendomen,
kringspridd här och der mellan grannarnes utan tecken till
stängsel. Äfven dem förutan håller man reda på mitt
och ditt bra nog, tycks det.

Iklädda korta kjolar och vida förkläden, med stora
halmhattar på hufvudet och „serpes“, saxar och knifvar i
händerna, äro vi i svang redan arla på morgonqvisten för
att ej höra till antalet af vingårdsarbetare, som komma „i
elfte timmen“ och som äro latmaskar enligt mitt
förmenande, trots allt öfverseende med dem i den Hel. Skrift.
Nu blir det en täflan hvem som först skall hinna fylla sin
„hotte“. Men med slarf och fjesk är ingenting vunnet, ty
lemnas klasar qvar på vinstocken man tagit om händer,
betalas plikt. Det gäller att se opp. Att kröka rygg är
ingen lätt sak, när man har naturen emot sig och saknar
vanan. Men det går för sig i godt sällskap och under
skratt och glam, som ej är förbjudet, lika litet som att
läska sig med de skönaste drufvor man påträffa kan.
Man tar i början så ymnigt för sig, att man tycker sig
underkastad jäsningsprocess som ett vinfastage småningom.
Sedan bergningsarbetet är slutfördt och de af drufvor
öfverfyllda tinorna lyftade på stora bondvagnar, göres halt
för att äta la galette — en väldig, platt kaka, hvilken
nedsköljes med föregående årets vin. Ett vigtigt arbete,
som tillkommer männen, är att skära vinstockarne. Dessas
torra grenar, hopbundna i stora knippor, är bränsle under
den korta vintern i Touraine.

Henri, gift med gumman Madelaines äldsta dotter, är
en lika treflig och sympatisk fransk bondetyp som de andra
medlemmarne i denna familj. Han arbetade med en kraft
och ifver, som knappt ett ögonblick slappades, och när han
lassat full sin forvagn med de tunga, öfverfyllda „hotterna“
sammanplockade af oss alla, utropade han:

— Sacrebleu! jag har ensam burit på min rygg hvad
ni allesamman skördat!

— Och ni säger visst till er sjelf, utan risk att bli
motsagd af oss: „Mannen tillkommer ju äfven titeln
skapelsens herre!“ sade jag skrattande. Hvilket tal behagade
Henri väl. — Han blef ofantligt upprymd, han utvalde
de skönaste drufklasar, han nedslog de största valnötter
— allt hyllningsgärder, hvilka han egnade „les dames“ —
skapelsens krona. Sålunda gaf Henri svar på tal. — Ett
fransyskt svar.

Drufvornas beredning till flytande form och vinets
jäsningsprocess är just ingenting aptitligt att påse. Äfven
då pressningen sker med maskiner, tillgår proceduren
temligen . . . utan krus. Egarne till de små vingårdarna göra
ännu mindre ceremonier. I öppna källare och kar (man
må lemna dessa utan minutiös undersökning) krossas
drufvorna — i bästa fall med långa klubbor, i sämsta fall
(kanske det allmännaste) med bara fotterna. Erfarenheten
lär både i söder och nord, att den ädla saften ej smakar
sämre för det, när den kommer på bordet . . . korkad.
Under jäsningsprocessen renar den sig sjelf, blir klar och
genomskinlig, röd som rubin eller gul som topaz, — men
må man akta sig, när drufvorna frigöra sig från jordens
stoft. Källarne kunna lemnas vidöppna under tiden; den tjuf,
som ville sticka in sin näsa dit, vore ögonblickligen förqväfd.

Med förvåning sågo vi det tarfliga lefnadssättet hos
bonden, äfven den icke fattige, hvad maten vidkommer.
Några sardiner, stekta i olja, en liten getost ingniden med
lök — se der ofta hela anrättningen. Men en butelj vin
per person bestås vid hvarje måltid. Här kan sägas
bokstafligen, att maten blott är „halfva födan“. Vår värd, herr
M—t, sade sig mångfaldiga gånger ha gjort mor Madelaine
uppmärksam på den saken: — en eller par buteljer vin
mindre om dagen kunde ge henne råd att äta sin
köttportion. — Men den kalkylen uppfattas slätt inte af
gumman. — Vinet, det får hon från egna drufvor, köttet skulle
hon måsta köpa från grannarnes ladugårdar, — att
depensera, det är att ge ut pengar, att ekonomisera, det är
att spara på fyrkarne. Argumentet är obestridligt och
ingenting omkullkastar det i mor Madelaines tanke.
Erfarenheten visar, att franska folket med dylik kalkylering
blifvit så rikt, att hvarken krigsskatter, sköflande arméer
eller andra landsplågor — värnepligten inberäknad —
utarmat detsamma. Och dock, huru ha ej skattebördorna
ökats efter sista kriget!

*




IV.

Touraine. — Fransyska kungaborgar.

*

November 1876.

Hösten fortfar att vara vacker och lockar till utflygter.
Trakten häromkring har gifvit många intressanta bidrag
till Frankrikes historia, och de herrliga gamla slott vi
besökt hafva hviskat till inbillningen om än blodiga, än
tjusande dramer som utspelats inom deras murar eller
under de majestätiska trän, hvilkas kronor ännu susa i de
kungliga parkerna. Slottet Chenonceau är en äkta perla
från Frans I:s tid. Det var han, som lät uppföra dessa
ståtliga arkader tvärs öfver Cherfloden och idkade jagtens
nöje i de stora skogar, som då funnos i nejden. Hans son
Henrik II skänkte slottet åt sin sköna älskarinna Diane de
Poitiers. Hvad hans gemål Catharina Medicis tyckte om
saken, bevisade hon, när Montgomerys lans stack ut Henriks
öga under den tornering, som blef kungens sista. Catharinas
första regeringsåtgärd blef nu att rycka det afundade
slottet ur rivalens händer och Diane tog till reträtten utan
protester, dels emedan hennes åtkomsthandlingar ej torde
ha varit skrifna på renaste papper, dels emedan en rival
till Catharina Medicis kunde skatta sig lycklig att slippa
för det priset.

Chenonceau har allt vidare varit ansedt som en
läckerbit af såväl franska drottningar, som . . . vice
drottningar. Det har tillhört Marguérite de Valois, Jeanne de
Vaudemont, kallad „la reine blanche“, Gabrielle d'Estrée,
m. fl. Kunde dessa sekler gamla ekar tala eller om vi
förstode hvad de susa med kronorna vända mot slottsporten,
prydd med Frans I:s namnchiffer!! — Hvad skulle vi ej
få höra om väpnade riddare, om krönte ränkmakare och
om dessa romanhjeltinnor, som historien känner under
namnen: Maria Stuart, Madame de Longueville, Marie de
Chevreuse, Gabrielle, Diane, Marguérite! —

Jag kunde ej se mig mätt på porträtterna af dessa
beryktade skönheter, hvilka genom trollmakten af sina
behag ofta styrde Frankrikes öden. Deras afbildningar
finnas till icke ringa antal qvar här i detta slott, som
engång genljudit af deras sirenstämmors klang.
Respekteradt af revolutionsmännen egdes slottet till slutet af förra
seklet af en rik och snillrik dam, som öppnade sina salonger
för Voltaire, Rousseau, Madame Du Deffand, Staël, med
flera litterära storheter, — och nu ändteligen, i hvems hand
har den råkat i slutet af vårt sekel, den stolta kungaborgen?
I en ofrälse frus ego, som med mer eller mindre
välförvärfvade miljoner i sin ficka och lika många fläckar på
sitt rykte yfs öfver att vara syster till presidenten Grévy's
måg — dender hon dragit upp ur dy och ruin och gjort
till deputerad för Indre-et-Loire, hvarvid hennes pengar
kommit väl tillpass.

Sic transit gloria mundi.

Från Chenonceau foro vi genom oöfverskådliga
sträckor af nyss bergade vinfält till ett icke mindre ryktbart
och naturskönt slott Amboise, hvars närvarande egare är
grefven af Paris — lyckligtvis ingen „cocotte“ denna gång.
Efter Algeriets eröfring tjenade detta slott till fängelse åt
den besegrade Abd-el-Kader. Här spejade länge förgäfves
efter en flik af sin afrikanska himmel denne öknens mörke
son, här vandrade han drömmande omkring terrasserna och
borggården; och jag skulle ännu djupare beklagat den
stackars fallna storheten, hade han ej från slottets torn och
balkonger haft en så oförlikneligt skön utsigt. Loire floden
delar sig här i två armar, hvilka liksom hålla i famnen
några små öar, inkastade dit, tycks det, likt blombuketter.
Slottet Chambord, tillhörigt den siste Bourbonen af den
äldre grenen, ligger ej långt härifrån. — Men af alla dessa
slott är det i Blois intressantast, ty det var kungligt
residens, innan Louvren byggdes i Paris.

Ätten Valois har lemnat här många sägner både
om sin storhet och sina brott. På jernstaketten, som
omgifva såväl slottet i Blois som det i Amboise,
upphängdes hugenotthufvuden under religionsförföljelsernas tid,
berättas det.

Helt kort före krigets utbrott, under våren, 1870,
slutfördes restauration af Blois' slott, som nu står i
fullständigt historisk stil från Valois'ernas tid. Kungliga
initialer öfver dörrarne, tapeter, takornamentering, möbler,
kaminer, — allt är med noggrannhet eftergjordt med profver,
bevarade från fordom och hopfogade gamla fragmenter.
Slottet var ämnadt att af staden Blois öfverlemnas åt
Napoleon III:s son, — men den stackars Loulou hann ej
taga det i besittning, innan hans ätt var störtad.
Preussarne togo i stället qvarter här, och slottet användes till
ambulans för deras sårade; men, vare det sagdt till deras
beröm, de ha ingenting här förderfvat, af berömlig pietet
för den intressanta fornlemningen.

*



<chapter name="V. Paris under köld. — Fransysk varmblodighet. — Välgörenhetsanstalter.
— »Les petites soeurs des pauvres». — Besök i deras asyler.
Inträde till deputeradekammaren. — Parlamentarismens
skuggsidor. — »Salle des Conférences». — Affärd till Nizza.">

V.

Paris under köld. — Fransysk varmblodighet. — Välgörenhetsanstalter.
— »Les petites soeurs des pauvres». — Besök i deras asyler.
Inträde till deputeradekammaren. — Parlamentarismens
skuggsidor. — »Salle des Conférences». — Affärd till Nizza.

*

December 1876.

Vi ha återvändt till Paris och frysa rätt duktigt här.
Rummen äro mera beräknade på att utesluta
sommarvärmen än vinterkölden, och vi nordbor göra med half förtviflan
upp eld i kaminen från morgon till qväll — med det
resultat, att röken stannar inne i rummet, men värmen far
ut genom öppna skorstenar utan spjell. Parisarne sjelfva
fördraga beundransvärdt väl klimatets omvexlingar och en
köld, som kommer vattnet i rummen att frysa. 
Bodmamsellerna trippa icke desto mindre barhufvade eller med små
koketta ullsjaletter ute på gatorna, herrarne gå utan paltå,
de eleganta damerna med små mantiljer eller „pardessus“,
klädande men icke värmande, (galoscher nyttjas ej) och
gaminen i den tunnaste drägt synes oåtkomlig för såväl
köld som melankoli med sin illpariga min och näsan i vädret.

— Oh, il fait frais! mais très-frais! säga skrattande
parisarne och gnugga händerna eller stampa med fötterna;
men den ofta ganska stora strängheten i klimatet här om
vintrarne föranleder ej till minsta åtgärd att förse rummen
bättre. Vi ha observerat 16 ° Celsius ibland.

Välgörenheten utöfvas i utomordentligt stor skala i
Paris, hvars beundransvärda barmhertighetsinrättningar
såväl för barn, för sjuka såsom ock för orkeslösa och på
lifvets ocean skeppsbrutna förtjena mer än blott flygtig
uppmärksamhet. Alla ordnar af systrar och bröder,
underordnade den katholska kyrkan, hafva en obestridlig förtjenst
i detta nit för den lidande menskligheten, åt hvilken de
egna sitt lif på ett uteslutande sätt, såsom ju aldrig är
fallet med laïci.

Genom en älskvärd dam af våra bekanta, ifrig
katholik och varm för välgörenhetsvärfven, fingo vi inblick
i flere af dessa asyler, grundade mest genom enskilda
medel. Särskildt sympatiska och beundransvärda funno vi
de sig kallande „les petites soeurs des pauvres“ — ett fritt
samfund utan klosterlöften, uppvuxet ur nästan intet och
derför påminnande om senapskornet i Skriften: „ändock
det minst är af alla frön, uppväxer det till ett stort träd“.

Det underbart obetydliga fröet till systerförbundet
„les petites soeurs des pauvres“ var två fattiga tjenarinnor,
som af kristlig kärlek upptogo från gatan i sin torftiga
bostad först en, sedan flera gamla skröpliga varelser, hvilka
de sörjde för, genom att gå omkring och samla från kök,
restauranter och matförsäljningar „smulor, som föllo från de
rikes bord“. Numera räknar samfundet öfver 200 filialer,
spridda ej blott kring hela Frankrike, men till Afrika och
Australien, genom missionärer och mottagna med tacksamhet
och vördnad hvart de komma. Men „les petites soeurs“
ha förblifvit sin grundsats trogna att aldrig tvifla på
Försynens beskydd och att ej sörja missmodigt för
morgondagen. Sedan de med sina skyddslingar bedit: „vårt
dagliga bröd gif oss i dag“, bege sig två systrar i sender ut
att samla dagens nödtorft för den stora skara af 3- ända
till 400 munnar, som skola bespisas i flere af dessa asyler.
Med ett tålamod och en konstfärdighet öfver allt beröm
förstå „les petites soeurs“ att använda allt, som kastas i
deras korgar: — gamla lappar, kasserade husgeråd och
sängkläder, torra brödbitar, all sorts affall från köken,
— kaffesumpen ej undantagen, hvaraf den ljufliga bruna
drycken, smakligt nog, af dem beredes åt deras „snälla
gamla“ („nos bons vieux“.)

I det stora köket med ofantliga inmurade grytor och
hällspis midt på golfvet rådde en intagande renlighet och
öfverallt fanns ordning, till och med en viss prydlighet och
smak, som gjorde det bästa intryck.

— Här kokas soppan till middagen, sade systern —
en ännu behaglig 35 års person, som lefvat och verkat här
alltsedan sitt 17:de år. — Hon förde oss med stort
tillmötesgående omkring öfverallt.

Vi aflyftade locket från den stora kitteln, deruti
ingenting annat fanns än — rent vatten.

— Hvad menar ni? frågade vi och sågo än på
hvarandra än i grytan, temmeligen öfverraskade. Här är bara
vatten? . . .

— Ja, tills vidare, svarade med sitt vackra leende
systern, men våra quêteuser äro just nu hemkomna med
tillbehör till maten och nog skola våra „snälla gamla“ få
kraftig soppa.

— Händer det då aldrig, frågade vi mer och mer
undrande, att de väntade förråden utebli och middagen
torkar in?

— Nej, Gud ske lof, aldrig ha våra skyddslingar
ännu behöft sakna hos oss sin nödtorft, svarade den milda
systern. — Fråga dem sjelfva.

På dylika frågor, ställda till pensionärerna här och
der utan att systern hörde, fingo vi enhälligt svaren: —
„vi äro här lyckliga och tacksamma och systrarna äro „de
vrais anges“.

— Förorsaka alla dessa varelser, upptagna från
rännstenen med de obehagligaste sjukdomar och lyten, råa och
obildade, ej många obehag? Äro de ej svåra att styra och
förlika? — fortforo vi att forska.

Systern smålog: — Med tålamod och goda ord återför
man till det rätta igen de som ibland glömma sig. Detta
är så menskligt“. —

Här var förklaringen öfver underverket! Det är den
kristna trons uteslutande hemlighet att kunna skänka, ej
blott sitt medlidande med half vämjelse, men sin
broderskärlek på ett värmande och upprättande sätt åt de elända
till själ och kropp.

Man berättade oss om svårigheter, som systrarna ofta
mötte på sin mödosamma väg utan att deraf förtröttas.
Så hände en dag, att en af quêteuserna trädde in i en
restauration, der många upprymda herrar sutto, hvilka
afspisade „tiggerskan“ med hån och spott; och harmsen öfver
att hon vågat störa dem, gaf en af de drickande bröderna
henne en örfil. Råheten väckte ovilja, men den slagna
systern framhöll ännu sin korg och sade mildt:

— Ni gaf det der åt mig, min herre, men hvad ger
ni åt mina fattiga?

Skamflat, öfverväldigad af häpnad och rörelse,
närmade sig anfallaren den ödmjuka systern, tömde i hennes
hand hela sin börs och samlade bidrag åt henne af de
omgifvande, rörda liksom han sjelf.

Alla asyler, (och deraf finnas många underhållna på
statens bekostnad, derifrån republikanerna arbeta på att
utdrifva „les soeurs“) äro dock ej lika behagliga att taga
kännedom om, och vår osvikeligt samma iakttagelse var
den, att der det ej fanns någon syster, som regerade i
köken, refektoirerna, sofrummen, sjukrummen, — der var
trefnaden borta, liksom hemfriden och den inbjudande
renligheten. Till och med på lekplatserna sågo ej barnen
glada och blomstrande ut, när asylerna icke förestodos af
systrar utan af „betalda“ vårdare och vårdarinnor. Det
är mest i utkanterna af den stora staden man inrymt dessa
välgörenhetsanstalter, och vi foro genom nya, dagligen sig
mer och mer utvidgande stadsdelar med öppna platser och
sköna bulevarder, kontrasterande med fattigqvarter af
eländigt utseende. Det tyckes en aldrig taga slut och man
frågar sig sjelf helt bestört: „har Paris verkligen inga
gränser?“ Så ser det nästan ut.

Ännu ett besök, som retade vår nyfikenhet och eger
ett spännande intresse. Vi lyckades att skaffa oss inträde
till deputeradekammaren.

Äfven nu hade vi en bekant att tacka för
inträdeskort till dess sessionssal, der denna gång en hop talare
uppträdde, hvilkas namn man hade sig bekant både genom
tidningarna hemma hos oss och andra periodiska skrifter.
Om den franska deputeradekammaren kunde vi med skäl
säga, att der rådde hetta både i andligt och lekamligt
afseende. Jemförda med stormen härinne förefalla våra
fennomaners och svekomaners meningsutbyten blott såsom
ett mildt sunnanväder, ty här undrar man helt förbryllad,
huru det är möjligt att få någon klarhet i öfverläggningarne
och mognad i besluten under ett så ihållande skrålande,
der ingen tycks ha behof af att höra någon annan röst än
sin egen och der det ej heller sparas på invektiver och
personliga tillmälen.

Åhörarn frågar sig med vissa dubier: — „är den
beprisade parlamentariska regimen verkligen så mycket att
sträfva efter för ett land? Är ej tilläfventyrs „det fria
manliga ordet“ ofta skylt för maktbegäret, som vill draga
enfalden och okunnigheten vid näsan med klingande ord?
Leder ej detta till förspillande af tid och pengar, för att
ge brushufvuden och pratmakare tillfälle att öfva sitt
munläder och förvärfva en lättvunnen ryktbarhet? Dessa herrars
lungor kunde man deremot skänka odelad beundran, ty de
måste vara ofantligt starka och uthålliga för att
funktionera såder i timmotal under bedöfvande afbrott. Ordet
egde förunderligen talarne i sin makt, och här på tribunen
täflade artisterna med de sceniska på Théâtre Français,
hvad deklamationen vidkommer, — kunde de förstnämnde
endast få publiken att låta dem tala till punkt och utveckla
sina idéer. Få se, om det ej skall bli kommande tiders
uppfinning — kanske när qvinnan får rösträtt och plats i
samfundsstyrelsen — att ge den fria yttranderätten någon
mera sund och praktisk form, än detta perorerande, tillåtet
hvem som helst, som uppträder och bortslösar den dyrbara
tiden med idislande af omogna idéer, uppväcker partistrider
för egna intressen, o. s. v.? Och stora församlingar af
menniskor uppehållas så i dagar och veckor, år ut och år
in!! — Jag upprepar det dock, ordet har fransosen i sin
makt såsom ingen annan, och det skulle heller ej lyckas för
någon talare i detta land att stappla eller „tugga om“ sina
meningar, med ett auditorium, hvars otålighet och liflighet
ger sig luft i döfvande stampningar, hyssningar och skrålande.

Mången njutningsfull aftonstund tillbringade vi i en
liten, till det yttre obetydlig „salle de conférence“ på
Boulevard des Capucins, der man för den ringa afgiften af 1
à 2 francs fick höra en Flammarion, en Laboulaye, en 
Pater Hyacinthe, — jag nämner blott de ryktbaraste talarne,
— hvar och en föredragande sitt ämne med en färg, ett lif
i framställningen, som åtföljdes tillika af en klarhet och
lättfattlighet, hvaraf äfven den okunnige hade nöje.

Kölden tar dock allt mer och mer öfverhand, och
när man slutligen, efter tolf timmars oaflåtligt eldande, ej
lyckas uppbringa temperaturen till mer än 4—5—6 grader
i rummet, känner man sig både „utan och innan“ för
mycket stelnad, för att rätt njuta af någonting. —

Paris, som om våren är ett himmelrike för turister,
kan stundom om senhösten och vintern vara en
pröfningsort, när oaflåtligt regn och slask omvexlar derute med
bitande blåst och köld, och vattnet fryser om nätterna i
rummen, der man ej, som vestalerna, orkar sitta och
underhålla elden på bekostnad af sin nattro.

Nej, bort, bort alltså, till de soliga kusterna vid
Medelhafvet! — Vi äro bjudna att fira julaftonen i Nizza
tillsammans med goda vänner och nära anförvandter.

*



<chapter name="VI. Nizza. — Dess italienska prägel. — Monaco. — Dess regent och
regering. — Monte Carlo. — Villafranca. — Ryska fregatter i dess
hamn. — Rysk julafton ombord på amiralskeppet »Furst Pojarsky»
— Villa Valrose och baron v. Derwies soiréer. — Barnmaskerad hos
prefekten.">

VI.

Nizza. — Dess italienska prägel. — Monaco. — Dess regent och
regering. — Monte Carlo. — Villafranca. — Ryska fregatter i dess
hamn. — Rysk julafton ombord på amiralskeppet »Furst Pojarsky»
— Villa Valrose och baron v. Derwies soiréer. — Barnmaskerad hos
prefekten.

*

Januari 1877.

Det kändes obeskrifligt ljufligt att få tina upp under söderns
sol, när tåget närmade sig Medelhafvets kuster och dess
blåa vågor — de blåaste jag hittills skådat — började
glittra fram här och der mellan lager, myrten och
orangeträn, behängda med helmogna, halfmogna frukter och
med blom på samma grenar.

Hur blicken hvilar med förtjusning på dessa lifliga
gräsmattor, emaljerade af tusende små blomster, på dessa
häckar af rosor i alla schatteringar, på Cameliabuskar höga
som trän och på de tusentals fruktträn, som allaredan
kläda sig i vårskrud! — Mandelträdet, öfversålladt af
snöhvita blommor, aprikos- och persikoträden, som rosenröda
jättebollar (ej ett blad synes på dem när de blomma)
granat — äppel — päron — och andra doftande och
ljufligt smyckade alster af en natur, som icke vet af
förstelning och död. . . . . Här är redan Italien!

Svärdet, våldet och godtycket må fritt hafva dragit
imaginära gränslinier öfver Europas karta och tillskurit en
fransysk provins af Garibaldis födelseort. Men Nizzas
himmel, dess luft, dess vegetation, dess språk, dess
folklynne protestera emot fördraget i Villafranca.

Allt detta bibehåller en omisskänneligt italiensk prägel.

Man tycker att Medelhafvets bölja slår liksom
vredgad och suckande emot huset nere vid stranden, der den
italienske frihetshjelten först såg dagen — den ljusa, soliga
italienska dagen. — Vågsvallet låter som ett verop öfver
dessa hjelpare i nöd under Italiens kamp för sin
pånyttfödelse, hvarunder de „fransyska örnarna“ lade i dagen sin
roffogelsnatur och ryckte en bit ur hjertat på det sköna
landet de låtsade bispringa.

Några år derpå kom vedergällningen för den kränkta
folkrätten, när Bismarck i sin tur utöfvade sitt
landtmätarevärf och ryckte de vackra fjädrarne Elsass och
Lothringen ur den skriande örnens blodiga vinge!

Nu är emellertid den oförlikneligt sköna Rivieran
delad i tu. Vid Ventimiglia vidtager italienska gränsen.
De numera fransyska orterna San Remo, Mentone, Savona,
Eza, Beaulieu, Antibes, m. fl. vimla af turistströmmarnes
sjuklingar, då deremot nöjets fjärilar företrädesvis uppsöka
Nizza. — Här rulla miljonerna friskt, framvisade i lyxfulla
ekipager och toiletter, och här må demimondens papegojor
som perlor i guld, hvartill ju bidrager närheten af spelhuset
i Monte Carlo. Tacknämliga lockelser för lasten och
lättsinnet, farliga klippor, der svagheten och karaktärslösheten
lida skeppsbrott!

Ofantligt roade voro vi af besök inom den
sjelfständiga staten Monacos område, beqvämt genomfaret på en
timme. Dess regent borde efter all sannolikhet ej vara
nertyngd af styrelsebördan, ty ledandet af statsmaskineriet
har öfvertagits af Madame Blanc, enka efter den siste
arrendatorn af spelbanken i Monte Carlo, hvilken hon
omhänderhar nu för tiden. Monacos furste framlefver som
sytningshjon hos denna driftiga dam och det är hon som
bestyr om allt. Hon uppbygger nya villastäder här och
der, planterar parker och förskönar landet, drifver in
skatterna, bekläder och värfver krigsmakten, bestående af
75 man, vackert, gentilt folk, klädda som dockor. Vi sågo
dem, till sin egen och publikens förlustelse, paradera på
borggården utanför furstens palats, beläget på sin i hafvet
utskjutande, herrliga klippa, och vi hade velat inlägga
hvarenda en af dessa nätta soldater i leksaksaskar för att
utdelas till julklappar.

Skada att ormen äfven gömmer sig i Monacos paradis
och bringar ofärd öfver de palmbeskuggade lunderna,
hvarifrån allt emellanåt bösskott ge tillkänna, att krutets
uppfinning hjelper någon dåre, d. v. s. spelare af med lifvets
börda. Hôtellet i Monte Carlo är ett verkligt palats, som
reser sig på sällsynt skön, poetisk grund, men — jag vet
ej hvad det är som blandar sig i den balsamiska luften och
orenar den. — Helt visst de vilsefarande „kreaturens suckan!“

Villafrancas hamn ligger här alldeles i grannskapet
och ger för närvarande skydd åt de ryska fregatterna, som
hitkommenderats för att stå till vår stackars döende
kejsarinnas disposition. Amiralskeppet heter „Furst Pojarsky“
och befälhafvarn är amiral Oscar v. Kræmer. Vi hafva
tillbragt en finsk julafton i hans familj och äro inbjudna
att i morgon fira ryska julaftonen ombord på „Furst
Pojarsky“, der en fest anordnas för manskapet.

*

Festen gick för sig i går och var lysande. Man
kommer med pomp och ståt upp på ett örlogsfartyg, när
man följer med amiralen. Ett dussin sjöbussar i sina
nervikta skjortkragar och blanklädershattar förde oss fram,
och när vi lade an vid fregatten och uppstego på dess med
rödt kläde beklädda trappa, spelade musiken, officerarne
stodo uppställda i haj på däcket, — kommendanten
framträdde med två fingrar på mössan och rapporten i hand;
— det var som om kungen anländt. Beundransvärd
ordning öfverallt, ända från masttoppen till la cale, och hvilken
prydlighet derjemte!

Julafton hade gjort sitt intåg på Furst Pojarsky.
Kulörta lampor upplyste grannt hela däcket, och dess
medelpunkt pryddes af ett julbord, fullradadt med klappar
ordnade som lotterivinster. Lyckan kunde här gynna sina
gunstlingar, men ingen blef lottlös bland dessa 500
animerade sjöbussar. Tvenne vackra guldur voro hufvudvinsterna.

Efter lotteriet och dertill-hörande riklig förplägning
uppfördes en komedi i flera akter, författad af matroserna,
spelad af matroserna och, för att säga sanningen, beundrad
desslikes af matroserna — ensamt. Intrigen syntes oss af
en primitiv enkelhet och endast ryska öron kunde njuta af
detta opus, uppväckande applåder, som måtte ha hörts
ända till Corsika. Spektatörerne sutto klungade likt
svärmande bin i klasar, kunde man säga.

Tackel, tåg, ankarkettingar, kanoner, repbundtar voro
fullradade med brunstekta sjöbussar, som sökte „se
hvarandra öfver axeln.“ — Munterheten var allmän, stämningen
så liflig som möjligt, och när ridån gick ner framför scenen,
som var matrosernas eget verk äfven den, inbjödos gästerna
från Nizza till supé hos fartygets officerare. Champagne,
musik och unga dansörer i mängd, — hvad var naturligare
än att dans slutade aftonens nöjen. Bättre salongsgolf än
„Furst Pojarskys“ fina, hvitskurade däck kunde man ej
begära.

Det allra minnesvärdaste af hela festen blef dock
hemfärden i aftonlugnet öfver hafsbugten, klar som en
spegel. Italiens blåa stjernbeströdda himmel öfver våra
hufvuden, Medelhafvets genomskinliga djup under oss och
ljumma vindar kommande söderifrån, sakta susande ett
accompagnement till årornas lätta slag . . . . . man hade nästan
önskat, att natten aldrig tagit slut.

Bland nöjena i Nizza under denna vinter intaga
soiréerna hos baron Derwies i Villa Valrose ett framstående
rum. Värden i denna boning, som konst och natur gjort
till ett underverk af skönhet, är en mångdubbel miljonär,
som förmedelst jernvägsconcessioner från en fattig
musikdirektör bragt sig upp till den nätta inkomsten af fem
miljoner om året. Till den villa han uppfört för sig och
sin familj säges förebilden vara hemtad ur Tusen och en
natt, och två gånger i veckan öppnar denne Monte Christo
sina salonger. Allt förnämt, som besöker Nizza, tränges för
att erhålla inträdeskort och få bivista hans concerts
dramatiques, utförda af herr baronens allraegnaste orkester.
Men utan goda rekommendationer kommer man ej härin.
En lycklig slump förskaffade oss denna njutning, och den
qvällen bestods gästerna — utom utsökt materiell förplägning
— mästerligt utförda musiknumror och två qvicka enakts
proverber, deklamerade af Madame Pasca med
oöfverträfflig talent.

Ett annat nöje vi voro med om i societetslifvet var
en kostymbal för barn hos prefekten grefve Brancion.
Jag omnämner den särskildt, emedan bland de små
markiser, markisinnor, herdinnor, riddare, polichineller och
bajadèrer i siden och sammet, uppträdde en liten finsk
bondflicka i Iittis sockens nätta drägt. Röd yllekjol, kort svart
sammetslif, stycke och bindmössa och den stora silfverbrisken,
— allt var troget framställdt och fann behag för
vederbörande, så att kostymen stod omnämnd med berömmelse
i följande dagens tidning. Tiden går snabbt här.
Karnavalen stundar och skall i nästa bref defilera förbi mina
läsares ögon. En pennritning tecknad efter naturen.

*




VII.

Karnavalen i Nizza.

Mars 1877.

Karnavalens sista dag är förbi. Glammet, sångerna och
skrattsalfvornas tusenstämmiga ekon ha förklingat, och fastan
sätter munlås på alla uppsluppna flockar, som skingra sig
för att späka sig med fasta och messor. Luften, mättad
med blomdoft och konfettidamm, renas af vigvatten och de
botgörandes suckar. Nöjet var nyss en pligt. Nu är det
en synd.

I godt sällskap och försedda med väldiga
konfettisäckar, klädda i gamla för tillfället uppoffrade klädningar,
med ståltrådsmasker för ansigtet och god vilja att roa oss,
tågade vi om morgonen första karnavalsdagen bittida till
la terrasse Visconti, der vi fått af de allra bästa
platserna, tack vare en vän och landsman, assessor Hallonblad.
Här är oss godt att vara! Varmt är det, — vi ha 16
grader i skuggan, men ingen fara, när man har soltält
öfver hufvudet!

Kanonskott dundra, och Corso de gala sätter sig i
rörelse. Likt ett hand, af minst par tre ryska versts
längd, framslingrar tåget genom flaggprydda gator och
grannt dekorerade husrader. Tusende händer nerkasta dels
blommor, dels konfetti — i synnerhet konfetti, på de
förbitågande, som betala med samma mynt. Utan den
skyddande ståltrådsmasken för ansigtet vore man snart
oigenkännelig af blånor och svullnader, ty konfetti projektilerna
— små runda kritkulor — slungas en midt i synen utan
minsta égard. — Här får man utbrista: „Gud bevare
ögonen; näsan är ej ens att be för!“

Två saker äro ytterst farliga: — att visa dåligt
humör och att bära höga kastorhattar. Vi sågo en lång,
vresig engelsman, som trotsat förbudet och ville visa
„selfgovernement“, genom att promenera på Corso'n med
sin engelska värdighet och dito hatt. Vips öfverfölls han
af konfettikastare, som bombarderade den arma sir'n på
den fason med sina hvita kritkulor, att den nyss så propre
och anständige gentlemannen såg ut som en mjölad
strömming färdig för stekpannan. Förgäfves slog han ifrån sig
med händer och fötter; svärmen af förföljare ökades i hvar
minut. Han svängde sin käpp som en väderqvarnsvinge i
biåsväder, och jag tror nog att plågoandarne fingo litet
hett om öronen deraf, men ju mer rasande herrn med
hatten blef, desto mer fördubblades illviljans angrepp mot
honom och — de kringståendes skrattsalfvor. Den „stötte“
gentlemannen, hvars tragikomiska sjelfförsvar yttrade sig
ömsom med bön, ömsom med hot, tillkallade slutligen
„sergeants de ville“. Förgäfves. Ordningens upprätthållare
förklarade sig vanmäktige gentemot hatthatet. Man fick
taga seden dit man kom. Engelsmannens hufvudsak var
tillspillogifven.

— Ingenting att göra, sir! karnavalen är inne, sade
de filosofiskt och ryckte på axlarne, — ja, skrattade i mjugg.

Vi, för vår del, hade förtjusande roligt på vår
upphöjda plats. De två unga tärnorna i vårt sällskap — en
nordisk och en sydländsk typ — indrogos snart i
konfettikriget med en uppsluppenhet, som låg i luften. Den ena
masken efter den andra, hela grupper ibland, stannade
under vår estrad och öfveröste oss med konfetti, — de
unga flickorna deremot med blombuketter, till och med
leksaker och dockor. Vi svarade tappert på anfallen, och
inpudrade våra okända motståndare med en sådan
gifmildhet, att vår stora konfettisäck tog slut och vi måste
skicka efter en annan. Ingenstädes syntes menniskor
rusiga af spirituosa, men karnavalsstämningen hos dessa stora
barn med sydländskt glödande ögon yttrade sig såsom ett
glädjerus, en laissez-aller, hvarom nordbon ej kan göra
sig föreställning. Som exempel må anföras ett gammalt
triumvirat — tre ordinära käringar i tarfliga kläder —
hvilka längs hela Corso'n utförde en „snurredans“, den vi
hade kallat vansinnig. Totalt likgiltiga för allmänna
opinionen och faran att bli omkulltrampade, höllo de hvarann
om lifvet och sjöngo och dansade på samma gång med en
ihärdighet lik myggornas i vackert väder. Men som de
„muntra fruarna„ i alla fall ej hade myggornas vingar,
måste de då och då stanna för att hemta andan. Derpå
fortsatte de igen. Jag vet mig aldrig ha sett en ålderdom
som varit gladare, eller som visat mera — ovanliga sidor.

Stora summor nerläggas på karaktärsmasker och
grupper, som behöfva ej mindre uppfinning i kompositionen än
konstfärdighet vid utförandet: — en trädgård med
lefvande blommor; en skyhög char med majstång i midten
och velocipedryttare svängande sig omkring denna; ett
sibiriskt vinterlandskap med hvitpudrade tallar glittrande
i solskenet, bergsklyftor med bomullstappar och kristaller,
(som på afstånd bra nog påminte om snödrifvor och
istappar), mellan hvilka ryskt bondfolk rörde sig; solens tempel
med dansande fakirer; en alptrakt med schweizisk ungdom
lekande på marken och öfverst på bergens toppar stora
foglar flaxande med mörka vingar; clowns, pilgrimmer,
torreados, polichineller, vandrande rosenbuskar, gräshoppor,
smådjeflar, grytor och kastruller såsom en hel orkester, m.
fl. kuriositeter, hvilka blott den vildaste fantasi kunnat
utfundera. Af stadsmyndigheterna utdelas pris för de
mest lyckade grupperna. Det stora priset (4,000 francs)
tillföll vinterlandskapet, men innan karnavalen tog slut,
höllo de stackars siberianerna på att brinna opp. — En
gnista från de tusentals tända facklorna i deras väg
sprakade på den lätta karnavalssnön, olyckligtvis mera
antändbar än vanlig snö. Lycka var, att ingen verklig katastrof
blef följden deraf.

När mörkret inbröt, företedde den långa Corso'n en
anblick värdig féesagorna. Miljoner gaslågor i festoner
och halfbågar och bengaliska eldar i alla färger. Luften,
ljufligt varm, var mättad af blomdoft. Musikens smältande
toner dallrade liksom burna på nattvindens vingar. En
glädjedrucken folkmassa till häst, till fots, maskerad och
omaskerad, svärmade omkring i yster lek, och i denna
stund är det mig ofattligt, att ingen olycka hände med alla
kulörta papperslyktor, facklor och brinnande ljus, hvarmed
dessa stora barn sprungo omkring i gränslös oförsigtighet.
— „Ju större troll, dess bättre lycka“, säger ordstäfvet,
som här besannades bokstafligen.

Andra karnavalsdagen visade sig le beau monde
företrädesvis i sin herrlighet och i sina granna ekipager,
somliga förvandlade till fullkomliga blomkorgar. Hjulen,
kusksätet, suffletten, hästarne till och med, voro öfverdragna
med ett nät af violetter, rosor, kamelior, förgät-mig-ej,
azaléor o. d. Inuti vagnen stora korgar med buketter i
alla storlekar. Det är med dessa doftande projectiler man
bekrigar hvarann, under sakta framskridande utmed la
promenade des Anglais, — den herrligaste af alla
bulevarder, vid stranden med hvita stenar och snäckor, öfver
hvilka Medelhafvets vågor brusa fram och qvarlemna sitt
skum. Palmalléer på ömse sidor. Utan fruktan för
blessyrer fångar man gerna dessa kringflygande kulor, som
kastas en midt i ansigtet under skratt och glam, och ingen
blir förnärmad häraf. Storfursten Nikolai från Ryssland
och den unge prins Oscar från Sverige sågo vi i full batalj,
stående upprätt i sina vagnar och slungande derifrån med
fulla händer blommor till höger och venster. — All
etikett är här bortglömd.

När sista festdagen led till ända, afbrändes mot den
mörknande natthimmeln ett fyrverkeri, det största och
praktfullaste jag skådat, i hvilket man såg gubben Karnaval
förgås på ett bål af skyhöga flammor i alla regnbågens
färger.

Den „gubben“ står, som fogeln Phoenix, nog nästa år
upp ur sin aska igen!! —

*


<chapter name="VIII. En utfärd till Monte Carlo. — Faure och Madame Carvalho. —
Menniskan lefver ej af extas allena. — Svårighet att tillfredsställa
sin hunger. — En välgörande ung kypare.">

VIII.

En utfärd till Monte Carlo. — Faure och Madame Carvalho. —
Menniskan lefver ej af extas allena. — Svårighet att tillfredsställa
sin hunger. — En välgörande ung kypare.

*

Mars 1877.

Tilloppet af utländingar är ofantligt här denna vinter som
vanligt, och karnavalen torde ha varit bivistad af 50,000
främlingar. I sällskap med några bekanta företogo vi
nyligen en utflygt till Monte Carlo, för att höra Faure och
Madame Carvalho, som gasterade här under karnavalstiden.

Bantågen voro proppfulla af menniskor från morgon
till qväll, ehuru träner afgingo flere i timmen. Men
trotsande trängsel, hällregn och alla vedervärdigheter, som
kunnat afskräcka obeslutsammare naturer, skaffade vi oss
platser på Monte Carlo theatern (20 francs biljetten!) och
beredde oss en njutning, som ingenting skall utplåna ur
mitt minne. Faure spelade i Don Juan och Madame
Carvalho var Zerlina — ej mer i ungdomens vår, det är
sannt, men, såsom en af drottningarna i sångens rike,
hade hon ännu ej aflagt sin krona. Om Faure finns blott
ett omdöme: — Han är obetingadt hänförande och
förtjusande, — just sådan man tänker sig en Don Juan. „Grand
seigneur“ ända ut i fingerspetsarne, utöfvade han sin
förförelsekonst såsom en nåd, hvilken vederfors alla offren.
Serenaden måste finna tacksamma öron, utförd på det
sättet, och menuetten sedan? Att räcka handen åt sin dam,
med grace och noblesse förenade i så hög grad, detta
måste för sjelfva brottslingen räknas såsom „förmildrande
omständighet“, ifall domarn ej är, liksom Kommendörens
staty, — af sten! —

För att ge ökad spänning åt våra allaredan högt
uppskrufvade nerver försökte vi, efter slutad opera, ännu
vår lycka på rouletten. Men i mitt tycke voro
sensationerna vid det gröna bordet färglösa och tråkiga, jemförda
med hvad vi nyss sett på scenen. Herrarne i vårt sällskap
hade dock mera öra för guldets klang och vedervågade
sina louisd'orer rätt tappert, men med vexlande lycka och
vexlande humör.

Huru det var, kom den ena efter den andra af
sällskapet underfund med, att menniskan ej lefver af musik,
förtjusning och hazardspel allena. Med andra ord sagdt,
vi voro glupskt hungriga och förtrodde det åt hvarann
inbördes. Herrarne, starkare i logiken, drogo häraf
slutsatsen att — man måste gå och beställa sig mat. Saken,
i sig sjelf fullkomligt enkel, som vi tyckte, visade sig snart
i praktiken utomordentligt qvistig likväl. Borden voro till
den grad fullsatta i alla hôteller och alla ledigblifvande
platser så borttingade på förhand, att det började se mörkt
ut. — Efter att i en timmes tid eller derutöfver ha vandrat
under drypande paraplyer från ett ställe till ett annat och
blifvit emottagna med ett ogästvänligt: „Plus de place
mesdames et messieurs!“ började hungerns qval teckna sig
så ögonskenligt i våra förlängda ansigten, att vår löjliga
belägenhet närmade sig det sublima. Sjelfva funno vi oss
påminna om den förskräckliga taflan de skeppsbrutna på
fartyget Medusa. För att göra likheten fullständigare,
knöto somliga näsdukar på sina paraplyer och började
gifva nödsignaler. Den vanliga konsten att locka till sig
kypares uppmärksamhet genom klingandet mot glas och
karaffiner hade här slätt ingen verkan. Döfva och blinda
för alla våra inviter, sprungo garçongerna oss förbi, i
flykten viftande blott liksom på elakhet med sina servietter
och kastande åt oss ett vårdslöst „pardon“, när de
knuffade till oss, stjelpte någonting öfver oss eller trampade
oss på fötterna. Efter ett långvarigt och hopplöst
vallfärdande från en sal till en annan, beledsagade af slamret
utaf hundratals knifvar och gafflar i retsam rörelse, tornade
vi emot en liten garçon med sex vinbuteljer i hvardera
handen, en korkskruf i munnen och en blyertspenna bakom
örat. Han syntes vara i den första ungdomens vår, då
menniskohjertat ännu ej hunnit hårdna för likars nöd.

En fysionomist i vårt sällskap, — känd psycholog
derjemte, tyckte sig förmärka mycken mjukhet i garçongens
känsloapparat, lockade honom till sig, och bestormade
honom med böner om en bit bröd att mätta vår hunger med
och vin — efter ädelmod. Ynglingen egnade oss en
deltagande blick, torkade med frackärmen svetten ur sin
panna, såg sig försigtigt omkring och tecknade åt oss att
följa honom bakom en skärm i salens yttersta utkant: —
„Håll er stilla här, som möss, och lefven i hoppet!“ sade
hans uttrycksfulla ögon blott, under det han lopp från oss,
utan att hafva tagit korkskrufven ur munnen, — utan ett
ljud! — en vandrande buteljkorg!

Bakom den anvisade skärmen fanns ett bord och
några stolar, som med god vilja kunde bli tvåsitsiga.
Här slogo vi oss utmattade ner i stum förbidan. — En
qvart, en halftimme gick . . . då hördes trippande steg och
vår väntade ganymedes visade sig, denna gång med
någonting grönt i munnen, som vi togo för en oliveqvist. Men
det var en knippa rädisor. Denna fällde han midt på
bordet, slängde i hast ifrån sig de tallrikar, knifvar och
gafflar han höll i händerna och såg sig återigen omkring
för att vara säker att ingen observerade honom bortom
skärmen. Lugnad, drog han derpå fram ur ena fickan en
metwurst och en liten getost, ur den andra några klämda
apelsiner och hviskade med rörd och triumferande stämma:

— Jag har mat åt er! Men akta, att ingen får se
det! Man kunde taga alltsammans ifrån er.

Vår unge välgörare hann endast samla de
silfverslantar, vi kastade oräknade på bordet och sticka dem i
byxfickan. Och så försvann han för oss i obekanta öden!

När vi om en timme återkommo till Nizza, mättade
af estetiska njutningar, kände vi oss än mer belåtna med
vår dag, sedan vi äfven mättat oss lekamligen med något
annat än metwurst, getost och rädisor.

*



<chapter name="IX. Afresa från Nizza. — Italiens tullbehandling. — Cornichen. —
Bordighera och dess palmskog. — Campo Santo i Genua. — Milano
och dess domkyrka.">
IX.

Afresa från Nizza. — Italiens tullbehandling. — Cornichen. —
Bordighera och dess palmskog. — Campo Santo i Genua. — Milano
och dess domkyrka.

*

Mars 1877.

Efter att ha tillbragt karnavalen i Nizza, kan man icke
göra någonting förnuftigare än att tillbringa påskhelgen i
Rom. Så uppgjorde vi också vårt program, min reskamrat
och jag. Men vi lemnade likväl ej det gudomliga Nizza
utan en saknadens suck. Vår vistelse här hade ju också
varit den allra angenämaste. Hvad förstås med mensklig
lycka, enligt Svebelii lilla katekes, det hade vi haft: „God
tjenlig väderlek, goda vänner, trogna grannar och mera
sådant.“ Dessutom det trefligaste „hus och hem“ — en
förtjusande pension, omgifven af palmer och orangeträn.
När jag vid uppvaknandet slog upp mitt fönster, för att
ge inträde åt morgonsolens breda guldflod, hade jag en
utsigt som hette duga. Det vida Medelhafvet på ena sidan,
— en skön vy af hafsalperna på den andra och mellan
de båda trädgårdar i terrasser. Men turisten är i samma
fördömmelse som den eviga juden, och måste vandra och
vandra, — enda skilnaden är att den sistnämnde utstod ett
straff dermed, — vi, turister, göra det för vårt nöje.

Lycklig alltså den, som med god helsa och sinnet
fritt från samvetsqval, oro och — penningebekymmer får
göra i vagn resan öfver den såkallade Cornichen. Naturen
upprullar under hela vägen den ena taflan mera storartad,
vexlande och beundransvärd än den andra, — alltid med
hafsalperna åt ena sidan och Medelhafvet åt den andra.
När man är sin egen herre och ej behöfver lyssna till
jernvägssignalerna, stannar man der sceneriet synes skönast
och får falla i extas, när och hvar man vill.

Några goda vänner följde oss förbi Mentone, San
Remo, Savona och stego upp med oss för klipporna till
de märkvärdiga gamla röfvarnästena Eza och Roccabruna.
Dessa eländiga ruiner hysa numera ej röfvare, men
trashankar, brunstekte af en brännande sol, utan skugga af
minsta träd eller buske. Några magra getter ha svårt att
lifnära sig mellan blekgula eller askgrå klippblock, öfver
hvilkas fantastiskt utskurna profiler en bländande dager
kastar, jag vet ej hvilken besynnerlig och hemsk glädtighet,
snarlik trollens skratt.

Och ner, djupt ner vid foten af klippblocken utbreder
sig i Tantalisk herrlighet hela söderns växtprakt: oliverna
med sitt blekgröna, fint skurna bladverk och sina liksom
af konvulsioner vridna, knutiga, sönderspruckna stammar
— (det ligger ett eget mystiskt behag i olivskogar, i
synnerhet när man vet, att träden äro flere hundra — kanske
tusen år gamla ibland) — mandel-, aprikos-, persiko-,
äppel- och päronträn, alldeles öfverhöljda af sina
blommor, rosenröda eller snöhvita, orangeträn med gyllene
frukter och marken öfvervuxen med aloë buskar, kaktus
och laurier rose.

Med fötterna ner i hafvet stå bergens jättar i vild
brottning med vågornas rasande skum, — en bild af evig
ofrid. Omedelbart bredvid, kringmurad af bergen, ligger
en liten azurblå bassin så lugn som en spegel, då och då
blott krusad af någon vestanvind, som smugit sig in på
lek, för att söndra den vackra ytan och kasta huller om
buller de hvita molnen, seglande öfver den.

Det är svårt att afgöra, hvilkendera belysningen öfver
denna tafla är den vackraste: — morgonens rosiga
skimmer, middagens glödande ljus, qvällens dallrande
färgskiftningar vid solnedgången, eller månens lätta, etheriska
silfverslöja. Jag har sett det oändliga, hänförande perspektivet
i alla dessa olika dagrar, hvaraf taflan får en vexlande
karaktär, men har svårt att här utdela skönhetspriset.
Öfver hvarje vy skrifver man obetingadt: förtrollande!

Vid Ventimiglia sade vi våra vänner farväl. Här
vidtar italienska gränsen, och tullsnokarne bemödade sig om
att afkyla vår höga pathos. Vi återfördes med fötterna
på marken igen och sedan i jernvägskupéer. De vanliga
trakasserierna med saker och förutskickadt bagage föllo
som en kall dusch på våra exalterade själar, och hotelsen
att bli qvarlemnade i Ventimiglias smuts gjorde oss i hast
fullkomligt nyktra. Våra koffertar befunnos inlästa i ett
magasin, som man ej skulle upplåta förr än nästa dag.
Och magasinsförvaltaren såg tyvärr för herremannalik ut,
för att tillåta oss försöka i smyg penningens
öfvertalningskonst. Men här åter fann jag, — det var ej första gången,
— nyttan af att ha unga reskamrater. — Hvad guldets klang
ej förmådde, det förmådde bedjande blåögda blickar. Våra
koffertar kröpo ut ur magasinet just i behaglig tid, att
hinna kastas upp i den afgående bagagevagnen. Till tack
derför skakade vi af hjertans grund händer med den
upptinade tulltjenstemannen, som med sin galonerade mössa
viftade afsked, när tåget lemnade perrongen.


Vid Bordighera vaggar den första palmskogen i
Europa sina långa panascher under tropiskt blå himmel,
och det är härifrån man hemtar de ofantliga massor af
palmqvistar, hvilka palmsöndagen trona i händerna på
munkar, prester och lekmän, under messorna i Romas
hundrade kyrkor — Peterskyrkan främst deribland.

Första anblicken af Genua är förtrollande en klar
afton. Hafvets gamla drottning, öfvergjuten af
färgskiftningar i rosenrödt och guld, har evig ungdoms behag och
en sådan mängd praktfulla palatser i den vackraste
belysning, att man tycker sig inträda i en sagoverld.

Utmed långa gator stå husrader till höger och venster,
der hvarje fasad är ett konstverk af skulpterad marmor,
stuck, mosaïk, och lysande fresker; men emellan dessa
palatser smyga sig mörka gränder, sluttande gerad ner till
hafvet. Dessa äro trånga som springor, och de, som bo
der, måste afstå från alla pretentioner på dagsljus. Något
sådant kan ej intränga genom fönster, som stå så nära
huset midt emot, att innevånarne från ömse sidor kunna
räcka hvarann handen, eller hoppa in till grannen på visit.
En fördel är, att man ju sålunda ej behöfver ekipage, —
hvilket antagligen heller aldrig rullat på den antika,
knaggliga stenläggningen i gränderna.

Öfvermåttan skön och storartad funno vi anblicken af
Genuas hamn, med sin skog af masttoppar — här är
uttrycket på sin plats. Dessa kajer förete ett särdeles
intressant och brokigt vimmel af alla verldens nationer och
drägter, mellan hvilka ej mer, såsom fordom, sjöröfvarne
spela i högsta kulören. Dess måleriska pirater ha ombytt
skepnad, och visa sig numera blott såsom —
värdshusvärdar i svarta frackar. Genuas Campo Santo
(begrafningsplats) är en af stadens högtbeundrade märkvärdigheter och
förtjenar samvetsgranna turisters besök i alla riktningar.
Såväl ryktbara som icke ryktbara personers grafvårdar äro
skulpturala mästerverk, ock man erfar här icke blott
beundran, utan till och med förundran. Öfver grafvarne stå
hela statygrupper, der ej sällan en dödsbädd med sörjande
omkring framställes så realistiskt som möjligt. Allt är
fint och mästerligt utfördt, — den döendes halföppna mun
och slappt nerhängande händer och kring sängen, der
dödskampen utkämpas, damer och herrar i moderna drägter
och attityder, vittnande om paroxysmer af smärta. Deras
ansigtsuttryck är gripande af naturtrohet. Dessa tårar äro
verkliga tårar, dessa mot skyn höjda händer äro verkliga
händer, dessa näsdukar verkliga näsdukar!

Men, frågar man sig ovilkorligt, ha ej alla dessa
sörjande suttit modell i sina dramatiska ställningar för
skulptören? Utan tvifvel. Det sorgliga uppträdet vid en
älskad persons dödsbädd måste de mer än engång ha ånyo
framställt inför artisten, såsom — tableau vivant!

Från Genua gjorde vi en „triep“ till Milano och
sjöarne. Det var en angenäm tur, och vi hade den
klaraste fullmåne vid ankomsten till Milano, hvars hvita
marmorkyrka stod i bländande glans för våra ögon, när
vi i hotellet midt emot gingo till hvila. Detta skådespel
höll oss, trots all trötthet, vakna till långt in på natten.
Och knappt hade vi gjort oss färdiga följande morgon,
innan vi företogo uppklättringen till dômens yttersta spets.
Det var nästan att vilja „flyga högre än vingarne bära“,
ty både lungor och ben höllo på att säga upp kontraktet,
förrän man stod på tinnarne af templet, — men derifrån
sågs ju sedan också all verldens herrlighet: — hela
alpkedjan med hundrade bländande snötoppar i norr; i öster
och söder Appeninerna och mellan dessa fjälljättars ryggar
den rika, blomstrande Lombardiska slätten! — Milano är
en vacker stad, folket vänligt och tillmötesgående mot
främlingen och milanesiskornas ögon lika tindrande stjernor
under de lätta, svarta spetsmantiljerna, hvilka de bära
öfver hufvudet i stället för hattar.

*



<chapter name="X. Isola Bella. — Isola Madre. — Lago Maggiore. — Lugano. — Como.
— Villa Serbeloni. — Florens. — San Donato. — Två finska
grafvar. — Ankomst till Rom genom Pisa.">

X.

Isola Bella. — Isola Madre. — Lago Maggiore. — Lugano. — Como.
— Villa Serbeloni. — Florens. — San Donato. — Två finska
grafvar. — Ankomst till Rom genom Pisa.

*

April 1877.

Vi ha slutat vår „giretto„ kring Lago Maggiores, —
Luganos — och Como's besjungna stränder och äro, så att
säga, mättade af blomsterångor och fogelsång. Våren står
i sin första ungdomsfägring; luft, himmel och jord genljuda
af näktergalens slag i qvällens lugn under den blåaste
himmel jag någonsin sett.

Vi öfverfördes i båt till de Borromeiska öarne, deraf,
i vårt tycke, Isola Madre var den naturskönaste. Ordet
är att tagas i bokstaflig mening, ty här hade konsten ej
så påtagligt omsvarfvat allt, som på Isola Bella. Denna
med så utsökt smak och omsorg ansade holme i Lago
Maggiore påminte mig om de herrliga, prunkande
blombuketter, som blott ha ett fel — att vara bundna på
ståltrådar. Effekten är slående skön i alla fall, och ön speglar
sina palatser, terrasser och sin tropiska växtprakt i sjöns
klara yta, såsom en firad kokett sin bild i balsalongens
trymåer.

Vår beundran gick crescendo under färden från den
ena sjön till den andra. Om jag finge lefva här, ville jag 
slå ner mina bopålar vid Como sjön. — Villa Serbeloni
t. ex. skulle anstå mig bra. „Det bästa är godt nog“,
säger ordspråket. Här äro klippväggarne, husgaflarne,
verandorna, t. o. m. skräphögarne beklädda med rosor, i
alla nyanser från mörkaste brunt — purpur — högrödt,
blekrödt till bländande hvitt. Och ända upp i topparna af
syperba cedrar, cypresser, tuyor, lagerträn, pinier och
andra allvarsamma dunkelgröna trän klänga sig långs
stammarne smärta, ljusgröna slingor, som här och der
skjuta fram ett glödande knippe af rosor. De blomma
ibland högt uppe i trädtopparne. —

Arla en morgonstund, i soluppgången, promenerade
vi uppför det höga, grönklädda berget San Salvadore
invid staden Lugano och ångrade ej vår möda, änskönt
det knakade i knävecken af ansträngning. I spegellugn
lågo de tre sjöarne, som en tafla uti ram af hela alpkedjan
med topparne emaljerade genom bländande snö. Monte
Rosas spetsar dominerade trakten från alla håll, och i
skimret af de första solstrålarne tyckte man sig här se
ett regn af rosor falla öfver guldtygsmattor. Midt emot
skymtade stranden af Como sjön med en förtjusande villa
tillhörig Madame Taglioni. Sylfiden sluter nu sina vingar,
och hon har haft smak att välja hviloplatser. Äfven i
Venedig är hon egarinna till ett af de skönaste palatser
vid Canale Grande. — Från Milano till Florens är resan
kort och lätt. Våren var här ej lika utvecklad som invid
sjöarne, men hettan kändes derföre äfven ej besvärande.
Tvärtom. Man frös till och med smått om nätterna och
svepte sig gerna in i sjalen, som turister försigtigtvis alltid
bära på armen, när dessa genomvandra de splendida
konstgallerierna, hvarmed Florens kan rättmätigt skryta. Palazzo
Pitti och Uffice ha de stora mecenaterna af huset Medicis
att tacka för många odödliga mästerverk, hvarmed desse
konstälskande och konstnärsbeskyddande bödlar riktade
samlingarne i sin residensstad och gjorde sig populäre i
trots af sina ohyggliga laster och utsväfningar.  Det är
Florens, som eger Rafaëls Madonna della sedia, näst
Dresdner Madonnan kanske det skönaste verk af Fornarinas 
älskare.  Man kan tillbringa åratal i dessa
konstgallerier utan att hinna studera allt, hvad de erbjuda och
lemnar dem alltför otillfredsställd efter ett kortare besök,
förstås.  Vi hade knappt tillmätta stunder att skänka det
sköna Firenze, blomman, fäst vid sjelfva Italiens hjerta
och residensstad för dess första kung „Il re galant’ uomo“,
— tills Qvirinalens borg och Romas odödliga sju kullar
lockade mäktigt Victor Emanuel till sig. — Der sitter han
nu, — en nagel i ögat för den katholska verlden och
gubben Pio Nono, „fången i Vatikanen“ (som han behagar
kalla sig sjelf).  Fångenskapen är temmeligen frivillig, det
veta alla, men Kristi ståthållare har lättare att bära
förlusten af sitt verldsliga rike, när han sätter martyrkronan
på sitt hufvud.

Bland alla Florens omgifvande villor, ryktbara för
sin skönhet, är San Donato Villan egdes då ännu af furst Demidoff.  heltvisst en af de förnämsta.
Vår högt värderade landsmaninna, fru Aurore Karamsin,
som hade tillbragt vintern der hos sin son, hoppades vi
träffa och skyndade att göra ett besök på stället.  Men
vi hade den oturen att ej mera finna den vi sökte.  
Deremot besågo vi med förtjusning det förtrollade slottet,
öppet en gång i veckan för främlingar.  Konstsamlingar,
historiska minnen från familjen Bonaparte, småsaker
begagnade af den store kejsaren sjelf, (farbroder till förra
egarens gemål), dyrbarheter af alla slag, fängsla här
uppmärksamheten; men den blomsterprakt, som öfverallt sågs
utvecklad, gjorde på oss det mesta intrycket, ty den
berusade oss ordentligt.


Man visade oss rummet, der den gamle finske
konstälskaren baron August Mannerheim hade lagt ner
vandringsstafven och hvilat som död på en bädd af friska
violetter.  Ett vackert monument betäcker nu hans stoft
på kyrkogården i Florens, och i dess närhet funno vi
ännu ett finskt namn: Olga Nordenstam.  En helsning
från fädernejorden hemtade vi till dem! — 

Under årets lopp har jernvägen mellan Genua och
Pisa blifvit färdig och är ett bland många af nutidens
ingeniörs-storverk.  Men vi ångrade bittert, att vi låtit
förleda oss att begagna denna väg.  Den är visserligen
dragen genom de paradisiskt sköna stränderna långs
Medelhafvet, men desto större är förargelsen att ej få se sig
mätt på denna skönhet.  Bäst du sitter i svärmande
beundran . . . itsch! så far tåget in i en tunnel och du har
liksom en säck öfver hufvudet i flere minuters tid. — Så
ljusnar det ändteligen . . . hafvet är blåare, bergen mera
måleriska, växtprakten skönare än någonsin! Hvilken njut . . . 
itsch! . . . . . . . . en tunnel dubbelt så mörk och dubbelt så lång
som den förra! Nå, den blir dock slut en gång . . . Der
äro bergen, himlen, hafvet igen! Hafvet så nära, att
vågornas skum stänka upp mot skenorna! . . . Det är gudomligt, 
gudom . . . itsch! . . . nu blir man rasande! De jemt
återkommande tunnlarne bli allt längre och längre! Sjelfva
Job kunde mista tålamodet och utbrista i knorrande!  Vi
räknade ej precis tunnlarne, men åtminstone foro vi genom
hundrade dylika.  Vid framkomsten till Spezzia voro vi
fullkomligt ur humör, lade oss att sofva, utan att mera
vilja se oss omkring, och drömde bara svarta drömmar,
med smak i munnen af all stenkolsrök vi fått svälja i de
trånga passagerna, kvarifrån den ej slapp ut, utan kröp
in i kupéerna.

„Bäst är att på resor låta sitt dåliga humör fara så
fort som möjligt“, resonnerade vi följande morgon, när 
munterheten började återkomma.  Och för att riktigt pigga
upp oss, hyrde vi ett lokomotiv, med den ljufligaste likhet
af „finsk rapphöna“.  För denna var spänd en hästkrake,
ljusröd till färgen, men för resten saknande ingenting annat
än mahn och svans.  En körsven anskaffades äfven, och
hade hans svarta lugg blifvit utbytt till en linfärgad, så
kunde vi riktigt ha kännt oss „som på eget hemman“.

Vår lustfärd gällde denna morgonstund Carrara med
sina beryktade hvita marmorbrott, belägna i närheten af
Spezzia.  Vädret var öfver all beskrifning herrligt,
sceneriet omkring oss storartadt och skjutspojken road af oss,
liksom vi voro det af honom, ehuru konversationen gick på
en italienska, som från vår sida till en viss grad skilde
sig från Dantes och Petrarcas språk.  Slutligen började vi
finna oss liksom inpudrade i hvitt damm af en egen
glänsande beskaffenhet; vägen trängde ihop sig mellan berg,
som lyste såsom snötoppar i solskenet; — vi voro i Carrara.

Här erbjöd sig en gammal man att ledsaga oss upp
i marmorbrotten, der han visade oss huru arbetet bedrifves,
och de utbrutna blocken sorteras i tre kategorier: — de
immakulerade, hvita, utan minsta fel, de mindre rena,
med lätta ådror, och de spräckliga, hvaraf skulptörerna ej
begagna sig.  I det vi på svenska meddelade hvarann
våra intryck, min reskamrat och jag, sågo vi ett gladt
leende upplysa vår gamle ledsagares anlete: — 

— Jag är svensk och heter Lundberg, sade han och
räckte oss handen!

Runeberg, Takanen, Sjöstrand, de voro alla bekanta
namn för honom och vi fingo en hjertlig helsning att
framföra till Sjöstrand i Helsingfors. — Gubben Lundberg
sjelf hade sedan ungdomen vistats här och varit
handtlangare åt Canowa, Thorwaldsen, Rauch och många andra
store mästare, hvilkas odödliga verk fylla alla verldens
muséer.  Under gamle Lundbergs egna ögon hade dessa 
mästerverk blifvit iklädda marmorns drägt; han var du
med dem och älskade dem som sina fosterbarn.  Märkvärdigt 
var att i flere studio se grofhuggarnes hammare
formera råämnet, hvarifrån slutligen statyerna krypa fram
och fulländas af den inspirerade konstnärens mejsel.

Först när aftonglöden färgade Carraras berg i
skäraste rosenfärg, lemnade vi stället i vår „rapphöna“,
skakande öfver hvitt marmorstoft och förtjusta af hela
dagens intryck.

*


<chapter name="XI. Alla vägar bära till Rom. — Pisa, dess lutande torn och Campo Santo. — 
Ankomsten till Rom. — Påskveckan. — Skärtorsdagen och
långfredagen i Peterskyrkan. — Scala Santa. — En liten botgörerska.
— Det antika Rom. — Kapitolium med varginnan. — Pantheon.
— Colosseum. — Monte Palatino. — Casa di Livia. — Ghetto.">

XI.

Alla vägar bära till Rom. — Pisa, dess lutande torn och Campo Santo. — 
Ankomsten till Rom. — Påskveckan. — Skärtorsdagen och
långfredagen i Peterskyrkan. — Scala Santa. — En liten botgörerska.
— Det antika Rom. — Kapitolium med varginnan. — Pantheon.
— Colosseum. — Monte Palatino. — Casa di Livia. — Ghetto.

*

 April 1877.

„Alla vägar bära till Rom“ är en känd sak, som jag
ingalunda bestrider.  Från Spezzia togo vi vägen öfver Pisa,
— stannade här blott en aftonstund, för att i månskenet
och i sällskap med en svärmisk och vacker italienare göra
en „giro“ i vagn kring staden och naturligtvis bese dess
lutande torn, — i sjelfva verket så lutande, att det borde
ramla, tycker man, ifall det rättade sig efter vanliga
tyngdlagar.  Campo Santo är äfven här ett mål för turisters
beundran, och vi ville ej vara sämre än andra, helst när
vår romaneska stämning förhöjdes af en italiensk
månskenshimmel och Antonio Salas italienska ögon.


Från Pisa till Rom är blott ett — lunkentussteg och
detta uttogo vi under nattens stillhet, förglömmandes i
sömnens armar tid och rum, tills vi vaknade af att tåget
stod stilla. Vi sågo oss omkring, — det var ljusan dag,
vi voro i en banhall — men hvar? — Ingen konduktör
aktade nödigt att öppna vår kupé, taga emot våra biljetter,
eller underkasta oss alla öfliga ceremonier vid ankomsten
till en ort.

— Hvar äro vi? frågade vi slutligen en förbigående
och trädde ut på perrongen.

— I Rom, svarade den tillfrågade och lemnade oss,
liksom de andra passagerarne det allaredan gjort.
Resolveradt plockade vi ihop vårt „Handgepäck“, fordrade ut
våra koffertar och hoppade upp i en vagn, med ett visst
högtidligt intryck. Vi voro i Rom. Våra ögon skådade
således den eviga staden, den gamla herrskarinnan,
Cæsarernes och påfvarnes Roma! Hit hade vi längtat, här
skulle vi trifvas, det visste vi och misstogo oss icke.
Huru ofta påminte vi oss icke här Böttigers uttryck om
sätet för Kristi ståthållare, hvarest skalden vistats länge i
ungdomen: —

— „Det är ju alltid så trefligt i gamla prestgårdar“,
— sade han och gnuggade händerna.

Tiden är välvald att besöka „gamla prestgården“, ty
nu firas påskveckans alla messor och högtidligheter i dess
hundrade kyrkor. Men den fordna glansen i ceremonierna,
som hitlockade både rättrogne och otrogne, har tyvärr
förbleknat, sedan påfven vunnit ofelbarhet, men mistat sitt
verldsliga rike. Att dela med sig sin hufvudstad — och
detta åt Garibaldis protégé, den föga katholske och lika
litet ofelbare krigaren Victor Emanuel, — detta synes
Pio Nono för starkt, änskönt han inom Vatikanen sitter i
orubbadt bo med alla sina kardinaler. Det oaktadt är den
Helige Fadren så „skuffet“, att han aldrig mera visar sig
i Peterskyrkan, aldrig offentligt utdelar välsignelsen åt
folket ock aldrig tvättar de tolf pilgrimmernas fötter i
Sixtinska kapellet, så att profana ögon få se det. Blott en
kardinal officierade nu, men den oerhördt stora kyrkan
ger i och för sig en sådan högtidsstämning och ödmjukhet,
att man blir som en försvinnande atom i den villande
mängden af kyrkans alla rikt dekorerade kapeller, mellan
hvilka man fullkomligt tappas bort. St. Petri graf i midten
är redan ensamt stor som en liten kyrka. Många ryktbara
personligheter ha här fått en pompös hvilostad, bland
dessa drottning Christina. — Palestrinas miserere, som sjöngs
af påfliga kapellets korister, gjorde i synnerhet ett gripande
intryck. Och hvad under, att en dylik högtidlighet anslår
här folkets sinnen, lättrörda och lättrogna som barns!
Dessa taskspelerier (förlåt uttrycket) förfela ej ens sin
verkan på oss protestanter, när vi inandas luften i Rom
ock jemföra katholicismens hänförelse med våra
predikningars och högmessors afmätta lugn — att ej säga tråkighet.

Vi följde skärtorsdagen utan att förtröttas med
folkmassorna, som vallfärdade ur kyrka och i kyrka, der
öfverallt samma högtidligt poetiska skådespel mötte ögat.
Allestädes stod ett af kapellen upplyst hela dygnet om
och dekoreradt, som ett grafhvalf, med blommor. Men,
hvilka blommor! Jag har aldrig sett dylika i så praktfull
mängd. Innerst i grafkapellet ligger den nyss afsomnade
Kristus i sin svepning. Utanför detsamma knäböja
hundradetals menniskor i djupaste andakt framför marmorbilden
och mumla böner, under det radbandets kulor glida mellan
deras fingrar. Dermed hålles på hela dagen och hela
natten.

Trois heures d'agonie (tre timmars dödskamp)
föreställer långfredagsmessan, som utföres af prester, munkar
och kardinaler i olikfärgade skrudar. Vaxljus, formerande
en triangel, stråla först i bländande sken från kapellets
medelpunkt; två prester i sender afbryta korsången genom
läsande af litanior. När de fullgjort sitt värf, släcka de
två ljus i triangeln. Så fortgår det undan för undan, tills
alla prelaterna officierat och de sista två ljusen släckas.
Småningom har kyrkan blifvit allt dunklare, — nu blir
den nästan mörk, och hela ceremonin slutas med ett 
bedöfvande buller, som har något riktigt uppskakande, i
synnerhet för dem, som ej rätt veta hvad detta betyder.
Det föreställer jordbäfningen och mörkret i Jerusalem, som
inträdde, när Frälsaren gaf upp andan! Och allt detta i
den största af verldens kyrkor!

Bland de allra äldsta och derjemte mest vördade
kyrkor i Rom är Saint Jean de Latran med sin Scala
santa. Denna heliga trappa är, enligt traditionen, hitförd
från Jerusalem och tros fullt och fast vara densamma vår
Frälsare Kristus beträdde, när han gick för att dömas
inför Pilatus. Det är en förskräckligt brant trappa med
höga trappsteg — obeqväm i högsta grad, med ett ord —
och ingen får gå uppför densamma, utom på sina knän.
Gamla såväl som unga försumma likväl ej att göra det, för
att vinna syndernas förlåtelse.

Men — det är ju blott ett steg, som man vet, från
det sublima till det löjliga!

Vi sågo en qvinna, med en liten flickunge vid
handen, ifrigt tränga sig fram, för att få verkställa den
saliggörande uppklättringen. Häraf upptogs hennes själ
och sinnen till den grad, att hon lemnade sin lilla
följeslagarinna vind för våg, helt obekymrad om barnets förmåga
att reda sig med sina korta benstumpar i den brydsamma
situationen. Dessas lilla egarinna visade sig emellertid lika
mån om sin salighet som modren, och sträfvade på egen
hand — eller rättare, på egna knän — från trappsteg
till trappsteg. Ju högre hon kom, desto mera ökades
svårigheterna, i synnerhet som den snäfva kjorteln under
detta kraflande ej ville följa med flickan och taga hänsyn
till modestins fordringar. — Men, den ihärdiga lilla
estimerade ej att förspilla sin eviga välfärd för sina korta
bens och sina korta kjortlars skull. Hon nådde det
öfversta af trappan, der patern stod i högtidsskrud och
utdelade välsignelsen. Men hela uppträdet var så afgjordt
komiskt, att sjelfva prelaten med möda kunde hålla god min.
Jag såg tydligt små ryckningar kring mungiporna på hans
högtidliga ansigte.

*

Nog nu om det kristna Rom, — hvars oförlikneligt
sköna och rika kyrkor kunde beskrifvas i volymer ännu,
trots allt hvad derom redan är taladt och skrifvet. — Vi
komma dock gerna till det antika, det i stoftet grusade,
det sköna hedniska Rom! — Huru äro ej dess herrliga
minnesmärken öfvertäckta med seklernas och förstörelsens
svepduk! Af det urgamla Kapitolium finnes qvar blott
grunden och traditionen. Ett jemförelsevis modernt
Kapitolium reser sig nu på samma ställe, dit en hög och
imponerande trappa leder upp. Den historiska varginnan —
(dock ej Romulus' och Remus' amma, men hennes
ställföreträdarinna, på samma sätt som påfven är Petri
ställföreträdare), grinar lifslefvande emot en ur sin jernbur
skuggad af rik grönska, när man uppstiger till Kapitolium,
med de beryktade, dyrbara museer, som nu ditlocka tusende
och åter tusende besökande alla tider på året.

Fullkomligt authentiska fornlemningar äro deremot i
närheten de Mamertinska fängelserna, Vespasianii, Castor
och Pollux, Faustinas med många flere tempelruiner, hvilka
nu stå under de omgifvande gatornas nivå, liksom Forum
Romanum, der den antika stenläggningen trampades engång
af en Julius Cæsar och en Cicero. Storartade gräfningar
hafva gjorts i senare hälften af vårt sekel, för att befria
från årtusendens och vandalismens damm och grus de sköna
brutna tempelrunder, de kolonnad-stumpar, de arkitektoniska
mästerverk, som tillhörde verldsbeherrskarinnan Roma. Hela
jorden är så bemängd med marmorbitar från förstörda
konstverk, att man blott behöfver luta sig ner, för att
plocka upp stycken med tydliga spår af mejslad skönhet.

Pantheon qvarstår alldeles i sin majestätiska helhet,
men dess grund ligger djupt ner och vittnar huru
förödelsens styggelser höjt marken häromkring. Detta hednatempel
stod naturligtvis på en upphöjd plats, när Agrippa lät
uppföra det. Nu ser det ut att sjunka i jorden! — Det är
samma fall med Colosseum. Skelettet af denna jättecircus
— hvaraf ännu två logerader gömmas under jorden —
blir evigt föremål för häpnad och det, som numera ligger
i dagen deraf, lockar inbillningen att försöka restaurera
det hela i sin fordna, kejserliga glans och herrlighet.
Åttio à nittiotusen menniskor säges ha fått plats på dessa
logerader. Ett besök i Colosseums ruiner vid månsken är
öfverväldigande. Natthimmeln med sina stjernor ersätter
kupolen, som förr hvälfde sig öfver herrskare och slafvar,
och Luna kastar sitt lena silfvertäcke öfver den krossade
hednakolossens nakna lemmar, liksom för att återställa
dess fordna prunkande dekorationer. — Allt ha
barbarernas händer här nerrifvit — den eviga rättvisans dom
kanske öfver alla styggelser, synder och brott, som
föröfvades inom dessa grusade murar! Det kännes liksom en
seklernas unkenhet nu utsvettas härifrån!

Ett stycke utanför den fordna stadsporten går Via
Appia ledande utåt Campagnan — så ödslig numera, blott
med en grushög här och der, eller arkaderna af en
oförstörbar antik vattenledning!

Det fordras att känna sin gamla historia på sina fem
fingrar för att få någorlunda klart för sig det republikanska
och kejserliga Romas topografi, sådan den småningom
uppstår ur jorden, framtrollad genom de lärdes rastlösa
gräfningar. Jag bekänner anspråkslöst min fullkomliga
oförmåga att reda mig bland alla dessa olika Forum: —
Forum romanum (det intressantaste, den republikanska
vältalighetens, Julius Cæsars forum!) Trajanii forum med
kejsarens kolonn och byst, Nerwas forum, Augusti forum
— man blir förbryllad af bara forumar!!

Lättare är att finna sig på Monte Palatino's ruiner,
hvaröfver påfven Paul III anlade de sköna Farnesiska
trädgårdarne. I närheten storartade lemningar af
Flaviernas kejsarborg. Mycket torde de lärde här tvista om, men
såsom äkta erkännes af alla Casa di Livia, engång bebodd
af kejsar Augustii ryktbara enka.

Rummen förefalla oss nuförtiden märkvärdigt små,
men af prakten, som rådt härinom, och af
freskomålningarne kring taken och väggarne får man ännu tydlig
uppfattning, liksom af mosaikgolfvens dyrbarhet. Ingen
tid eller sol har förmått bleka dessa färger. På tal om
det förkristna Rom må ännu nämnas de såkallade
Colombèrerna, eller grafställena. Det är ej mer än 15 à 20 år,
sedan flere af dessa blifvit framgräfda ur gruset med sina
ännu välbehållna mosaikgolf och väggar, afdelade i små
nischer, den ena invid den andra — snarlikt afdelningarne
i ett kryddskåp. Här har man funnit dödsurnorna, dels
grusade, dels bibehållna, med etiketter och skulpterade
ornamenter, utmärkande hvems aska de inneslöto. —
Specerier af egen art! — Men, huru litet rum man, sålunda
konserverad, dock tar efter döden! Sättet är praktiskt och
tages nog tillbaka, när nutidens kyrkogårdar bli alltför
trånga! —

Sedan vi flanerat länge och väl i det hedniska såväl
som det kristna Rom, besökte vi en dag för ombytes
skull äfven det judiska Rom — Ghetto. Otroligt smutsiga
gränder voro intrasslade som den värsta labyrinth och
krokiga som de israelitnäsor, hvilka tittade ut från alla
dörrar och kryphål. Öfverallt syntes krokiga
procentarefingrar utbreda varor af alla slag och inbjuda köparen i
butiker af ruskigaste utseende — men inneslutande kanske
miljoner.

Jag gjorde försök med kommersen, och min reskamrat
reciterade skrattande Runebergs:

»Mycket der prutades ej, — hälften dock prutades genast.»

Och såväl inom som utomhus, hvar vi gingo fram,
trillade mellan våra fötter en förundransvärd talrikhet af
halfnakna jude-ungar (ofta vackra som kupidoner!) medan
äldre och yngre Israëls barn skreko och snattrade och
qväkade rundtomkring, så man trodde sig ha fallit i en
grodpöl.

Af de med naturens och konstens prakt smyckade
villorna utanför Roms murar besökte vi oftast Villa
Borghèse, emedan vi bodde vid Monte Pincio och kunde till fots
nå denna förtjusande bostad för prinsessan Pauline,
Napoleon den förstes skönaste syster, hvars staty af Canowa
äfven förevisas såsom en Venus i skulpturgalleriet. —
Villorna Ludovici, Albani, Pamphilii Doria må heller
ingen romresande underlåta att besöka. I ljumma
vårqvällar tycker man sig här få en föreställning om
Paradisets lustgård, men slipper tillika sällskapandet med alla
djuren i den sistnämnda. Ej heller nekas man att njuta af
alla goda läskande frukter, som hänga på dessa moderna
träd. I Villa Pamphilii vandrade vi i hela skogar af
blommande kamelior och gjorde spatserridter genom 
verstlånga alléer af jernekar, så väldiga och lummiga, att regnet
ej trängde genom de höga kronorna, fastan vi öfverföllos
af oväder. Vatikanens trädgårdar äro numera stängda för
allmänheten, och den gamle påfven sjelf lär ej heller
någonsin vandra här; — också förfalla de sköna
anläggningarne. En lika sällsam som löjlig slump satte oss i
tillfälle att dömma härom. Vi hade besökt Vatikanens
muséer, såsom vi ofta brukade, och kommo ner derifrån
en annan väg än vanligt en dag. Ifrån gården fingo vi
då sigte på en halföppen jernport, bakom hvilken en yppig
trädgård utbredde sig.

— Skola vi försöka att gå in?

— Ja, vi gå in.

— Men är det tillåtet?

— Qu'importe! vi gå ändå.

Och dermed kilade vi mellan den smala springan och
stodo plötsligt i den vackraste trädgård, der ingen
menniska syntes till — såsom i féesagorna.

Jag vill förskottsvis anmärka, att vi buro sorgdrägt
med släp och svarta flor på hattarne. Den första som
mötte oss var St. Petrus sjelf, med himmelrikets nycklar
i hand — förstås, icke apostelen lifslefvande, men hans
kolossala bronsstaty, som såg helt mildt på de två
obetydliga varelserna, smygande vid hans fot. I full frihet
promenerade vi nu i alla trädgårdens präktiga alléer, satte
oss ner att njuta och svalka oss i berceauerna, omgifna af
tropiska buskar och blommor, och uppstego derpå till en
liten kulle bakom sjelfva Vatikanens gafvel, derifrån för
våra tjusta blickar presenterade sig ett vidsträckt panorama
af Rom och Campagnan, af de yppiga villorna i stadens
närhet och af de höga bergen i bakgrunden. Gamla
Tibern låg ringlad kring denna tafla som en gulaktig,
glittrande orm i solskenet, och vårluft, italiensk vårluft susade
mellan lagerträdens och piniernas mörka grenar och bar
till oss blomsterångorna från hela trädgården.

Vi befunno oss här som perlor i guld, det kan man
nog tänka, och ej en enda själ störde våra contemplationer. 
Det gjorde oss ondt att se, huru vårdslöst all denna
härlighet syntes underhållen.

Sedan vi befunno oss uthvilade och mätta af blomdoft,
ansågo vi det vara på tiden att ge oss af igen. Men o
ve! när vi närmade oss porten, genom hvars springor vi
slingrade in nyss, funno vi den så väl sluten, att ej ett
möss ens kunde kila sig derigenom. Der stodo vi nu
vackert fast! Vi sökte ett kryphål till höger, till venster;
det fanns intet sådant! Reträtten var stängd. Heta om
öronen satte vi oss i en berceau och sågo på hvarann en
smula häpna. Då varsna vi på afstånd två prelater, som
styra stegen till utgångsporten; — vi skynda efter, och
följa dem oförmärkt i hack och häl. När slutligen porten
uppläts för dem, trädde vi plötsligt fram med slöjorna för
ansigtet och de svarta släpen sopande marken, vid våra
högtidligt afmätta steg. Förbluffade öfver den oväntade
uppenbarelsen, gåfvo såväl prester som portvaktare oss
rum, vi marscherade majestätiskt genom porten, gjorde
korstecknet och stego skyndsamt upp i en förbifarande hyrvagn,
— der vi skrattade så hejdlöst, att kusken vände sig om
och såg på oss helt gladeligt. Helt visst hade vi blifvit
tagna för botgörerskor, som kommo från den Helige Fadren,
begåfvade med syndernas förlåtelse.

*

Emellertid nöjde vi oss icke blott med en audiens i
inbillningen hos påfven.

Att vara i Rom utan att se påfven, det anses ju
vara en förfelad resa, och vi ville ej göra oss saker till
denna blunder.

Genom vår gamla värdinna, en af de rättrognaste
enkor i staden, påfvedömets bergfasta anhängarinna och
hatarinna af den nya ordningen, hade vi fått hopp om
att bli emottagna vid en af de audienser Pio Nono ännu
gaf åt katholiker, när hans aftagande krafter det tillät.
Protestanter eller folk af andra trosbekännelser fingo ej
mera, såsom i hans styrkas dagar, tillträde till Hans
Helighet. Vår goda Madame Pay bedref saken emellertid
så skickligt, — med biträde af ett par abbéer af hennes
intime — att vi en dag, ledsagade af henne, hoppfullt
inträdde hos tjenstgörande kardinalen. Der upptecknas
namnen på dem, som anmäla sig, och gallras ut fåren
från getterna.

— Ni är katholik, madame? frågade han mig, som
närmade mig, insvept i den vid audienser obligatoriska
svarta spetsslöjan. (Med hatt får man ej inträda).

Med största aplomb besvarade jag kardinalens fråga
jakande, hvarvid min unga reskamrat af häpnad fick helt
runda ögon.

— Och detta är er dotter? fortsattes examen.

— Ja, Ers vördighet, blef svaret, och våra visitkort
affordrades oss för att preliminärt insändas till Christi
ståthållare sjelf med kardinalen.

När han försvann, vände min förskräckta ledsagarinna
sig till mig med en ångestfull förebråelse öfver alla mina
osanningar.

— Hvad skall kardinalen tänka, sade hon, när han
läser olika namn på våra visitkort? — Och om han nu
frågar, hur det kommer sig till, att dottern ej heter som
modren? —

— Då svarar jag, att du är barn af mitt första gifte,
lugnade jag henne.

Kardinalen återvände med tillstånd för oss att bli
emottagna vid audiensen, lyckligtvis utan anmärkning.

Dörrarna slogos upp, och vi inträdde i en stor sal,
utanför hvilken en del af påfliga gardet i sina egendomliga
mörkröda och gula uniformer stod uppstäldt. En samling
af 20 à 30 personer insläpptes jemte oss och alla ställdes
i halfcirkel i ena ändan af salen.

Efter en kort väntan fingo vi tillsägelse att falla på
knä, och i detsamma visade sig Pius den nionde, buren i
en hvilstol af lakejer med helrödt livrée och omgifven af
kardinaler, som gingo vid sidan af den ofelbare. Den
högreste gubben bar hvit drägt, liknande prestrockarnes
snitt, hvit kalott på hufvudet och ett stort briljantkors på
bröstet hängande vid sin ked.

Med svårighet, trots stöd af en kardinal under
hvardera armen, började nu gamle påfven vandringen omkring
den knäböjande halfcirkeln, stannade framför hvarje person
särskildt, sade ett vänligt ord eller utdelade en välsignelse
och räckte sin hand att kyssas åt den han tilltalade. Det
låg någonting verkligt imposant och vördnadsbjudande hos
denne vackre åttiofemåring i sin sida hvita skrud, och
med en stämningsfull känsla såg jag honom stanna
framför mig.

— Des dames de la Russie, — presenterade
kardinalen mig och min följeslagarinna.

— De Pétersbourg? — frågade mig Pio Nono.

— De plus haut encore, Votre Saintété! — de la
Finlande, svarade jag.

Hans Helighet funderade ett ögonblick, men utbrast
plötsligt klarnande: —

— Ah, ce pays où le soleil ne luit jamais! (det
landet, der solen aldrig lyser).

— Tvertom, vid denna tid lyser solen der till och
med om natten, hade jag lust att svara, men för att ej
uppehålla tåget och göra uppseende, nöjde jag mig med
att småleende kyssa gubbens framräckta hand och låta
honom gå vidare. Jag såg honom stanna framför min
följeslagerska, betrakta henne med vänlig min och klappa
henne på det blonda, nordiska hufvudet:

— „Mia figlia!“ uttalade han dervid med mild röst
och blickade henne i ögat, hvarefter han fortsatte sin
vandring. Somliga fingo blott en stum nick och en
välsignelse öfver framräckta radband. Sedan påfven sålunda
gjort sin rund kring salen, stannade han i dess öfre ända
och höll, med ännu klingande och kraftfull stämma ett tal,
med förmaning och uppmuntran till sina åhörare att troget
fasthålla vid den enda saliggörande kyrkans läror och
väpna sig i andanom mot alla de talrika fiender, som nu
resa sig opp emot henne och arbeta på hennes fall. „Vår
tid har många ulfvar i fårakläder“, slutade den Helige
Fadren och dervid, — ja dervid kände vi båda
protestanter oss träffade i vårt samvete, belåtna i alla fall, att
ingenting i vår yttre menniska förrådde vår ulfnatur.

Efter talets slut återtog Pius den nionde sin bärstol
och lemnade salen med sina kardinaler. Audiensen var
slut och vi uppstego från vår knäböjande ställning,
välsignade af en påfve! Och, hvilken påfve! Med mera yttre
värdighet och vördnadsväckande behag har ingen förstått
att intaga Petri stol, än den åldrige Pio Nono, — detta
erkänna till och med hans värsta motståndare.

Hvad hade vi numera att vänta i Rom! Par dagar
efter ofvanbeskrifna uppträde lemnade vi också staden,
men doppade handen dock aftonen förut i Fontana di
Trevi och drucko af dess skummande vattenstrålar, ty det
går en sägen, att man en dag får återse Rom, när man
så gör vid afresan. Vår sista afton i den eviga staden
liknade en förtrollning. Här organiserades en afskedsfest
till påskhögtidens värdiga afslutande. Vi sågo Colosseum
illumineradt. När vi i den ljumma, mörka qvällen närmade
oss dit, förrådde sorlet af menniskoröster, att tusendetals
nyfikne trängdes inom de gamla murarne, men ögat såg
der blott kolsvart natt. Plötsligt hväser en raket, så en
annan upp mot stjernhimmeln öfver den gapande ruinen
och i ett nu stod Cæsarernes jättecircus liksom i ljusan
låga af bengaliska eldar i alla regnbågens färger.

Den ödelagda fornlemningen, vid dagsljus blott ett
naket skelett, återfick i den magiska belysningen med ens
ungdomlighet, lif, skönhet — ett återsken af förgångna
seklers prakt:

»Skuggor från de flydda dar
Stå upp ur tidens natt . . . . . . .»

att befolka ruinen. Man nästan väntade att få se
Imperatorn intaga sin fordna plats under massornas hyllningsrop.
Sorlet från de lefvande menniskorna, oskönjbara der nere
i djupet, gjorde illusionen än mer fantastiskt förvillande.
Man inträdde i en drömverld, förflyttades årtusenden
tillbaka! . . . .

När nästa morgonsol grydde, voro vi på väg till
Albano-bergen, hvaromkring Etruskernas, Volskernas,
Sabinernas och alla dessa gamla folkslags länder utbredde sig,
innan Romulus slog dem under sig — man annekterade
ju ej ännu på den tiden. Ej heller uppvaktade man sina
flammor med blombuketter och serenader, utan gjorde sin
kur på det hurtiga och rationella sätt, hvarmed Romarne
skaffade sig hustrur. Här sågo vi för ögonen skådeplatsen
för Sabinskornas bortröfvande och undrade ej på att
erotiska känslor intogo till och med ludna kämpebröst uti
nejder af så förtrollande skönhet.

Från Frascati hyrde vi oss förare och ett sorts
ök, som gingo och gällde för hästar, — stackars knotiga
kreatur, fulla af sår och haltande på alla fyra benen.
Djurplågeriet i Italien är vederstyggligt och lazzaronen
skrattar, så munnen dras upp till öronen, när man
anmärker derom.

På de arma krakarnes skafvade ryggar sträfvade vi
dock tappert uppför bergen till byn Rocca di papa, en
hopgyttring i pyramidform a£ de besynnerligaste brunsvarta
ruckel och ofvantill krönt med ett gammalt kastell.
Härifrån gick det i stigande — öfver vägbitar, som bibehållit
den ursprungliga romerska stenläggningen, — tills vi stodo
1,000 meter öfver hafsytan vid Monte Cavo, der, på
grunden af ett gammalt Jupiterstempel, ett medeltids kloster
reser sig.

Som vi voro betydligt trötta af en åtta timmars ridt,
dito varma och hungriga, slogo vi oss ner i gröngräset
under en kolossal jernek och drogo fram den matsäck, som
medtagits af vår unge italienske ledsagare på utfärden.
Han averterade oss om, att fruntimmer ej emottogos i
klostret, der det annars fanns både god mat och goda
viner. Sjelf var han ridderlig nog att hålla oss sällskap
vid vår magra diner, som dock förtärdes med gladt humör
— den bästa af alla kryddor. Under det vi åto,
emanciperade sig en af de fromma bröderna och smög sig ut till
oss, trakterade oss med spanskt snus, stekta kastanier och
Capri vin, och ledsagade oss till en terrass, derifrån
utsigten, med Nemi- och Albano-sjöarne vid våra fötter och
Appenninerna med snötoppar, vidgade sig så gränslöst utåt
Medelhafvets blåa ban, att konturerna af Capri och Ischia
framskymtade. Den, som engång sett denna praktfulla
utsigt, jemför sedan ej många naturunder med den.

Vi tackade klosterbrodren och ville räcka honom
handen till afsked, men härvid retirerade han förskräckt och
gömde båda sina händer bakom ryggen.

— Det är för att undfly „satans list“, hviskade
skrattande vår följeslagare. — Qvinnan och ormen hafva ju
alltid varit i förbund.

Pater Ludovico följde oss dock med faderliga blickar,
när vi lemnade klostergården och lofvade fälla ett godt ord
för oss hos Vår Herre. Och med denna trösterika
förhoppning stego vi åter nedför Monte Cavos vådliga get-spångar,
der vi kanske kade munkens förböner att tacka för att vi
ej bröto nacken af oss.

*



<chapter name="XII. Tivoli. — Villa d'Este. — Adriani villa. — Sirenernas grotta. — Neapel
— Dess omgifningar. — Tiggare. — Ett förfeladt bantåg. —
Amalfi. — Makaronifabrik. — Ett helgons fest. — Sjöresa till
Messina. — Giardini. — Taormina. — Morgonpromenad i
bergen. — Etnas eruption. — Catania. — Syracusa. — Palermo. —
Dess folk. — Kungliga slottet. — Kapucinerkloster. — Monreale.
— Kungsberget. — Afsked från Palermo.">
XII.

Tivoli. — Villa d'Este. — Adriani villa. — Sirenernas grotta. — Neapel
— Dess omgifningar. — Tiggare. — Ett förfeladt bantåg. —
Amalfi. — Makaronifabrik. — Ett helgons fest. — Sjöresa till
Messina. — Giardini. — Taormina. — Morgonpromenad i
bergen. — Etnas eruption. — Catania. — Syracusa. — Palermo. —
Dess folk. — Kungliga slottet. — Kapucinerkloster. — Monreale.
— Kungsberget. — Afsked från Palermo.

*

April 1877.

Tivolis anor gå långt tillbaka till den gråaste forntid och
beboddes af flyktingar från Argos redan före Romulii tid.
Och hvilka stora snillen och verldsbeherrskare hafva ej
här sökt hvilan och nöjet i yppig ro och vaggade af lilla
floden Anio's sång, som, splittrad i flere grenar, hoppar
som en stenget här, utför de grönskande klippornas
afgrunder. Villor och lustslott, som engång förherrligade
dessa trakter, äro längesedan grus, men en senare tid har
derur framdragit spillror så sköna, att konstnärerna ännu
i dem söka förebilder.

Här är naturen tjusande som en idyll, på samma
gång som storartad och förvånande. Grönskan är så frisk
och saftig, luften så ren och blomsterdoftande, vattenfall
brusa på alla håll och kanter och denna sköna, vilda natur
står otämd ännu af menniskohanden — underligt nog i
vårt industriella och spekulativa tidehvarf. Fria och obundna
hoppa både stora och små kaskader („cascades“ och
„cascatelles“) utför branterne, och när solstrålarne leka uti det
uppstänkande vattendammet, skimrar den ena regnbågen
efter den andra öfver nejden, såsom brokiga sidenband till
handtag på en blomsterkorg.

På en skarp bergspets midt emot de tre största fallen
står Sibyllans gamla tempel, ännu temmeligen väl
bibehållet. Obegripligt, att under seklernas framfart ingen af
de otaliga vindstötar, som puffat på detta antika
menniskoverk, störtat ner det utför den lodräta klippan, på hvilken
det synes helt löst fastklibbadt!

I närheten förfriskar man sig på hôtel Sibylle, och
i sin högtidsstämning håller man tillgodo med hvad huset
förmår. Värden på stället räknar bevisligen också på att
servera „poetiserande“ kunder och uppgör matsedeln
derefter. Han tycker, att en och annan kyckling i gryningen
af sin ålder kan „in petto“ förtäras inom helkokta ägg, ty
på så sätt kan man begära betalning för stek och förrätt
förenade. För att blanda bort saken gör han les honneurs
för omgifningarne och utpekar med fingret ställena, der
Mæcenas, Catullus, Horatius m. fl. haft villor. Han är
medveten af sin värdighet att ha till grannar dessa stora
skuggor.

Från renaissancens tidehvarf qvarstår en
klosterbyggnad och den underbart sköna Villa d'Este, omgifven af
cypresser, som påstodos vara de högsta i verlden.

På små, fromma, försigtiga åsnor letade vi oss i
zig-zag mellan stenrös och knöliga trädrötter ner till
Sirenernas grotta, som naturen af en fantastisk nyck borrat
djupt i bergens innandöme. Hit instörta kaskader med ett
bedöfvande dån, (det var väl sirensången!), snurra omkring
några hvarf, skumma som snömos — och försvinna på ett
absolut oförklarligt sätt. Omöjligt att komma underfund
med, hvart allt detta vatten har sitt utlopp!

På återfärd från Tivoli passeras kejsar Adriani villa
på en höjd med utsigt öfver Roms hundrade kyrkor och
kupoler. Den lärde och bevandrade kejsaren — förebild
för all verldens turister — förvarade här sina skatter,
samlade på resorna genom hela den på hans tid kända
verlden. Han lät här efterbilda åt sig Athens Academia
och Prythaneum, Serapistemplet i Egypten, Korinths teater,
Pyramiderna i Giseh och hela Thempe dalen.

Och hvad äro nu alla dessa underverk? Stenrös och
halfbågar, kapitäler och kolonnstumpar, genom hvilka solen
lyser lika glad, som i den store kejsarens dagar, och ler
öfver vanskligheten af menniskoverk! Äfven i den
tusenåriga olivskogen omkring villan sjunga foglarne samma
sånger, som kejsaren lyssnade till, när han här för en stund
afkastade regeringsbördan.

Liksom för att „nyktra till“ och återfå
hvardagsintryck mötes man vid återkomsten till sjelfva staden Tivoli
af lazzaroner uti alla storlekar, qvinnor i pittoreska
drägter och ofantliga svärmar af de komplettaste trashankar,
gapande i solskenet och sladdrande som skator, emellan
apelsinshögar, macaronistånd och fragmenter af
marmorstatyer, gamla sarkofager o. d. Med vana kännareblickar
urskilja de genast främlingen, slå ner öfver honom som
Egyptens gräshoppor, sträcka tjutande mot honom händerna,
stå på hufvudet, slå kullerbyttor och utbjuda med en
enträgenhet, som gör honom ursinnig, allt möjligt skräp,
framplockadt ur deras antika grushögar, tills han med fingrarne
i öronen och alldeles utom sig slår med paraply och
parasoll ut i skocken, likgiltig hvar det träffar.

Solen blir dag från dag mera brännande, och vi draga
allt mer mot söder. Numera är vägen till Neapel öfver de
Pontinska träsken helt hastigt öfverfaren med bantåg och
ej mera farlig att passera, såsom fordom, då man riskerade
att aldrig mera vakna, ifall man lätt förleda sig att falla
i sömn, när vagnen rullade fram genom dessa slätter, der
förpestade ångor underhålla en evig malaria. Herdafolket,
som lefver här, har utseende af blekgula förtorkade
hamnar. Miljonären furst Torlonia har dock i senare tider
nergräfvit ofantliga summor under försök att upptorka,
odla och göra beboeliga dessa af gammalt skydda
sumpmarker, och hans ansträngningar torde ha krönts med den
framgång, att de mångdubblat hans skatter, och att hans
landsmän nu njuta af renare luft och bättre helsa här.

*

„Se Neapel och sedan dö!“ har varit och är en
svärmisk suckan, som kommer af en liten humbug. Det
italienska: „veder Napoli e poi mori“ betydde ursprungligen:
att skåda först Neapel och sedan byn Mori, — som ligger
nära till.

Strofens elegiska karaktär förändras totalt när „mori“
skrifves med stor bokstaf.

Nu har jag sett detta Neapel, — städernas Venus,
stigande ur hafvets skum — men erkänner min nordiskt
tarfliga uppfattning. Stockholms inlopp en klar junimorgon,
när Mälarsträndernas unga grönska aftecknar sig i
spegellugna vikar, sqvalpande kring förtjusande villor, Djurgården
med sina gamla ekar, Hasselbacken och Mosebacke, erbjuda
taflor, hvilka nära på ge öga och sinne samma svärmiska
njutning. Men ett tillskott af dylik skänker, det medges,
söderns vegetation. Orange- och citronlunder med
„guldäpplen“, magnolier, lager-, myrten-, camellieträn, rosor,
rhododendron, nerier, aloë och kaktus — allt det der gör
sin lilla effekt, det må erkännas, och Vesuvius med sin
rökpelare försvarar äfven sin plats mellan alla de små
städerna Portici, Recina, Torre del Grecco, Torre del
Annunciata, Castellamare och mindre byar, hvar af Neapels golf
är kantad ända till Sorrento klippans yttersta udde
gentemot Capri. På Neapels andra sida råda mera de
historiska, antika synpunkterna, börjandes från Pausilippo och
fortsatta till spetsen Cap Misene, fordom ankarplats för
Roms flottor.

Nog blir man af allt detta hardt när försatt i sjunde
himlen, men en god vaccin emot beundringsfebern äro —
tiggarskarorna ! —

Himmel! Elände! Hvem har inom sig nog iskällare
för att ej upphettas till raseri af dessa gamla, unga, barn,
friska, sjuka, lytta, lama, skriande, haltande, krälande
trasvargar, som med en ihärdighet utan försyn än utsträcka
händerna till tiggeri, än påtruga en sina tjenster, som
ciceroner, formän, åsneförare, fruktmånglare, blomsterflickor,
antiqvitetsförsäljare o. s. v.

Den oerfarne, som en sekund lånar örat åt dessa
jeremiader eller kastar ut slantar, — är förlorad. Han har
hela lazzaronisvärmen i hack och häl efter sig, och flyr
han in i ett hus, en butik eller dylikt, återfinner han sina
plågoandar väntande på gatan, han må ha dröjt borta huru
länge som helst. De miljoner engelsmän, som strömma
genom Neapel, ha ännu hittills icke förmått här i
lazzaronernas sinne infiltrera sin grundsats „tid är pengar“.

Och dock, med sina olidliga fel — håglöshet, lättja,
osnygghet, okunnighet, brist på all skymt af stolthet och
sjelfkänsla — äro dessa söderns svartögda barn ett
gladlynt, vänligt, intelligent, godmodigt folk, meddelsamma och
öppenhjertiga öfver all beskrifning och särdeles känsliga
för ett hjertligt tilltal och ett humant bemötande. Huru
skulle ej en folkbildning med skolor, utan prester och
munkar, kunna omgestalta dessa varmblodiga naturer med
glödande fantasi och medfödt skönhetssinne! —

När skall odlingen göra hvad göras kan af dem och
den jord de trampa, hvilken sistnämnda, så att säga, bär
frukt i tre étager: i jordvåningen sädessorter af alla slag
att skördas årligen par tre gånger; i bel-étagen de tusende
praktfulla arterna af blomster ock de glödande drufklasarna,
hängande på lätta festoner, mellan fruktträn af alla slag,
oliver, citron och oranger, mullbärsträd och andra
stammar, hvilkas topp i öfversta våningen lyser af gyllne
frukter mellan mörka bladkronor. Medelhafvet sticker här
och der små vattrade ljusblåa flikar in mellan kustens
fantastiska klippblock, mot hvilka än skummet yr upp, än en
spegellugn bassin sqvalpar och stelnad lava lemnar ej
sällan spår af sin förstörande framfart vid Neapels stränder.

Ifrån vår engelska pension invid den nya, ståtliga
Corso Vittorio Emanuele ha vi utsigt både öfver Chiaia,
Via Nazionale, Castel del Novo, Camaldoli klostret högt på
sin bergsspets och hela staden i sin vida utsträckning; och
vi sitta i fönstret, när hettan blir oss för stark midt på
dagen, eller när tröttheten förlamar oss. Deremellan svärma
vi omkring och gjorde i går i vagn en „giretto“. Från
Pausilippos odödligt besjungna klippa, der fordom Virgilii
lyra klingade, togo vi vägen till Puzzoli med Sibyllans grotta,
till Lacus Avernus, der ingången till underjorden, till
Plutos rike, sades belägen, till Baiæ, der Roms beau monde
tillbringade badsejouren och till stället der Agrippina
omkom i vågorna, dit hon simmande tog sin tillflygt för att
undgå de af Nero lejda mördarne, — under det denne
ömme son, — en förryckt artist med kejsarkrona och
envåldsmakt, — roade sig borta vid Neros bad, hvars ruiner
än skönjas. Vi stannade vid den yttersta udden Cap
Misene och blefvo ense om, att hvarken penna, pensel,
fotografi eller något som helst målande verktyg är mäktigt att
ge en trogen bild af den vy vi här hade för ögonen.

Följande dag togo vi golfens högra strand i
betraktande; rullade, mest på lava chausséer, genom Portici,
besågo Herculanum och alla de små städerna, som kanta 
golfen ända ut till Cap d'Orlando midt emot Capri. Och vi
kastade derunder vördnadsfulla blickar upp till Hans Höghet
Vesuvius med hotfullt utseende och tänd cigarr i munnen.
I Sorrento dröjde vi några dagar i ett ståtligt hotell, under
hvars breda terrass, utskjuten på ett klippblock,
Medelhafvets vågor svalla och sjunga, så man kunde inbilla sig stå
på ett skeppsdäck. Man kan förtrollas några dagar —
kanske veckor — af en sådan bostad, men i längden —
nej! här blef det mig för vildt och melankoliskt! I
synnerhet när bergens skuggor i qvällen omgifva en som långa
spöken, och månen häller sitt smälta silfver öfver haf
och jord.

Då är det gladare i Castellamare, som jernvägen
förenar med den öfriga verlden och som ligger och speglar
sig i golfen, bilden af ett litet Eden med terrasser, den
ena öfver den andra, alltid med nya vyer, och med Capris,
Ischias, Procidas och Pausilippos klippor på andra sidan
hafsviken rakt öfver.

Alldeles i närheten af Castellamare ligger Pompej,
som genom gräfningar i vårt sekel befriat sig till hälften
från askan, hvilken jordbäfningen 70 år efter Kristi födelse
sållade glödhet öfver den olyckliga staden och de
innevånare, som ej hunno rädda sig. Nu ha flere af dem efter
2000 år kommit i dagen igen i de ohyggliga ställningar,
som dödsångesten förlänat dem. Somliga föllo genast till
stoft när de vidrördes af spaden, andra hafva genom ett
sinnrikt sätt att gå tillväga kunnat af fornforskarne
bevaras till formen. De ligga nu i Neapels och Pompejs
muséer förstenade inom glasvitriner. Gubben med guldmynten
sållade omkring sig och handen krampaktigt knuten kring
sin penningpung ser ohygglig ut. Men rörande deremot
var flickan sittande bredvid sin sykorg. Knytnål,
garnhärfvor, trådnystan, allt finns i behåll. Döden måtte ha
varit ögonblicklig! — Stackars lilla arbeterska! När du
började ditt anspråkslösa värf, trodde du väl ej, att det
skulle befinnas halffärdigt ännu efter 2000 år! Detsamma
gäller om den, som höll på att i en ugn inlägga till
gräddning brödkakorna, som der äro återfunna — förstenade.

Vi ville se Neapels folkteater Carlino teatern, der
vi ju visserligen ej förstodo ett dugg af prestationerna på
ortens dialekt, men icke tror jag detta nojs hade roat oss
heller, äfven om vi förstått meningen deri.

Detta teaterbesök gjorde oss emellertid en opåräknad
förtret. — Vår bedräglige värdshusvärd hade falskeligen
narrat oss med bantågets afgång för att qvarhålla oss.
När vi kommo till stationen . . . . piiiip . . . . der for det af!
Consternation och hämderop! Den gemene värdshusvärden
skulle ej få se oss återkomma, detta voro vi ense om, men
stationshuset låg långt utom staden och vår hyrvagn hade
återvändt dit. Mörkret inbröt. Naturligtvis erbjödo sig
en skock brunsvarta trashankar att ta våra saker och
föra oss till ett „utmärkt“ nattherberge. Hvad skulle man
göra? Vi följde dem. Men vi voro vid framkomsten dit
nästan vissa om, att här var en röfvarekula. Några
svartögda bestar till lazzaroner och en horribel hexa förde oss
i ett rum, som såg allt annat än trefligt ut och saknade
till och med lås för dörrarne.

Med lugn värdighet inqvarterade vi oss här,
afskedade vårt såkallade värdsfolk och barrikaderade derefter
dörren med våra koffertar staplade på hvarandra. Jag
satte mig bredvid med min pennknif i handen — vårt enda
försvarsvapen — fullt besluten att sticka bettet i ögonen
på den första, som skulle visa misstänklig lust att emot
vår vilja sällskapa med oss. — Att vår supé torkade in
och vår natt blef utan drömmar, — emedan vi ej tillslöto
ögonen — var naturligt.

Klockan 5 följande morgon trädde vi dock ut ur
herberget med samma stolta humör, som vi trädde in 
föregående qväll. Och vi antogo, att det var vårt „martialiska
utseende“, som imponerade på lazzaronerna, ty de läto oss
passera utan att ens preja oss öfvermåttan och instufvade
oss på bantåget med stor beredvillighet. Dels per jernväg,
dels i vagn nådde vi öfver bergens vilda stigar Amalfi,
den besynnerligaste af alla småstäder, som egentligen borde
bebos af foglar, ödlor eller ekorrar, ty gatorna bestå af
trappsteg brant inhuggna i klippväggarne, och
boningshusen, af säregen fason, hänga fastsmetade mot bakgrunden
af sten, — icke olikt stora fågelburar. Men hvilken utsigt!
— Jag tror Salernoviken är ännu blåare, ännu
genomskinligare, ännu solbelystare än Neapels golf, och hela kusten
kantas af en präktig chaussée, ofta hvilande på murade
gallerier, som förbinda klippblocken sinsemellan. Ett par
hundra meter under den rullande vagnen brusar hafvet i
otämjeligt raseri, och allt efter litet rastar man i någon
liten stad med namnen: Altrani, Minori, Maiori, alla med
utseende af att vara uppklistrade som ett sorts dekorationer
mot bergskanterna. När man anländer till Salerno, har
man gjort en angenäm promenad och, dess bättre, alls icke
tröttsam. Förty man får här goda kalescher och goda
hästar.

Besök i en makaronifabrik på vägen, (som har att
framvisa många sådana), roade oss af hjertans grund.
Tillredningen af denna lazzaronimat — som vi ju också känna
— var renligare än vi kunde hoppas, efter att ha gjort
bekantskap med italiensk snygghet. Degens beståndsdelar
äro endast mannagryn, hvetemjöl och vatten, men
knådningen deraf föreföll ytterst löjlig. Ur väggen af
fabrikssalen utskjuter en vidlyftig, platt marmorskifva; 
makaronismeten utrullas derpå och så bearbetas den, förmedelst en
lång träbult uppå keder, nerhängande från taket med
horizontelt läge, och fallande tungt på degen. För att nu få
klubban i rörelse placeras två, tre groflemmade lazzaroner
på det långa, tjocka skaftet, som går ända till andra väggen,
ock på detsamma hoppa de, sittande, upp och ner. Som
man förstår, är detta ett sätt att „fatiguera“ degen; men
nog måste lazzaronerna vid denna manöver äfven fatiguera
sitt eget jag — åtminstone vissa delar deraf. Länge
tycktes leken ej kunna fortsättas af samma personer. De,
som kände sig tillbörligt mörbultade, cederade sin plats åt
nya knådare och dessa aflöstes i sin tur, tills degen var
färdig, då den infördes i en trattformig kran, som
kringvreds och svarfvade makronerna till tjocka eller fina, allt
efter behag. Under apparaten satt en figur med en
jättesolfjäder i hand och fläktade svalka åt degmassan, som
annars upphettas för mycket af den svängande rörelsen.
De långa makaronituberna få ej torka förr än de uthängas
i solskenet på stickor, såsom man vid ljusstöpning förfar
hos oss med vekarne, doppade i talgen.

Öfverallt i hela södra Italien ser man dessa långa
makaronitrådar svaja i vinden från sina ställningar.

De mest intresserade blickar egnades hela detta
arbete af en sysslolös åskådarekrets, bland hvilka funnos
sköna, verkligt klassiska typer, men andra liknade torra
skorpor, brända i ugnen. — Ögon, stora och kolsvarta,
glödde öfverallt omkring oss, och ett och annat par af
dessa hade jag ej velat möta ensam i en skog. Råheten,
okunnigheten, vidskepelsen och lättjan äro förfärliga hos
södra Italiens eldiga folk, af naturen väl utrustadt, men
seklers förtryck, prestvälde och usla regenters exploitering
af både land och menniskokrafter har bragt allt i en djup
förlamning. I Castellamaretrakten blefvo vi vittnen till ett
helgons glorifikation.

En stor docka i blå kolt, med mycket silfverglitter
och blommor, kankades omkring på en bår med tronhimmel
öfver; så kom en kardinal som också gick under
tronhimmel, rökt både framifrån och bakifrån af hvitklädda 
korgossar med svängande rökelsekar, ock derefter följde en
hel armé af prester, munkar, fromma bröder i befängda
kostymer. Skriande och larmande rullade en hel ström af
menniskor i deras fotspår, men att öfverrösta de messande
prelaterna mäktade folket icke. Kusken, som körde oss,
såg ofantligt uppbyggd och andäktig ut ock på vår fråga,
hvilka underverk det blåa helgonet hade gjort, blef svaret,
att kan hade hejdat en af Vesuvii lavaströmmar, på väg
att uppsluka vår körsvens födelsestad Torre del
Annunciata. Så snart presterna uppställt il Santissimo vid
stadsporten, stannade lavaströmmen, vek af åt ett annat håll
och rann ner öfver en ogudaktig by, som på länge ej
betalt någonting till kyrkan.

Skada att helgonen ej taga sig det bittersta an de
arma husdjurens sak ock rikta några lavaströmmar på
deras värste plågare, — ty här är det upprörande ibland
att se, huru de misshandlas. Hela dussinet stora karlar
åka understundom efter en enda liten åsna full af skafsår;
eller framsläpar det arma djuret lass nära på höga som
berg, hvarunder det är så väl begrafvet, att man blott ser
de fyra små benen, som ge lasset utseende att röra sig
sjelf på fyra pinnar. Anspannet ser ej mindre löjligt ut
af en häst eller mula, en oxe — äfven en ko — och en
åsna, — alla af så olika storlekar att jag ej begriper huru
de kunna operera tillsammans.

*

En strålande majafton gungade vi på ångaren
l'Elettrico förbi Capri ock skådade från däck solens nedgång
ock genast derpå fullmånens framträdande. Ett gyllene
klot hade rullat ner i glänsande prakt ock ett silfverklot
rullat uppför horizonten i det förras ställe — och allt detta
gick så fort som ett trolleri.

Vi styrde kosan neråt sagornas hemland, Circes och
Calypsos ö, det blomstrande Sicilien.

Himmel och haf voro lika blåa och genomskinliga; på
den förstnämnda gled fullmånen och göt sitt lätt dallrande
ljus öfver vår färd; på det senare gjorde skeppets köl en
bred strimma i dess spegelglas. Ett gnistrande sken for
deröfver, och vattnet fick schatteringar från mörkaste
indigoblått till ljusaste azur. Den, som sett en natt på
Medelhafvet i fullkomligt lugn, glömmer den icke!

Mot morgonen passerades Lipariska ögruppen och vi
helsade den utslocknade vulkanen Stromboli, med sin
enstaka kägla uppstigande ur hafvet. Derpå följes Calabriens
vilda, bergiga kuster en god stund, och det kan löna
mödan att hålla sig vaken för att se, huru snötopparne först
färgas från blekrödt till purpur af morgonrodnaden och
sedan starkt förgyllas af de frambrytande solstrålarne.
Men plötsligt skymtar åt andra sidan mot himlaranden en
molnomhöljd bergstopp äfven: — det är jätten Etna i
snöhvit pels och väldig rökplym, som beherrskar hela östra
kusten af Sicilien. Vi gunga in i Messinasundet, med
sagans minnen och sagolik skönhet, der Odysséens hjelte
förtrollades af sirenernas sånger. Nittonde seklets ångpipor
och propeller öfverrösta nu de trollska melodierna, och
trotsande trankilt Scyllas och Charybdis farliga hvirflar,
står ångbåtspassageraren med sin nattsäck i hand och tar
i ögnasigte sundets oförlikneliga skönhet — lika ung, frisk
och strålande än i dag, som då Ulysses („på vift“ med sina
grekiska äfventyrare), roade sig här i tio år och lät sin
tålmodiga Penelope sitta och vänta och väfva derhemma.

Vårt skepp nalkas kusten, orangedoft slår emot oss,
vi kasta ankar. — Men, hvilket oväsende, milde himmel!
Svartbruna, ursinnigt skrikande och gestikulerande roddare
slunga flocktals mot skeppet sina båtar, klättra upp för
dess sidor och kasta sig som glupska krokodiler öfver den
resandes bagage, för att hala ner det i sina båtar. Det
fordras mod och kallblodighet att reda sig med dessa
opåkallade tjensteandar, och sedan bataljen dem emellan om
besittningen af ens person och saker är förbi, och den
omtvistade och uppskakade passageraren är rodd i land, må
han ej vänta lugn ännu, innan han sitter i jernvägskupén,
behörigen inläst, och kapabel att skänka en blick af stilla
förakt åt de larmande bestarne, som ej släppa sitt rof,
innan de löpa fara att krossas af det afgående tåget.

Jernvägen följer tätt hafsstranden från Messina —
en stad utan stort intresse — ända ner till Syracusa, och
under denna färd förloras Etna aldrig ur sigte.

Det var här, i bugten vid stationen Giardini,
Garibaldi inskeppade sina friskaror 1860 och öfverförde dem
först till Calabrien, sedan högre uppåt, tills han nådde sitt
mål och på spillrorna af murkna troner, och sjelfva den
verldsliga påfvestolen, upprättade ett fritt och förenadt
Italien. —

Hjeltens gränslösa och alltuppoffrande kärlek till det
skönaste af alla fosterland har skänkt moderna bragders
sagoglans åt dessa kuster, som redan trampades af Homerii
hjeltar, och ha uppeldat inbillningen under tusende och
åter tusende år.

Den öfver all beskrifning poetiska naturen står i
förening med legenden, för att ge stämning åt sinnet, och
ingen kan uppstiga på bergspetsen der Taormina ligger,
utan att känna sin beundran stegrad till en rörd hänförelse,
som framlockar tårar i ögonen.

Taormina vid Etnas fot är en så urgammal stad, att
dess anor gå ända långt bakom Roms grundläggning, och
orten har ruiner från den tid grekerna koloniserade Sicilien.
En gammal akropol, som seklerna grusat, en herrlig grekisk
teater (icke en cirkus, ty de fint bildade grekerna förstodo
sig på Thalias dyrkan), hvaraf ganska välbehållna ruiner
stå qvar, tala om fornlemningar af vida äldre datum, än
någon af de många, som finnas qvar i Rom — och
Neapelstrakten till och med. Alla det sköna Taorminas
minnesmärken betäcka, omslingrade af murgrön och tusende arter
blommande lianer, den stelt ur hafvet uppstigande
bergsklacken, der den lilla stadens några enkla hus nu resa
sig. Medelhafvets strandlösa yta blänker dernere åt söder,
Calabriens kust och Messinasundet skymta åt öster, och vid
stadens fot blommar Alcantaras dal i fullkomligt tropisk
växtprakt. Etnas snötopp aftecknas mot horizonten med
sin rörliga molnslöja — vanligen det enda som skuggar
himlens etheriska högblåa hvalf.

Vår bostad i Taormina står för mitt minne som en
ren idyll. Hotellet var litet och anspråkslöst, nyss öppnadt
för resande af ett vackert ungt par som hade hvarken
portier, kypare eller uppasserskor. Hustrun och mannen
serverade sjelfva sina gäster gladt och vänligt, och vi voro
de enda dylika under vår vistelse här.

Också fingo vi styra och ställa såsom det behagade
oss, bestämma måltidstimmarne, ordinera maten och göra
upp räkningen sjelfva. Det var nog en fin uträkning af
vårt unga världsfolk, som icke blefvo lidande på att de
litade på våra sympathiska känslor för dem.

På hotellets platta tak sutto vi, när natten inbröt, och
drucko som nektar en luft af renaste balsamångor, kanske
blandad med en och annan hetare fläkt från Afrika. Nere
i dalen vid våra fötter sökte vi göra bekantskap med en
ännu för oss okänd flora: Mimosa med små, gula, doftande
blomsterbollar, accasier och glyciner med långa, graciösa
knippen, än hvita än gredelina, än blå, vaggande för
vinden, röda och hvita magnolier och daturan med sina
herrliga snöhvita blomklockor (öfver ett qvarter i storlek),
som vi här sågo första gången, men hvilken praktfulla
buskväxt vi sedan sett så vanlig i Afrika.

För att invagga sinnet i fullkomlig förtrollning, stod
öfver våra hufvuden en fullmåne, som spridde omkring
nejden ljus dager — men en sagodager! — Sofva kunde
vi nästan ej alls — och huru skulle detta också varit
möjligt, när näktergalarne sjöngo åt alla håll och kanter,
när månstrålarne lekte sin silfverglittrande lek öfver hafvet,
öfver de gamla ruinerna, öfver blommorna, som utsände
berusande vällukter, der orangedoften tog öfverhand!
Dessutom skulle man vara kl. 5 om morgonen vid den gamla
teaterruinen för att se, först huru morgonrodnaden målade
Calabriens snöberg, och sedan huru solen rullade fram —
med hastigheten nästan af ett väl kastadt klot i dessa
klimat. Innan hettan gjorde sig kännbar, företogo vi en
vandring till bergstoppen, krönt af kastellruinerna, och en
älsklig liten herdegosse — som icke alls påtrugade oss sin
tjenst — blef vår ledsagare. Gossen hade gått i skola och
talade derföre en bildad italienska, som vi hade lättare att
förstå än dialekterna. Under det vi klättrade omkring och
trampade esomoftast på riktiga mattor väfda af liseron
(menniskolif) i alla möjliga färger, på lejongap, narcissor,
amaryllis och en oändlig mångfald af större och mindre
blomster (som vi här odla i krukor), berättade vår lille
ledsagare lifligt och målande om Etnas storartade eruption
föregående år. Marken, sade han, gungade under
menniskornas fötter som ett skepp på vågorna i par dagars tid,
och fyra breda, gnistrande lavaströmmar bröto på engång
fram ur Etnas kokande kägla, som underhöll ett fortsatt
fyrverkeri genom uppslungade, glödröda stenar. Dessa
lavaströmmar togo alla olika riktningar, och man kan tänka
sig fasan hos de bebyggare, hvilkas nejder hotades af
undergång. — Den lilla byn Moïa berördes nästan redan
af den långsamt, långsamt nerrullande eldströmmen — alla
innevånare voro naturligtvis flydda — men deras ångest
förvandlades i jubel, när lavaströmmen plötsligt gjorde
halt, motad af en obetydlig backe, vek tvärt af åt annat
håll och störtade sist ner i hafvet med ett buller, som om
verlden remnat i alla fogningar. Taormina-boarna hade
undgått allt hot på sin bergsklack, omgifven af dalens
gröna löpgrafvar; de kunde alltså med någorlunda sans
betrakta det öfverväldigande skådespelet, skönast under
nattens mörker och ojemförligt med någonting annat, sade
den lille herden, som ännu var helt blek af bara minnet.

Vägen emellan Taormina och Catania är på flere
ställen under långa sträckor sprängd mellan stelnad lava,
hvilkens lösbrutna, kringspridda stycken af besynnerlig
dyster färg gifva trakten ett vildt utseende. Det är här
den grekiska sagan förlade cyklopernas hålor. Nära
Catania stå ut i hafvet ett par alldeles besynnerligt formade
klippblock, som tyckas vara ditslungade. Det var just
dessa, — enligt traditionen här, — som cyklopen
Polyphem i blindt raseri måttade åt Ulysses' skepp, när den
skälmen flydde med sina greker, efter att hafva stuckit ögat
ur deras värd, som spekulerade på att äta upp sina objudna
gäster. O, huru dessa gamla sagor, (berättade i
„Fruntimmers handbok“), hade roat mig i min barndom! Och ödet
skulle förunna mig att engång få se med egna ögon
skådebanan för de homeriska hjeltarnes bedrifter efter Trojas
förstöring!

Den moderna staden Catania var ingenting särdeles,
men i dess närhet låg badorten Aci Reale, med blomster
och trädgårdar, som fröjda ögat i dubbelt mått, sedan man
öfverfarit den vilda ödsliga kustvägen, kantad af svartnade
lavablock.

Den sydligaste punkten för vår färd uppnådde vi
samma dag — Syracusa. För några tusen år sedan, en
verldsstad att förliknas vid Paris och London, är det nu
en syd-italiensk köping med antika grushögar spridda kring
ett stort omfång — och med myriader små svarta, 
hoppande insekter, concentrerande sig på ens egen person!
Jemnade med jorden äro här stolta palatser, tempel,
amfiteatrar, thermer o. d., hvarpå miljoner slafvar arbetat på
despoters befallning. Bland desse sistnämnde ha
Dyonysierne, far och son, qvarlemnat ett föga „folkeligt“ minne.
Dionysios' öra kallas än i dag en besynnerlig bergshåla,
inhuggen genom klippan nästan i form af ett S. Derinom
är genljudet till den grad intensivt, att ett sakta uttaladt
ord på grottans nedersta botten återskallar ofvanför
densamma och vid ingången i flere repriser. När tyrannen
lutade örat hitåt, kunde han få del af hvarje hviskande
förtroende, som de här inneslutna fångarne gåfvo hvarann.
Den hemliga polisen är alltså ingen modern institution; den
har fastmer blifvit idkad med större konstnärlighet hos
de gamle!

*

Inloppet till Palermo — dit vi hamnade en
midnattsstund i början af maj — gör Siciliens hufvudstad förtjent
af sitt binamn „la felice“. Halfcirkelformigt bygd på
slätten Conca d'oro (guldmusslan) har staden ett skyddande
ryggstöd mot skarpa vindar från östan och nordan genom
höga berg, som aftecknas skarpt mot en nästan alltid blå
himmel. Ett utsprång bildar det sällsynt sköna och
måleriska Monte Pellegrino, helsande dem som nalkas staden
från hafssidan. När vi i klaraste månsken stego i båtar
och fördes mot Marinan, slog redan på afstånd en alldeles
berusande stark doft af orangeblommor emot oss, och vid
hvart årslag dröp det såsom smält silfver från bladen.
Hafvets fosforescence var underbart skön i det mystiska
midnattsljuset, och vi gjorde oss ingen brådska att uppsöka
nattläger och gå till hvila. Det låg en sådan tjusning i
denna sydlänska, af blomdoft mättade atmosfer, de ljumma,
rena vindarne från hafssidan hade ett så smekande behag,
att vi företogo en promenad i vagn, sedan vi landat,
omgifna af våra koffertar och nattsäckar, som spädde några
droppar prosa i all denna poesi.

Palermo har bredare, rakare gator än jag sett i
någon annan af Italiens städer, der medeltidsprägeln så ofta
står outplånad. Icke så med Palermo, och detta behagar
för omvexlingens skull. Här vågar man äfven stanna och
se sig omkring, utan att bestormas af tiggarskaror, ty,
mindre besökt af turister än Italien, har det aflägsnare
Sicilien ej ännu sett uppblomstra tiggeri-sporten i all sin
fullkomlighet. Palermitanernes sätt mot främlingar är
deremot sällsynt värdigt och tillmötesgående, och under våra
långa promenader i staden och dess omgifningar hände oss
flere gånger att få de artigaste upplysningar, att bli
ledsagade af kustoder, af trädgårdsmästare och uppsyningsmän
i slott, parker och trädgårdar, der de, vid afskedet, räckte
oss magnifika buketter, för hvilka, lika litet som för
besväret att föra oss omkring, emottogs kontant ersättning.
En främling, som står tveksam om sin väg, föres med
vänlighet till det mål han uppger, och palermitanerne göra
gerna „les honneurs“ i sin stad med otvungen förbindlighet.
Sjelfva solhettan — ehuru afrikansk under
middagstimmarne — bränner ej upp en, ty luften är uppblandad af
svalkande hafsvindar.

Man vandrar här bokstafligen „på rosor“ och jag vet
mig aldrig ha sett en så oerhörd och praktfull rikedom på
dessa Floras älsklingsbarn. I de doftande häckar,
berceauer och hviloplatser, som skuggas af hela rosen-skogar,
lär man sig fatta behaget af „dolce far niente“.

Det unga konungariket Italiens monark är i embarras
de richesse hvad palatser vidkommer, ty han disponerar
nu ensam alla de vackra slott, hvarur de stackars
småfurstarne nyligen blifvit fördrifne. Kungliga palatset i
Palermo med sina herrliga trädgårdar står öde och tomt, 
såsom många andra arkitektoniska juveler i Italien. Ej
bättre här än i Neapel kunde de fördrifne Bourbonerna
försvara sin sköna arfslott, med de arabiska kolonnaderna
och spetsbågarne, med alla väggarne beklädda af mosaik
på guldbotten. För ett sekel tillbaka hvimlade dessa salar
af helt annat lif, ty Marie Antoinettes sköna syster,
drottning Caroline, glömde gerna här då och då etikettens
tvång, lustvandrande under de dunkla alléerna „i rosens
doft“. Legenden berättar, att den svenske riddersmannen
Gustaf Mauritz Armfelt äfven engång vandrat här lycklig
vid hennes sida.

Men det nittonde seklet har haft andra taflor att
framvisa från samma kungaborg. Der, på dess förnämsta
balkong vänd mot torget, stod 1860 en ensam man i röd
skjorta och förkunnade Italiens befrielse för en nedanföre
samlad, jublande folkmassa, hvilken från sekel till sekel
burit tunga slafbojor och nu sågo dessa brytas af mannen
i röda skjortan. Det rum Garibaldi som diktator bebodde
i Palermos kungliga slott står orördt, sådant hjelten
begagnade det, innan han lemnade det pånyttfödda Italiens
spira ifrån sig, för att återgå till privatlifvets enkelhet.
Det finnes ej i det unga konungariket en enda bebodd fläck,
hvilken ej uppkallat torg, promenader, gator, trädgårdar,
sqvärer, efter det triumvirat, som historien inregistrerat
under namnen Garibaldi, Victor Emanuel och Cavour.

Domkyrkan, helgad åt Palermos skyddspatronessa den
heliga Rosalia, hvars fest är stadens förnämsta högtid, är
ett skönt och märkvärdigt minnesmärke från sarascenernes
tid — en moské, omgestaltad till kristet tempel, kyrka
kan man knappt kalla det. Äfven Martorana-kyrkan är
ett praktverk af orientalisk härkomst, hvarom vittnesbörden
stå skrifna med arabiska inskrifter i mosaiken på väggar,
golf och pelarrader.

Till de religiösa kuriositeterna må äfven räknas ett
kapucinerkloster, der i dag som är, ännu de döda begrafvas
på ett mera egendomligt sätt. I de underjordiska hvalfvens
trassliga korridorer ock gångar faller ett gråblekt sken,
som hör hvarken natten eller dagen till. Och väggarnes
beklädnad består af — skeletter, uppspikade sida vid sida
och klädda i alla möjliga brokiga kostymer. Barn och
fruntimmer buro till och med siden och florsklädningar,
uppfästade både med blommor och bandrosetter. Herrarne
stodo i svarta frackar och hvita halsdukar och för att
känna igen dessa grinande benrangel, som ibland få visiter
af slägt och vänner, ha deras fotografibilder — sådana de
sågo ut i lifstiden — blifvit fästade öfver bröstet på dem,
nästan såsom ett ohyggligt skämt. På golfven i dessa
grafhvalf och korridorer eller katakomber stodo äfven långa
lådor med lock och sidor af glas, så att man kunde se de
elegant klädda mumierna innanför. En munk ledsagade
oss genom denna dödens labyrinth, och vi frågade honom,
hvarför en af dessa glassarkofager stod tom med öppet
lock. Svaret blef, att den väntade på sin innevånarinna,
„som ännu ej var färdig“. Proceduren, nemligen, med de
döda är följande: — kropparne upphängas så snart anden
flytt, i ett på ett särskildt sätt ventileradt rum, der de
spännas ut på rep att torka och blifva inom en viss tid
petrifikater, som sedermera trotsa all förvandling. Derefter
iklädas de bal- eller andra eleganta drägter och förvaras
ettdera i glaslådorna eller upphängda mot väggarne. Den
toma kistan, som väckte vår nyfikenhet, var bestämd åt
en äldre fru, men som hon var mycket fet, behöfde hon
så lång tid att torka, att hon ännu ej kunde nerläggas i
den väntande glaslådan. En omsorg af kärleksfulla
anförvandter!

Palermo är ej den enda italienska stad, som har att
uppvisa detta raffinerade sätt att hedra de döda och
bevara deras stoft. Rom har ett kapucinerkloster, der de
hänsofne munkarnes benknotor äfven användts till
rumdekorationer. Hufvudskålar, arm- och benknotor, refben,
fingrar och tår — allt har blifvit talangfullt hopfogadt
till stuckaturarbete och friser öfver tak och väggar, till
bönstolar, ljuskronor, kandelabrar, tafvelramar o. s. v. —
Alltsammans vittnande om förvånande smak och
fantasirikedom!

Lustslottet Monreale är ett af de skönaste jag sett.
Vägen hit går slingrande uppför det såkallade Kungsberget,
hvarest en hel stad med 16,000 innevånare uppvuxit kring
en gammal kathedral, biskopssäte redan i tolfte seklet.
Genom en praktfull portal inträder man i denna sällsamma
kyrka med granitpelare och spetsbågar, hvälfda i
fullkomligt mohrisk styl, ehuru mosaïkerna på väggarne framställa
blott kristna motiver — sammanhängande scener ur gamla
testamentet — och slutande med Frälsarens ankomst. Det
gamla Benediktinerklostret här invid har 216 pelare,
hvarenda en af egen form och ornamentering. Arkaderna kring
klostergården äro af fulländad skönhet — ett motstycke
till Alhambras Lejongård och Alcazars luftiga spetsbågar
och pelarrader. Öfver det hela ligger österländskt
skimmer, och utsigten från Monreales höjder är i full harmoni
med hela detta sceneri. — Hafvet glittrar strandlöst åt
ena sidan, Etnas snötopp skymtar åt den andra i ett
oändligt fjerran, och nere i „guldsnäckans“ dal faller solens
varma sken öfver tropiska frukter, trän och blommor.

Hvem må undra öfver att främlingen med en
saknadens suck lägger ut från stranden af Palermo „la felice“,
hvars ljufva afskedshelsning full af orangedoft följer honom
långt ut på böljan.

*



XIII.

Venedig. — Färd öfver Semmering. — Wien. — München. — Dresden.
— Återkomst hem.

*

Maj 1877.

Och nu vände vår farkost kölen mot Nord igen! Denna
gång besöktes Neapel blott af oss i förbifarten, likaså
Florens, Bologna, Verona m. fl. bekanta städer i mellersta
och norra Italien, men vår nästa haltpunkt skulle först
blifva dogernas gamla stad, Adriatiska hafvets drottning.
Der börja redan visa sig blågrå proflappar af detta baf,
hvars azurfärg icke går upp mot Medelhafvets, och innan
qvällen inbryter, störtar tåget fram öfver den minst åtta
minuter räckande bank, som genom hafsviken leder fram
till Venedig.

— „Gondola, gondola, Signora! Ecco gondola!“
skallar välkomstropen ur tjugutals munnar, när den resande
sätter foten utom kupén, och han omhändertages straxt af
tjenstvilliga gondolierer i brokiga kostymer, som utbjuda sina
långa smala, svarta farkoster, fastbundna vid kanterna af
plattformen utmed Canale Grandes böljor. Den smäckra
gondolen, i form af en väfsked och vanligen med grannt
utsirad förstäf, upptages på midten af en låg kajuta, eller
rättare bur, i svart färg med fönster åt sidorna. På
sofforna innanför gör man bäst i att intaga den horizontala
ställningen, såsom den enda beqväma. Beundransvärd är
den skicklighet, hvarmed gondolieren manövrerar,
begagnande sig blott af en lång åra. Med stolt behag står han
upprätt i fören och slungar sin lätta skuta in i de smala
kanalerna utan att någonsin stöta mot mötande gondoler,
ehuru vådligt det ser ut, när många sådana korsa hvarann
i de trånga vattengrändernas skarpa vinklar mellan höga
palatser. Intet buller tillkännager de svarta svanarnes
ankomst, de glida tyst som andar öfver böljorna; men för
att undvika faran af sammanstötningar ge gondoliererne till
ett egendomligt sjungande varningsrop, när de vända in i
en ny kanal. Det låter både hemskt och romantiskt i
nattens dunkel, och intrycket blir än intensivare vid den
mystiska uppenbarelsen af dessa dystra farkoster, hvilkas
innevånare, dolda bakom kajutfönstrens gardiner, icke
synas till. Då och då ökas stämningen genom aflägsnare
eller nära sång af någon contadino, accompagnerande på
luta en barcarolle nedanför balkonger fulla af signorinor i
svarta slöjor, som låta en och annan blomma falla ner
öfver den svärmiske sångarens hufvud.

Gondoliererna äro nästan utan undantag glada, vänliga,
pratsamma ledsagare med spelande ögon och sydländsk
karaktär i de brunstekta markerade anletsdragen. Vid
minsta uppmaning, ja äfven utan en sådan, göra de les
honneurs för sin stad, „la bella Venezia“, hvars byggnader
mest bestå af gamla herrliga palatser med trappan sköljd
af kanalernas våg och med eleganta gondoler bundna vid
pålar rundtomkring. Roligt är att beskåda ett sällskap
herrar och damer i modern drägt, utträdande ur dessa
antika féeslott med fasader af mosaïk, skulpterad marmor
i flere färger, stuckornamenter, lätta arkader och
pelarrader, att se dem sätta sig glammande i sina gungande
ekipager och simma fram som stora svarta vattenfoglar, utan
annat ljud än möjligen guitarrknäppningar eller samtal på
det italienska tungomålet, i och för sig redan en ljuf
melodi, när det talas väl. Här öfverröstas ej musikens toner
af skrällande vagnsbuller och hästhofvars slag mot
gatstenarne, — derför har Venedig alltid varit serenadernas
förlofvade land.

Men hvad skall jag säga om de tusen gånger
besjungna märkvärdigheterna, Marcuskyrkan med sina 
kupoler och sin byzantinska lyx både utan och innan, om
Suckarnas brygga, dogepalatset på sina arkader och alla dessa
herrligheter, der romantiken har så godt spelrum? Hvilket
glödande lif på „piazettan“ från morgon till qväll, hvilken
tjusning, hvilka ljumma vindar öfver lagunen med de små
blomsteröarne, Lido främst bland dem, mot hvars yppiga
stränder man utan att tröttas, kan plaska i sin gondol vid
månsken, vid solsken eller vid den strålande
gasupplysningen från kajerna. Eller känner man sig en annan stund
anlagd att följa exemplet af de hundrade, ja tusende
dufvor, som lefva och ha sin varelse på Marcusplatsen?
Liksom de trippar man då uppspelt mellan massan af vandrare
svärmande deromkring, än lockad af ställets skönhet, af
den ofta der spelande musiken, än af de grannt upplysta
magasinerna deromkring, med mosaïk-, filigrams- och
konstfärdiga perl- ocb glasblåseri arbeten, som äro en
specialitet för Venedig.

Det är vådligt att fylla sin börs, när man beger sig
på vandring häromkring; — vanligen hemtar man den bort
med sig tom! Men att lefva här, att helt prosaiskt ha sitt
hem och sitt hushåll midt i denna förtrollade stad med sin
ljudlöshet, sina medeltidspalatser, sina maskerade
gondolpassagerare och sina minnen från tiomannarådets och
inqvisitionens dagar — nej, det skulle uppjaga inbillningen
så, att man kanhända skulle börja anse sig vara en
gengångare från en annan tidsålder.

Öfver Triest sträfvade vi mer ocb mer upp mot
norden, på den märkvärdiga jernvägsanläggningen öfver
Semmering genom Tyroleralperna. Sedan vi under halfannan
timmes tid ideligen uppstigit i spiraler, befunno vi oss
900 meter ofvanom dalen, hvarifrån tåget utgått. Den,
som sitter i en af de första kupéerna, har den sällsamma
anblicken af hela tåget, krypande i rundel och slingrande
sig som en lång, mörk orm genom tunnlar, gallerier och
afgrunder, sammanhängande förmedelst murade pelarhvalf,
hvilka på afstånd se ut som spindelväfvar. På så sätt
sitter man nästan ansigte mot ansigte med passagerarne i
de sista vagnarne och känner ibland hjertat krypa upp i
halsgropen, när man hänger på en smal spång mellan
himmel och jord. Vägens skönhet, den brusande lilla floden
Mur, ruinerna af gamla riddarborgar på de högsta 
klippspetsarne, moderna slott, icke mindre romantiskt belägna,
utgöra dock distraktioner nog, för att förströ och lugna
passageraren, generad af att rulla i vildaste fart öfver små
nätta brådjup, hvars botten ej nås utaf ögat. Passagen är
ibland så trång mellan lodräta klippväggar, att der nätt
och jemt är rum för den lilla floden och jernvägsskenorna.
Jag tror att man kunde skrapa med pannan mot
stenblocken, ifall man på somliga ställen ville sticka hufvudet ut
genom kupéfönstret.

Hufvudstaden i Steyermark, det vackert belägna Gratz,
hade vi föga tid att bese, ej heller den märkvärdiga grottan
vid Adelsberg. Vi skyndade att uppnå Wien, om hvilken
lefnadsglada stad dess innevånare sjunga:
»Es giebt nur eine Kaiserstadt,
Es giebt nur ein Wien!»

Om än ingen protest höjer sig emot den senare
strofen af versen, torde den förra finna föga medhåll af kejsar
Wilhelm och kejsar Alexander — att ej tala om 
Konstantinopels beherrskare, hvars opinion man allt mindre och
mindre rådfrågar nuförtiden. Men en liten „dementi“ skulle
jag ödmjukast tillåta mig att ge åt Johann Strauss, som
genom sin hänförande vals „an der schönen blauen Donau“
inledt tusende svärmiska valsande par i den villfarelsen, att
Donaufloden har blått vatten. Huru jag än gnuggade mig
i ögonen och såg och såg i den väldiga flodens djupa 
böljor, antogo de aldrig annat än den mest prononcerade gråa
färg — som till och med var grumlig nog.

Wiens teatrar och dess stora Opera äro bland
verldens yppersta, och vår vanliga tur på resor skänkte oss
nöjet att höra här i samma opera Adelina Patti och
Madame Trebelli. Äfven på Carlsteatern tillbringade vi en
särdeles rolig afton, för hvilken vi hade isynnerhet att
tacka Madame Gallmayer. Men våra konstnjutningar
betogo oss icke intresset för andra märkvärdigheter i Wien,
bland hvilka jag särskildt nämner de kejserliga
grafhvalfven och det kejserliga stallet, — intresserande på olika
sätt, förstås. — Hvilken anblick för en sportman att se
dessa 500 springare af race och i skönhet öfverträffande allt
hvad jag tänkt mig i den vägen. Snöhvita, gråa,
isabellfärgade, bruna, svarta, stampade de eldiga djuren i sina
magnifika spiltor, mellan hvilka man gick på golf så fina, att hvita
sidenskor ej ens här hade fått minsta fläck. Den sköna
och af sitt folk högt älskade och uppburna kejsarinnan
Elisabeth är en amazon af första rangen, desslikes skicklig
i jagt och ridderliga idrotter såsom gudinnan Diana. Deraf
lyxen med stallen. Vagnslidren hade äfven föremål, som
fängslade intresse och öga: — bland statsvagnar och
galavagnar från äldre och nyare tider stannade jag länge och
väl framför den stora Maria Theresias, men blef riktigt
rörd en stund derpå af åsynen af en liten barnvagn. —
Den hade tillhört ett stackars barn, som i vaggan var
kung och som dog fånge hos sin egen morfar. — Hans
fader hette Napoleon den förste.

I de kejserliga grafhvalfven vandrade vi flere timmar,
glömmande kylan och vår egen trötthet. Ty det är så
mycket, som fängslar sinnet i den Habsburgska
familjenekropolen! Praktfullast var Maria Theresias monument.
Men undangömd och anspråkslös stod den unge Napoleons
kista vid sidan af hans lika förbisedda moders — den en 
gång firade kejsarinnan Marie Louise. Men se här!
Hvilken massa af blombuketter med deviser tryckta i
guldbokstäfver på fladdrande band; — hvems är sarkofagen
öfverskyggad af fanor och prydd vid hufvudgärden af en
konstnärligt arbetad silfver lagerkrans?

— Här hvilar vår ädle, lärde och folkelige
erkehertig Maximilian, svarade oss ciceronen. Den kejsarkrona,
som förespeglades honom i Mexico, blef en martyrkrona:
och det är från hans af sorg vansinniga gemål som
silfverkransen är hitsänd. —

Väderleken i Wien var till den grad ruskig, att våra
promenader inskränkte sig till några fotvandringar utmed
Ringsstrasse och små vagnsturer i Pratern, men
Schönbrunn och mycket annat sevärdt blef osedt af oss! Man
kan ej alltid ha lyckans gudinna till reskamrat, ty hennes
hjul rullar förbi lokomotiverna.

München kunde ej lemnas obesökt på vår uppresa
mot Östersjön och Finska viken, och hit råder jag alla
konstens dyrkare att vallfärda. Den något exentriska men
artistiskt anlagda konung Ludvig I har här uttömt sin
skattkammare för att hopbringa konstsamlingar, som skola
illustrera hans hufvudstad i en lång framtid. Pinakotheket
och Glyptotheket, vackra monumentala byggnader hvardera,
innesluta verken af forntids och nutids största målare och
skulptörer. Och kung Ludvigs beryktade skönhetsgalleri
lemnar ingen främling obesökt. Två hela salar med
väggarne fyllda af fulländade skönheter af flere nationaliteter!
Att figurera här är en utmärkelse såsom få, och denna
utmärkelse gafs Finlands för detta generalguvernörska —
dåförtiden Madame Krüdener — numera grefvinnan
Adlerberg. Jag kan försäkra, att hennes sköna bild var en af
de mest förtjusande i hela galleriet.

Det alldeles moderna muséet Maximilianum har af
detta sekels största konstnärer taflor, hvilka jag, den 
eländaste bland alla konstkritici, beskådade med fullkomlig
extas och i denna stund minnes vida lifligare än gamla
svartnade mästerverk, som Bædecker tvingar en att
beundra genom att påpeka dem med två stjernor. Ack, mitt
profana öga ser der ibland ej annat, än en svartnad duk
med en och annan brungul punkt mellan konturer,
hopgyttrade af tiden och andra förstörande elementer! Ej heller
har jag någonsin lyckats upparbeta mig till hänförelse
framför någon svartnad Torso, eller näslös, armlös och benlös
gud och gudinna — undantaget likafullt Venus de Milo i
Louvrens gallerier.

I förbifarten egnade vi äfven några dagar åt den
trefliga, gemytliga staden Dresden, äfvenledes en
skattkammare för de dyrbaraste konstsamlingar, hvaribland den
oförlikneliga Sixtinska Madonnan. Men få äro utan
tvifvel mina läsare, som ej redan med egna ögon gjort
bekantskap med allt detta. — Resor äro så billiga och lätt
verkställda nuförtiden, att nästan en och hvar består sig
— eller kan bestå sig denna lyx, den angenämaste och
nyttigaste af alla!

Sålunda återstår mig blott berättelsen om huru vi,
efter en första vår firad i Nizza och fortsatt i Italien,
började om i München och sågo naturen da capo upprepa
samma skådespel, när vi en stilla junimorgon landade vid
Vestra Kajen i Helsingfors och i sällskap med „goda
vänner och trogne grannar“ gjorde en uppfriskande promenad
genom esplanadernas nysslöfvade lindar hem till den egna
lilla fristaden midt emot gamla kyrkan.

*




II.

Resor i Afrika 1884—1885.



Arabläger utanför Biskra.


<chapter name="I. Från Paris till Medelhafskusten. — Nimes. — Arles. — Marseille. —
Corsika. — Stormig öfverfart till Afrika. — Bone. — El Kasbah.
— Fort Génois och Fort du Lion.">

I.

Från Paris till Medelhafskusten. — Nimes. — Arles. — Marseille. —
Corsika. — Stormig öfverfart till Afrika. — Bone. — El Kasbah.
— Fort Génois och Fort du Lion.

*

Natten var kall, och stjernorna tindrade öfver staden 
Paris, när vi rullade genom dess ändlösa bulevarder och
aflöfvade sqvärer för att uppsöka Lyonbangården. Det
brokiga vimlet här är natt och dag detsamma, och man kan
springa sig trött under passagen från den ena biljettluckan
till den andra, från bagagehallen till väntsalarne. Med
hvilken njutning sjunker man ej ner i sin kupé, sedan allt
bestyr är undanstökadt och det bär af! Snälltåget förde
oss med svindlande fart bort från Europas rusk och kyla,
neråt Medelhafvets stränder, hän mot Afrikas kuster. Vi
hade den stora turen att få sitta helt ensamma i en väl
uppvärmd och beqväm kupé, och när nästa morgon
randades, nådde vi Clermont-Ferrand. Derefter börjar, genom
oräkneliga tunnlar, stigningen uppför på den nyss
fulländade banan genom mellersta Frankrikes bergiga trakter.
Le Bourbonnais- banan är, i likhet med Semmering,
Brennern, Mont Cenis och S:t Gotthard ett af nutidens
underverk, vittnande om det menskliga snillets makt att
underkufva naturhinder, af hvad art de må vara.

Det blef allt kallare och kallare, under det vi i
timmotal rullade i spiral uppför, tills vi befunno oss i en
snöregion, der endast hvitpudrade tallar och granar vittnade 
om något växtlif och hängde dystert öfver afgrunder, dem
vi öfverforo på lätta jernbroar och murade arkader, betäckta
med rimfrost. I den klara morgonluften såg det ut som
spindeltrådar och vårt bantåg som en slingrande metmask,
mellan de gigantiska bergsryggarne. Ej ett grönt strå eller
en blomma att fröjda blicken med; — ej en
menniskoboning, som förmildrat det hemska intrycket af att se sig
hänga såder hjelplös och obetydlig öfver alla afgrunderna
i denna storartade Alpnatur.

Förnöjd gnuggade man de frusna händerna, när tåget
åter började rulla neråt med en fart, som yrade en i
hufvudet. Det bar af emot Provence, med sina rika slätter,
sina vinfält, sin olivskog och sin blåa himmel, och snart
voro vi i Nimes — den moderna staden bygd på antik
grund. Ruiner från de verldsbeherrskande romarnes tid stå
här ännu välbibehållna och väcka vår beundran för en
byggnadskonst, som trotsat tjugu seklers förhärjande makt och
alla vandalismens öfverfall. Den gamla arenan i Nimes är
en samtida till Colosseum i Rom, men vida bättre
bibehållen ehuru ej af så storartade dimensioner.
Centerpartiet af den utmärkt vackra promenaden „Cours de la
république“, som genomskär staden, hvilar på arkaderna af
ett romerskt bad, mellan hvars qvarstående pelarrader kan
ses de olika badrummen för män och qvinnor. Terrasserna,
som nu hvila häröfver, erbjuda den mest förtjusande
anblick i sin sydländska växtprakt, ty här vet man ej mera
af förstelning och vinter.

Midt i kanaler, nedrinnande från de trakten
dominerande bergens källor, bildas små öar, grönskande af
cypress, myrten, lager och evigt friska buskväxter, mellan
hvilka öfverallt marmorbyster gömma sig. Och slingrande
gångstigar med ljuflig skugga leda upp till höjderna,
derifrån en praktfull utsigt erbjuder sig.

Kommande från nordens förstelning och kyla kändes
det underbart lifgifvande att vandra öfver dessa
sommargröna terrasser, öfvergjutna af glödande sol. Militärmusik
spelade, menniskomassan böljade glad och lifvad omkring
oss, örat uppfångade ljuden af Provence dialekten, —
öfverallt hvilade ögat på taflor i varm färgton, som tinade
upp själ och sinne. Vi funno den sydfranska befolkningen
vänlig och tillmötesgående, och här lefver man mera utom- 
än inomhus, såsom vanligt i södern, der solen ersätter vår
kakelugnsvärme. Dock — häraf befordras just icke
snyggheten på gatorna. Med den saken står så illa till, att man
förstår hvilket godt fält koleran nyss hade för sina
härjningar mellan dessa trånga gränder, kantade af stinkande
rännstenar. Ogeneradt utstjelpa innevånarne i dessa sina
afskräden, hvarom sundhetspolisen visar sig helt
obekymrad, tycktes oss. I Arles stannade vi äfven något litet för
att beundra ruinerna derstädes, jemförliga med dem i
Nimes, och från samma tidpunkt. Men Arles, ej blott rik
på gamla, sköna ruiner, är det äfven på ruinernas motsats,
sköna qvinnor och, ehuru vi ej hade turen att möta
sådana i massa, (hvilket här säges vara fallet) funno vi dock
ansigtstyperna ädla och romerska, ögonen mörka och eldiga
och gestalterna rika och smidigt behagfulla. En borgarfru
med ännu tydliga spår af stor skönhet blef intresserad af
de nordiska turisterna och erbjöd sig mycket vänligt att
bli vår ledsagerska i sin fädernestad, hvars antika
minnesmärken fängslade vår uppmärksamhet. Men sjelfva fingo
vi visserligen förklara dem för oss, med tillhjelp af vår
Bædecker, ty arlesiskan kände ej det allra minsta deras
historia. Hon uttryckte blott den högsta förundran öfver
vår lärdom, som visste så mycket att förtälja om
historiska minnen i hennes hemort, hvilka hon i hela sin lifstid
betraktat dag ut och dag in med likgiltiga ögon, utan aning
om, att de voro så gamla och så märkvärdiga. Men det
kom sig väl deraf, mente hon, att vi kunde läsa så bra i
bok; det kunde icke hon. Ej heller hade någon förut
berättat henne om ruinernas ursprung och ålder. Hon hade
redan länge umgåtts med tankar att sätta både sin flicka
och sin gosse i skolan och lära dem mycket, som hon sjelf
hade velat känna. Nu var hon fast besluten att göra det,
när hon såg lärdomen skänka så mycket nöje. Innan vi
åtskildes, nödgade hon oss på det vänligaste sätt att besöka
hennes hem, der hon bjöd oss förfriskningar, — en
komfortabel bostad med sin lilla salong, renlig nog för att vara
i södra Frankrike.

Hon ville till och med skänka oss sin fotografi, men
vi nändes ej beröfva henne det enda exemplar hon hade
och medtogo ej densamma, ehuru det varit rätt roligt att
förvara denna typ bland våra reseminnen.

Sedan vi lemnat Arles bakom oss, började småningom
här och der blåa vikar af Medelhafvet glittra fram.

Ännu ett par timmars färd och vi sågo dess böljor
mäktigt rulla mot de stolta, syperba kajerna i Marseille,
garnerade med otaliga masttoppar, kommande från alla haf
på jordklotet. En menniskomassa, iklädd både öster- och
vesterlandets olika drägter och talande alla tungomål,
vandrar likt sträfsamma myror öfver dessa kajer och det är
om staden Marseilles pulsåder La Cannebière som
sydfransosen säger med sin naiva skrytsamhet: — „Paris vore
ett litet Marseille, om Paris endast hade La Cannebière.“

I ett af de praktfulla hotellen här ämnade vi slå oss
till ro åtminstone några dagar — men ödet hade 
annorlunda beslutit. Vår första omsorg blef i alla fall att
uppsöka ett ångbåtskontor och skaffa oss platser på något snart
till Afrika afgående fartyg. Men här fingo vi den
oväntade underrättelsen, att blott ett enda sådant afgick i veckan
öfver Corsika till Bone, dit vi ämnade styra kurs.

„När afgår detta ångfartyg? frågade vi. —“

— »Om en timme, blef svaret, och ni ha nätt och
jemt tid att hinna ombord, om ni genast bege er af“.

Hals öfver hufvud återvände vi till vårt hotell, snörde
ihop våra kappsäckar och resväskor och kastade allt vårt
pick och pack i en hyrvagn med sådan fart, att garçongen
som var vår hjelp höll på att af misstag följa med. Och
så bar det af till la Joliette, der de transatlantiska
ångbåtskompanierna har sina kontor. Vi fingo en ensam
damsalong på ångaren Le Maréchal Canrobert och — pouff,
pouff, pouff! der gungade vi friskt mot en annan verldsdel.

Minnet af Medelhafvets outsägliga skönhet och dess
blåa vågor hade hittills utgjort en af våra herrligaste
hågkomster från våra lustvandringar. Medelhafvet var ju,
enligt mythen, skönhetsgudinnans vagga, och denna vagga var
henne värd, så hade vi alltid funnit. — Men det stod
skrifvet, att vi nu skulle få en annan uppfattning af saken.
Den besinningslösa hasten vid vårt inskeppande hade ej
heller tillåtit oss att undersöka fartyget, dit vi inkastat oss.
Vid närmare skärskådande befanns det vara ett gammalt
dåligt skrof, som läkte öfverallt.

Mellan Marseille och Ajaccio gick det i alla fall
tolerabelt, ehuru man varit belåten med att rullas något
saktare. Några timmars vistelse i Napoleon Bonapartes
födelsestad satte oss åter i jemvigt, och intresset väcktes lifligt
af besök vid de ställen, der den store Verldseröfraren
förlefvat sin barndom.

På stadens förnämsta torg står hans staty i
Imperatorsdrägt med ansigtet vändt åt den franska kusten. 
Kejsarens fyra bröder omgifva honom, äfven de utstyrda i
romersk toga. Gud vet hvarföre.

Dylika nulliteter hade ej behof af sådan ståt. Det
lär vara Napoleon III, som låtit uppresa monumentet för
att glorifiera och befästa sin dynasti: — men „hvad båtar
pyramiden!“

Dynastin blef icke desto mindre bortsopad från
verlden som ett halmstrå, — när dess stund var kommen!

Emellertid sågo vi tunga moln hopa sig öfver
Korsikas bergstoppar och knappt förlorade vi ön ur sigte innan
en ohygglig storm bröt lös med sådan vildhet, att
Marskalken Canrobert vred sig jemrande i vågsvallet liksom i
dödsångest, och knakade hemskt i alla fogningar. Den tappre
fältherrn, efter hvilken vår farkost var uppkallad, torde ej
ofta, ens han sjelf, ha varit ute för en hetare dust än hans
namne, som bar oss under brottning med skummande
vattenberg, vältrande öfver dess däck. Esomoftast vräktes hela
skrofvet på sidan, så att propellern arbetade i toma luften,
skakad af brottsjöarne. Hvad det arma lilla nötskalet såg
vanmäktigt ut i denna kamp mot jättar! Att stå utan att
hålla i sig med båda händerna och, än mera, att gå upp
och ned, från hytt till däck, var förknippadt med sådan
svårighet och fara, att uppasserskan varnade allvarligt
enhvar, som försökte vågstycket. — Man riskerade att slå
hufvudet mot väggen eller att bryta armar och ben af sig.
Också syntes ej en enda passagerare till under de 36
timmar färden räckte, och de flesta uppassare voro desslikes
försvunna. Enär jag varit så lycklig att aldrig behöfva
göra bekantskap med sjösjukan, — detta ressällskap som
naturen uppfunnit för att underhålla sjöfarande under
färdens enformighet — påtog jag mig en tjenares skepelse
och bestod så godt jag kunde min hjelpsamhet, der den
behöfdes.

Kapten och jag, som sutto hela tiden tvemännings vid
måltiderna, hade visserligen fullt opp af goda saker att
bespisa oss med, ty restaurationen är ypperlig på dessa
Medelhafsångare. — Kanske ingår beräkning på
reducerad kostnad för restauratören genom sjösjukans tillhjelp!
I alla fall, och trots den hunger sjöluften uppväckte, var
all föda nästan onjutbar, ty de bitar man skulle föra i
munnen hamnade ettdera i ens famn eller under bordet.
Allt var fastskrufvadt och stod som i spiltor. Den enda
synliga kyparn, som inbar faten, bevisade en jonglörs
skicklighet, och dock stjelptes ibland både han sjelf och
hans börda öfver ända. Med en viss beundran
konstaterade man här, att hos mig finns stoffet till en ypperlig
ångbåtspiga. Nu hade jag tillfälle att göra bruk af dessa
naturanlag.

Det var allt en god motion att springa upp och ned
i trapporna, än för att skaffa ett glas vin, en citron, en
apelsin eller annat att hugsvala min reskamrat med, än
att flytta undan våra nattsäckar och småsaker från det
vattuflöde, som strömmade in och öfversköljde golfvet i vår
damsalong, der jag hela tiden spatserade i fotvatten.
Trotsande faran för armar och ben måste jag äfven då
och då af nyfikenhet hala mig på däck för att skåda vår
förtviflade strid mot de vreda hafstrollen, hvilka med
fradgande gap reste sig mot oss och hotade i hvar minut att
sluka Marskalken Canrobert som en munsbit. Hvad hade
det väl blifvit af mitt skönhetsideal, det kristallblåa
Medelhafvet? Huru såg hon nu ut, denna herrliga brygga af
safir mellan Europa och Afrika? Den blå safiren var
bruten i tusen skärfvor, och svart som bläck var färgen på
de rasande vågorna! Blicken häpnade att se ner i denna
afgrund, men det låg någonting rysligt skönt deri tillika;
och tanken att kanske nästa ögonblick hamna på en
obekant strand, derifrån ingen återvänder, stod så nära,
så nära!

Med tillfredsställelse kände jag dock, att det ej var
rädsla som härvid mest betog mitt sinne; icke dårskapen
att frukta döden, som vi alla äro förvissade om förr eller
sednare! Och döden i vågorna borde ju vara en af de
lättare! — Såder filosoferade jag här helt solo.

Emellertid arbetade, emot all förväntan, Marskalken
Canrobert så tappert att han slog sig igenom och förde oss
helbregda fram till Afrikas kust. När ankaret ändteligen
kastades vid Bones redd och ljusen från den lilla afrikanska
staden blänkte mot oss i natten, höjdes allas bröst af
belåtenhetens suckar, och den ena bleka, vacklande skuggan
efter den andra kröp fram ur sin gömma. Passagerare voro
ytterst få ombord. Sönderbråkade af trötthet, som vi voro,
beslöto vi att invänta dagen i vår rymliga salong, der man
nu fritt kunde röra sig, och der alla föremål stodo
beskedligt stilla på sin plats.

Ännu ett par timmar att vänta — — och så sågo vi
för första gången solen gå upp på Afrikas himmel.

När vi satte foten i land och blickade oss omkring,
funno vi oss liksom med ens inkastade midt i orientens
sagoverld, ty Bone är icke, såsom flere andra kuststäder
i Algeriet, en fransysk stad, inpassad i ramen af en
arabisk köping. Bone bär ännu sin österländska prägel. Det
är en Arabstad i sin ursprungliga lokalfärg, blott här och
der ytligt öfversmetad med fransyska stämplar.

Vid första inloppet hit, mötes man visserligen af
präktiga kajer efter europeiskt mönster, men dominerande
staden synes på höjden öfver densamma El Kasbah, Bones
Mont Valerien i mohrisk styl, och vid sidan deraf de djerft
skurna klipporna Fort Génois och Fort du lion. Den
sistnämnda har fått sitt namn för sin likhet till formen af
ett lejon hvilande på sina ramar. Det ser ut, som om
öknens konung låge här på vakt för att värna sin fosterjord
mot intrång af europeerna, — men ack! de hafva icke
desto mindre fattat fast fot på Afrikas soliga kust och
kastat ok öfver den frihetsälskande arabens nacke! —

„Åt kristna man gaf
Den lott, som blef tagen
Från Abenceragen,
Och mohren blef slaf.“

sjunger Châteaubriand.

*



II.

Bone. — Dess karaktär och befolkning. — Philippeville.

*

Tidigt i den soliga morgonstunden, som icke hade tycke
af de Januarimorgnar vi hittills sett, lemnade vi
Marskalken Canrobert utan den allra minsta saknad och uppsökte
ett af de få fransyska hotellen i staden Bone, — som har
sin „Cours Nationale“ gudbevars! En bred makadamiserad
boulevard efter Europeisk snitt. Den omgifves af några
temmeligen vackra hus i den vesterländska byggnadsstilen
och prunkar med en teater, som för qvällen annonserade
på breda afficher: „Le maître de forges.“ Vid sidan af
teatern några fransyska caféer omgjordade af grönskande
sqvärer, såsom brukas i Europa. Men palmerna,
atlas-asken, korkträden, aloë och kaktus, med flere tropiska växter,
hvilkas namn jag ej känner, de hörde Afrika till och
skuggade caféerna på ett för vårt öga ovandt sätt.

Här tog också den europeiska delen af Bone slut.
Tvärgator löpte härifrån ut som ledde till arabernas torg,
omgifvet af deras butiker och verkstäder (souk's). Nu var
man med ens inne i österlandets besynnerliga verld, hvars
anblick i förstone förekom oss såsom någon sorts
fantasmagori. Den vimlande menniskomassan här företedde
profkartan på alla hudfärger, — ifrån den hvita, som är
sällsynt, till den svartaste svarta. Mellan dessa ytterligheter
bildas nyanserna af italienare, maltheser, turkar, mohrer
och araber. Och kostymerna sedan! Ingen maskerad vi
hittills skådat hade haft att bjuda på sådana
„karaktärsmasker“. Negern i skynken och klutar af alla färger,
hängande på hvarandra hur det passade, judar i vida byxor
och broderade jackor och judinnor utpyntade i så
skrikande färger som möjligt, fasonerade efter egen snitt;
negrinnor och andra svartbruna hexor prydande sin
vidunderliga fulhet med horribla turbaner i gräsgrönt, gult och
eldrödt. — Mohrinnor liknande vandrande säckar, (mest af
mörkblått bomullstyg voro dessa säckar) insvepta från
hufvud till fot, utan att någon mensklig form framskymtade
genom det täta omhöljet. Men se der en turk på sin
vackra eldiga häst! Han är ståtlig i sina vida mörkröda
bussaronger, sin hvita kaftan och sitt brokiga bälte
fullspäckadt med vapen. Han bär hurtigt sitt turbanprydda
hufvud och fraterniserar med en vacker grek i sin
nationalkostym. De ha ingendera samma vämjeligt smutsiga
och slarfviga utseende som landets egentliga innevånare,
araberna, hvilkas fattigdom öfvergår allt begrepp. Allt
hvad han eger, understundom, öknens solstekte son, är en
vid burnuss — af obeskriflig färg, som möjligen från
början varit hvit. Men han kastar burnussen från ena axeln
till den andra med ett egendomligt behag, som inte är utan
nobless, — jag ville nästan säga majestät. Hvad han bär
under detta skynke, befransadt af trasor, är oftast så
obetydligt, att det ej lönar mödan att talas om. Benen äro
alltid bara, så torra och svartmuskiga som hans landsman
kamelens, och det bekymrar denne Diogenes föga, att hans
jag oförbehållsamt skiner fram genom de många hålen på
hans mantel. I österländskt lugn sitter kan i solen och
drömmer timme efter timme eller röker sin långa pipa.
Arbete afskyr kan och anser sig förnedrad deraf. Han
öfverlåter det förnämt åt qvinnorna, kamelerna och åsnorna
och går sjelf med korslagda armar förut.

Araben är alltid skicklig i sitt uppförande, visar
ingen otidig nyfikenhet, hvilka främmande föremål än må
möta honom, och låter af ingenting störa sig, hvarken i
sin hvila (kief) eller sina andaktsöfningar. Detta folk har
för sig ett säreget privilegium: — att aldrig falla in i det
löjliga. Araben är fattig utan tiggarens förnedring,
trashöljd utan trivialiyet, hans smutsighet har ett sorts
storartad prägel liksom hans uselhet, — en episk uselhet,
återförande tanken på Lazarus eller Job. Allvarlig men
aldrig våldsam, bär kan sig hvarken dumt eller plumpt åt,
utan bibehåller i hela sitt uppträdande någonting
häntydande på en artistnatur. Den öfverskyler kans fel ock
ger hans österländska passioner en poetiskt vild karaktär,
trots islamismens sedeslöshet, — kanske mindre lumpen
än den i vesterlandets „cabarets“ bland såkallade kristne,
hemfallne åt fyllerilasten. Hans religion förbjuder honom
bruket af starka drycker, och en berusad arab finner man
endast undantagsvis, då han slagit sig i slanger med
europeer. Också skrålar kan aldrig. Han förstår konsten
att tiga med värdighet och en af hans maximer är denna:
— „Att tala är silfver, att tiga är guld.“

Utan fruktan vandrade vi två europeiska qvinnor
omkring Arabtorget i Bone och adresserade oss till och
med (för det mesta med teckenspråk) till de mohriska
handtverkarne, som sydde och arbetade i alla möjliga handtverk,
bakom den öppna dörren i sina trånga souk's. Den fara
vi mest fruktade var ett närmande till vissa burnusshöljda 
trasriddare — de se för stolta ut att benämnas trashankar
— när de på sitt pittoreska sätt slängde burnussen
omkring sig. Man varnade oss för denna gest, ty med
detsamma slänga de ut i det fria en massa små inhyseshjon,
som man ej gerna ville göra bekantskap med.

Genom generalkonsul Juhlin-Dannfelts förbindlighet
och genom herr konsul Nordström i Algier hade vi blifvit
rekommenderade till engelsk-svenska konsuln i Bone,
Monsieur Abel de la Croix, som under vår korta vistelse i
staden visade oss en gentlemans artighet. Vi hänvisa till
honom alla turister, dem ödet kastar på Afrikas
nordostligaste strand, öfvertygade om att de hos Monsieur de la
Croix skola finna samma välvilja, som vi hade att tacka
honom för.

Invid Bone ligga lemningarne af en gammal
romersk-carthaginesisk stad Hippone, i hvilken den Helige
Augustinus, bland annat, lefvat under 35 års tid såsom kristen
biskop och der han skref sina ryktbara bekännelser.

Vi hyrde en vagn och åkte dit ut, kuskade af en ung
arab med sköna drag och stolt hållning. Han talade
hjelpligt fransyska och gjorde les honneur för sin orts
märkvärdigheter, förde oss till fots kring de antika murarne
och vattenledningarne från romarnes tid och visade oss S:t
Augustinii monument, som, till föga heder för de kristne,
såg bra nog förfallet ut och hade, dess värre, sin hvita
marmor fullkluttrad med en hop obetydliga turistnamn, föga
mindre vanställande monumentet än arabernas härjningar.
Vår nästa haltpunkt, — utåt vägen till Constantine
nyligen byggd af fransoserna — var ett enkelt landthus,
omgifvet af en stor vacker trädgård. Vår arab, Sassy,
upplyste att detta var en asyl för barn, stiftad och underhållen
af fransyska „soeurs chrétiennes“. Äfven här återfunnos
således dessa beundransvärda systrar, egnande sitt rastlösa
arbete, med en sjelfförgätenhet som förvånar, åt 
mensklighetens hjelplösaste medlemmar. Vi funno här samma
ordning, renlighet, hemtrefnad, frid och flit, som vi beundrat
i Paris och hörde med ovilja, att äfven här den
republikanska styrelsen gör allt sitt till att förfölja de stilla
systrarna i deras oegennyttiga värf. I stället för att
subventionera den asyl, som genom systrarnas outtröttliga
ihärdighet kommit till stånd, i stället för att bereda dem lättnad
och andra inkomstkällor än afkastningen af den trädgård
de med eget arbete odla, ha den fria republikens ljusa
hufvuden och folkvänner dekreterat, att barnen, här upptagna
i späd ålder, skola bort från asylen så snart de fyllt tolf
år; — d. v. s. blifva i stånd att på minsta sätt hjelpa
systrarna och bidraga till att lätta dessas möda.

— Med hvad rätt blandar den republikanska
regeringen sig i saken först då, när barnen kunna bli er till
någon nytta och hjelp? frågade vi den vänliga systern, som
förde oss omkring i sitt lilla rike. —

— „Här är icke fråga om rätt, svarade hon mildt
och sorgset, regeringen har utan vidare anbefallt detta, och
vi måste lyda. Vi underhöllo här 200 barn, innan denna
förordning emanerade: nu kunna vi tyvärr ej upptaga mer
än 50 i sender.“

En annan asyl för ålderstigna, förestådd af „les
petites soeurs des pauvres“, fanns nära intill barnasylen och
hade lika litet att gläda sig åt regeringens beskydd.

— „Et penser que ces soeurs ne font tort à personne
et sont de vrais anges“ — sade sjelfva araben Sassy, som
heller icke tycktes dela den republikanska styrelsens hat
mot „systrarna“.

Ännu en fristad måste vi bese under Sassys
ledsagande beskydd. Det var en fristad för kameler, — en
Fondouk — der de från öknen kommande långa
karavanerna rasta med hela lastningar af varor destinerade till
marknaderna i Bone. Här sågo vi i naturtillståndet och
i större flockar dessa fula tåliga djur, utan hvilka araben
ej kan lefva, och funno dem med sina pucklar, långa böjda
halsar och vaggande hufvuden se högst komiska ut,
alldeles som om de varit ute för stark sjögång. — Med alla
fyra benen vikna under sig och ett af dessa ben
fastbundet med rep för att hos dem hindra all frestelse att fly,
togo äfven de sin kief, idislade och sågo onekeligen dumma
ut, tyckte vi. Här uppträdde de arma öken, nedtryckta
af tunga laster, minsann ej så putsade och fina som deras
gelikar, spatserande en och en i sysslolöshet bakom
gallren i vackra zoologiska trädgårdar, der vi förut endast
gjort bekantskap med öknens skepp.

När vi återvände längs den vackra kusten af
Medelhafvet, kantad med flere tjusande europeiska villor, var
solen stupande ner mot böljorna och gaf sitt grannaste
färgspel åt den storartade taflan, ehuru den afrikanska naturen
ej ännu stod iklädd sin vårskrud, enligt hvad Sassy sade
oss. Vintern, påstod han, var just en af de kallaste i år;
— någonting som vi måste försäkras om för att tro det,
baddade af solens strålar, som tvungo oss att aflägga till
och med våra tunna mantiljer. När vi samma qväll stego
ombord på ångaren, som skulle föra oss till Philippeville,
Constantines hamn, följdes vi ombord af den artige Mr.
Abel de la Croix, som uppskref i sin agenda adressen
Helsingfors, Georgsgatan N:o 13, — hvilken skulle hjelpa
honom att återfinna oss, sade han, ifall han fullföljde en
länge närd plan att uppsöka en dag det land, der solen
lyser hela natten vid midsommarn. Stjernorna tindrade öfver
våra hufvuden med en klarhet, som jag aldrig sett på
Europas himmel, och en lugn seglats förde oss under sömn in
i hamnstaden Philippeville, byggd på sluttningen af de
ståtliga berg, som utgöra dess bas och omgifva staden likt höga
fästningsmurar. I motsats till Bone bär Philippeville en
så fullständigt fransk prägel, att man här kunde tro sig
vara i Europa. Till höger lemnar man den lilla
ankarplatsen Stora, der fransyska arméen landsatte sina regimenten
1830, för att slunga dem in och eröfra landet, hvaraf nu
bildats den blomstrande fransyska kolonin Algeriet.
Ludvig Philips unge son hertigen af Nemours hitsändes
under marskalken Vallés befäl och vann här en krigareära,
som alltid är behöflig för att göra prinsar populära i
Frankrike. En ung svitofficer följde med prinsen och kallades
då öfverste Mac-Mahon. Det var således här den
sedermera bekante marskalken, hertigen af Magenta, började
sin krigarebana, som slutade så sorgligt vid Sédan.

Philippeville är ett näste, hvaröfver de franska örnarna
rufva, till skräck för araberna, hvilka just icke med
gästvänliga ögon betrakta inkräktarne af deras land och
förtryckarne af deras frihet.

Steg för steg drifves deras ras djupare inåt öknen,
bakom de gula sandvågorna, dit europeen har svårt att
följa efter. Det är roligt nog och försätter en tillbaka i
den civiliserade verlden, när man ser de granna fransyska
regimentena under full musik defilera öfver de öppna
platserna i Philippeville. Och säkert är att denna militärståt
mer än något annat imponerar på araberna och håller dem
i tygel. Spahis, Turcos, Zuaver, somliga i röda, andra i
blåa bussaronger och guldbroderade tröjor, med hvita
turbaner eller röda fezer och blänkande vapen, se praktfulla
ut, isynnerhet Spahis. Likt ökenvinden framila de i
hejdlös fart på sina arabiska springare och de scharlakansröda,
vida kapporna, fodrade med hvitt ylletyg, fladdra omkring
dem med stolt behag.

Alla dessa armékorpser äro så fullspäckade af
mörkbruna fysionomier med svarta ögon, glödande af söderns
eld, att den fransyska typen här hör till minoriteten.
Engång instuckna i de fransyska lederna bli dessa afrikaner,
säges det, ett troget stöd för sina beherrskare, till och
med i kamp mot egna upproriske landsmän. Sedan vi en
stund vandrat till vårt lystmäte öfver Pkilippevilles Rue
de Rivoli togo vi jernvägen till Constantine upp mot
Atlasbergets snöregioner.

*


<chapter name="III. Constantine. — Beyens palats. — Fornlemningar. — Romerska bad. —
Constantines belägenhet. — Tåg af ökenaraber. — Arabqvinnan. —
Judarnes och arabernas qvarter. — Skizz af torget. — Affärd till Biskra.">

III.

Constantine. — Beyens palats. — Fornlemningar. — Romerska bad. —
Constantines belägenhet. — Tåg af ökenaraber. — Arabqvinnan. —
Judarnes och arabernas qvarter. — Skizz af torget. — Affärd till
Biskra. —

*


Den som genomvandrat vår
verldsdel från norr till
söder, från öster till vester
och klagar, blaserad, att der
för honom ej mer finns
någonting nytt och förvånande,
råda vi att lemna bakom sig
Medelhafvet och taga på
Afrikas kust pilgrimsstafven i
hand.

Kanske föredrar han
dock ångans
fortskaffningsmedel, såsom mindre
besvärligt, och jag delar med
honom denna smak
öfverhufvudtaget. — På detta sätt
sträfvade vi uppför de
ofantliga höjderna — egentligen
jordkullar, skiftande i sällsam, blodröd färgton, — som leda
upp till Constantine, liggande pä en upphöjd, rund platå,
från alla sidor omgifven af brådjup. De lodräta
klippväggarne, än formlöst skrofliga och urhålkade i hålor, än
skulpturalt rundade i form af pelare tätt invid hvarandra,
stupa 500 fot djupt ner i trånga, mörka dalgångar, på
hvars botten flyter floden Roumel, slingrad som en orm
kring stadens fötter. Dessa sällsamma och vackra
dalgångar äro på sina ställen så smala, att dagern tränger in dit
blott genom en springa af en half kilometers längd, men
högst en half alns bredd.

Stormningen af Constantine 1837 under marskalken
Vallé's anförande gjorde slut öfver hela nordafrikanska
kusten på det ottomanska väldet eller, rättare sagdt, på
den sjelfrådige beyen Hadj-Ahmeds regimente och grymma
utsväfningar och tyranni. Men de franska örnarne, som
nu slogo ner öfver staden och som här befästat sitt bo,
äro heller icke älskade beherrskare, och det är blott den
fruktan de injaga hos landets befolkning, som hindrar denna,
i känslan af sin vanmakt, att afskaka det förhatliga kristna
oket. Änskönt fransoserna som politiske styresmän herrska
och kampera i Constantine, ha de ej tills dato lyckats att
på minsta vis utplåna den gamla arabstadens genuina
prägel — högst besynnerlig för europeiska blickar och
tillskuren efter annat mönster än den vesterländska fantasin ens
förmått att skapa. Än i dag förråder Constantine bjert
sitt ursprung från det antika Cirtha — en afrikansk
syster till Carthago — och långt före Kristi födelse
kämpade här romerska legioner med Hastrubal, Syfax,
Massinissa, Jugurtha och andra bruna söner från öknen, föga
mindre vilda och rofgiriga än lejonen, inhemska i deras
fosterland. — Hvem af oss har ej på skolbänkarne arbetat
med att plugga i sin hjerna dessa namn och dessa
krigares bedrifter! Här hade de stridslystne romarne sina heta
duster med både tvåbente ocb fyrbente lejon. De
sistnämndes ras fortplantar sig än i dag, om än allt sparsammare,
i de djupa skogarne och klyftorna af Atlas-bergsryggen,
men huru ha icke menniskoraser kommit och gått här, utan
att lemna andra spår efter sig än några barbariska namn,
som göra omak åt skolpojkar!

Jag har dock orätt i att forntiden här spårlöst
försvunnit. Nej, spår har hon lemnat i ruiner, som stå qvar
att vittna om kraften och snillet hos de gamle, hvilkas verk
ännu uppväcka beundran hos helt olika slägter, vandrande
öfver dessa intressanta fornlemningar. Vi sågo många af
dem under en utfärd kring och igenom staden Constantine,
hvilken jag vill beskrifva så godt jag kan.

Det första man här har att bese är den nuvarande
bostaden för franske divisionsgeneralen, beyens fordna
palats. Denna sköna mohriska byggnad förråder på intet vis
utvändigt den österländska interiör, som döljes svartsjukt
bakom fyra hvitrappade murar, utan fönster och med
dörrar så litet synliga som möjligt. Beyen Hadj-Ahmed
förstod att lefva som en orientalisk herrskare och uppförde
för sig sjelf Constantines residens, hvilket först lär ha
blifvit fullfärdigt kort före den fransyska eröfringen af landet.

Materialierna till sitt sagoslott hopbringade beyen
hvarifrån han öfverkom värderika fornlemningar, tempel,
teatrar, skulpturverk, o. s. v., på det gamla Afrikas
klassiska jord.

Hadj-Ahmed visste således redan på sin tid utaf
begreppet annektera och begagnade sig af talangen, hvilket
bevisas evident genom den olika stylen af talrika sköna
pelare, som bilda de fyra inre gårdarne i hans palats.
Springbrunnarne i gårdarnes medelpunkt, äfven de „stiligt“
hopfogade af skulpturfragmenter, försilfras, så att säga, af
vattenstrålarne, som spruta högt upp emot öppen himmel,
enligt den mohriska arkitekturens fordringar. Förtjusande
statyer gömma sig, likt badande grazier fuktade af det
sorlande stänket, mellan små solfjäderspalmer, rosen-,
apelsins-, citron-, lager-, myrten och andra mindre träd samt
massor af lysande och välluktande blommor. Från den
ena salen till den andra går man genom rikt skulpterade
dörrar af trädslag i olika färger; bakom arkaderna 
kringlöpa gallerier med kuriösa fresker uppå väggarne; mystiskt
fördolda i bakgrunden framskymta gemak med hvälfda
kupoler, genom hvilkas kulörta glas inströmmar en skimrande
dager i alla prismans dämpade färger. Golfven äro af
marmor i flere kulörer, väggarnes panelningar af brokig
fajans i rutor, o. s. v. Öfverallt lyser solen in och leker
mellan blomstren och målningarne med ett trollskt skimmer,
som talar till inbillningen sagans språk, melodiskt
accompagneradt af springbrunnarnas sakta plaskande.

De sjunga samma erotiska sånger än i dag, hvarmed
de fordom invaggade mohrerna i sin drömmande hvila.

Det måtte ha varit påkostande för Hadj-Ahmed att
utrymma detta förtjusande residens åt de segerrike
inkräktarne, som utan att låta be sig behagat hålla tillgodo med
qvarteret. Nu ser man deras brokiga uniformer framskymta
mellan de lätta pelarraderna, och om „la sentinelle“ — på
post utanför general Ritters dörrar — skulle få otillbörliga
distraktioner under nätter då månskenet faller försilfrande
öfver fina mohriska arabesker, mellan hvilka fordom harems
innevånarinnor tittade fram, — ho kan undra derpå?

Fransyska hjernor ha alltid lätt för att få vissa
hallucinationer, och det påstås, att vålnaderna af mörkögda
skönheter spöka här ej blott för dem, som bära soldatkepi'n.

Från palatset hade vi blott att göra en kort
vandring till stora moskén, hvars förgård var garnerad af
araber, som förrättade sin andakt, mumlande och bugande med
pannan mot golfvet, utan att låta sig störas af de
inträdande och utan att värdigas kasta så mycket som en blick
på oss. Två blonda, obeslöjade fruntimmer inträdande
öfver deras heliga mattor, som aldrig få beträdas af
mohamedanskans fot! —

Man kunde bli allt såsom litet „skuffet“ af detta
totala ignorerande af ens person, — som enligt vårt tycke
hade bordt göra mera effekt här i Constantine. En
gammal turbanprydd man öppnade blott stum och gravitetisk
för oss de konstrikt arbetade dörrarna af sandel- och
andra dyrbara träslag, och derpå inträdde vi utan hinder i
sjelfva moskén, — ett stort fyrkantigt, lågt rum hvars
skulpterade tak, måladt i den heliga gröna färgen och
uppburet af hundrade hvita marmorpelare, sågs behängdt med
en ofantlig mängd lampor. — Golfvet var tjockt och mjukt
belagdt med de dyrbaraste turkiska mattor, väggarne så
att säga panelade med fyrkantiga, grannt målade
porslinsrutor och fönstrens glasmålningar snarlika dem man ser i
våra gamla kristna kyrkor.

Icke långt från moskén ligger Arabtorget, der det
vimlade af kabyler i mörkbruna kappor, beduiner i hvit
burnuss, mozabiter i gandouras, (brokig kaftan af tjock
mattväf) turkar i vida byxor, mellan hvilkas veck hängde
från gördeln af en kaschmirs sjal blixtrande vapen, negrer
i en mer än negligerad toalett, maltheser, marokaner och
öknens svartbrunaste araber. Judar finns här, som
öfverallt, äfven i öfverflöd, men de ha sitt eget qvarter, der de
idka handel och vandel, hvarförutom Israels barn icke
kunna finna sällhet ens i Abrahams sköte. Af de
ohyggligt smutsiga, trånga, uselt byggda, illa luktande gränderna
i detta judqvarter kunde man aldrig dömma om
rikedomen hos innevånarne, men inom de unkna murarne lär
emellertid afsättas varor för ofantligt stora summor och
hopas rikedomar i massa. Rikedomen på barnungar, som
krälade i trängseln och smutsen, var mera i ögonen fallande
och gaf ett tröstefullt vittnesbörd om att Abrahams säd
icke håller på att dö ut från jorden. Judinnorna, för det
mesta feta och välgödda, syntes inhöljda i guldgula,
gräsgröna, blåa, mörkröda, blommiga kjolar, randade på både
längden och tvären och tillskurna efter sin egen behagliga
fason, och deruppå kaftaner med vidunderliga broderier
både i guld och silfver. De trängdes och knuffades mellan
folkskocken, uppblandad af getter och åsnor. Man kunde
förvåna sig öfver den liffullhet, hvarmed de utan hvila
kunde hålla ut att gestikulera, skrika, prata och ruska på
sig så, att den lilla nationella „kouffia'n“ dansade på deras
hufvud.

De mohriska arbetarbostäderna mellan hvälfda,
krokiga, halfmörka gator, intrasslade som labyrinther, erbjödo
ej heller taflor som man lätt glömmer. I sina souk's
förfärdiga dessa mohrer ofta förunderligt fina och artistiska
arbeten. Broderier i silke, silfver och guld äro mästerverk
af skicklighet och smak. Här sågos militärskräddare
förfärdiga zuav- och turcos- jackor fulla af broderier, der
tvinnades mellan svartbruna fingrar eleganta silkessnodder
och tofsar, der sömmades dyrbara drägter i sammet med
perlstickeri för harems skönheter, der stickade skomakare
af läderbitar i många färger tofflor, stöfletter, sadlar, dynor
m. m., der väfdes för hand galoner, band och ganzer, och
med de primitivaste verktyg åstadkommo guldsmeder
märkvärdigt fina filigramsarbeten formerade till armband,
halsband, örhängen och andra prydnader. Bagare och
konditorer radade fram på sina disker sötsaker och bakverk,
syltade frukter, kakor, brön af honung och valnötter med
mera mumserier, som verkligen sågo välsmakande ut och
hade frestat ofantligt, om de varit utbjudna på annat ställe
och i andra omgifningar. Bland handtverkare-artister
saknades här ej ens coiffeurerne och det fordras arabiska
falkögon för att i dessa öfverbyggda verkstäders dunkel
verkställa de fina arbetena.

Här voro interiörerna sådana som anstå mullvador,
råttor och ugglor.

Mellan verkstäderna gjorde mohriska kaféer en
effektfull diversion genom sina hvitkalkade väggar — 
dekorerade med de vidunderligaste freskomålningar. Kunderna
i dessa kaféer hade att erbjuda desslikes mer än en
målerisk anblick, der de sutto med korslagda ben radade än
på golfvet än på bänkar längs väggarne, rökande med
orubbligt allvar och serverade af tatuerade negrinnor, som
bjödo kring laget helt små kaffekoppar i ciselerade
silfverfodral, men utan grepar, och innehållande den svarta,
doftande kaffevälling, som är arabens älsklingsdryck. — Ej
en droppa vin eller spirituosa förtäres i dessa kaféer —
det har den store Profeten satt p. för, och Koranens bud
öfverträdas ej af Islams bekännare. Deraf anständigheten
i allt arabens yttre uppträdande, ja värdigheten, som
utmärker hans beteende och utestänger all fruktan hos
främlingen, vågande sig in bland detta undertryckta folk, som
djupt hatar sina besegrare, de otrogne Roumi's.

Under beskydd af hotellets ciceron Ali med de
österländska ögonen vandrade vi omkring den besynnerliga staden
— så underbar för våra ögon, att vi ibland kunde tro oss
under inflytelsen af någon kuriös dröm.

Bland allt det myckna, som väckte vår undran och
vårt intresse, var kanhända dock sjelfva befolkningen det
mest intressanta. Vi voro ännu så obekanta med åsynen
af dessa kontemplativa drömmare, som Orienten öfverailt
frambringar! Och vi kunde ej se oss mätta på dem,
sittande bakom sina boddiskar, försjunkna i fatalismens lugn
och fullkomligt likgiltiga, som oss tycktes, om de försålde
sina varor eller ej. Förnämt betrakta de hvarje
ansträngning, allt sysslande såsom nedsättande för sin värdighet.
Med halfslutna ögon och korslagda ben posera de inför
åskådaren och se ut att taga lifvet såsom ett lärospån till
den orörliga hvila, den befrielse från verksamhet af hvad
slag den tänkas må, hvarpå de i ett annat lif hoppas,
såsom dygdens belöning. Denna bildstodsattityd passar
fullkomligt till karaktären af ädelt formade, bronzfärgade
ansigten med sköna profiler och djupa, stora, svarta ögon.

Efter en lång fotvandring genom sjelfva staden
fortsatte vi i vagn upptäcktsresorna i Constantines omgifningar.
Sedan körvägen ett par kilometer utanför stadsmuren tagit
slut, lemnade vi vagnen nedanför ett skyhögt berg, och Ali
förde oss på stigar, der vi balanserade mellan svindlande
afgrunder och smala bergspass, öfver strömmar och
rullstenar, men i en trakt, hvars storartade natur väckte vår
förtjusning och ett sorts skrämsel. Vi nådde ruinerna af
gamla romerska bad med varma källådrar och fradgande
forsar, som nedstörtade lodrätt utmed bergsväggarne. Allra
djupast i dalbottnen, dit vår fot ej vågade tränga,
varseblefvo vi floden Roumel, slingrad i ormbugter kring foten
af Constantine-platån. Öfverhängd här och der med
naturliga broar, byggda af klippblocken, leker floden riktig
„kurra gömma“. Än framglittrar dess blåa band i solskenet,
än försvinner det spårlöst utan att man begriper, hvart det
tagit vägen. Under hemlighetsfull sång fortsättes det dock
i det fördolda, — och på långt afstånd från den punkt der
man sist tog afsked af den glada Roumel hoppar han fram
igen. Omslutna af bergsmurar ligga i stenens slätsvarfvade
fördjupningar de romerska bassängerua. De fyllas af
genomskinligt vatten, som är i ständig rörelse, — derifrån
dess diamantlika klarhet. Härledt från varma källor gör
det badandet i dessa bassänger angenämt till och med
midt i vintern, och de fransyska soldaterna njuta i massa
af thermerna, hvilka de praktiske romarne öfverallt
förstodo att inrätta åt sig, såsom deras oundvikligaste
lefnadsbehof.

Hela trakten är utmärkt af en lika sällsamt vild som
poetisk skönhet med spår på flere ställen af de antika
vattenledningarne. De återfinnas äfven vid El-Kantara bron,
hvarigenom man träder in i staden Constantine öfver
afgrunderna, isolerande platån, som är stadens basis.
El-Kantara bryggan, redan i gamla tider Constantines
förbindningslänk med fastlandet, har blifvit många gånger
förstörd och återuppbyggd. — Nu hänger den, dels uppförd
på antika ruiner, stadigt mellan bergsklackarne, stödd äfven
på sin naturliga kolonnad.

Åt östra sidan ligger arabqvarteret. Jag vet mig
aldrig ha skådat eländigare tillhåll för menskliga varelser.
Med låga smutsgråa, fönsterlösa lerväggar i qvadrater — så
litet regelmässiga som möjligt och betäckta med platta tak,
äfven af hopkladdad lera, — sitta dessa hus fastklibbade
likt fogelbon alldeles utmed brådjupen, — hvilket kan vara
praktikabelt för inbyggare med vingar.

Men huru de vinglösa bära sig åt att ej halka ner
— barnen i synnerhet — när mörkret inbryter, det vore
intressant att höra af de hvitsvepta vålnader, som vi sågo
glida på randen af precipicerna fram och åter.

På ett ställe gör bergsryggen ett långt utsprång,
slutande i en skarp spets. Klippan heter Sidi-Rahed.

Vår arab pekade på stället, vände hvitögat ut och
drog sitt kaffebruna ansigte till ett sorts älskvärdt smil:
— Utför denna klippa, sade han, störtade förr araberna
sina otrogna hustrur, men nu är det inte mera brukligt
eller ens tillåtet.

Jag kom ej rätt till klarhet, huruvida Ali uppfattade
detta aflagda bruk såsom en förbättring eller en försämring
af den mohamedanska moralen.

När vi vände tillbaka från vår utfärd, mötte vi ett
långt tåg af ökenbeduiner med lastade kameler.
Långbenta skångliga kamelungar eller föl hoppade pigga men
utan allt „ungdomligt behag“ kring sina lika magra och
långbenta mammor, och vi, som för första gången sågo ett
sådant tåg, spände upp stora ögon. Sednare blefvo vi nog
vana dervid.

Vi passerade äfven förbi ett lyceum för gossar, der
fransyska barn och arabbarn få gemensam undervisning,
men någon sorts undervisningsanstalt för flickor fanns ej,
sades oss, deri mohamedanskor blefve intagna.

Det är konseqvent, — ty huru skulle man genom
skolbildning söka väcka själens förmögenheter hos varelser,
som äro destinerade att förqväfva allt själslif inom den
trånga verld, der de ända till sin död skola vegetera, —
glömda och gömda som ett sorts kontraband, ty det är, i
arabens tycke, bevis på taktlöshet och brist på folkvett, att
man frågar honom om hans familjeförhållanden.

De bättre arabhemmen öppnas för qvinnan endast i
smyg, så att säga, när hon beger sig till badet, (der
timme efter timme fördrifves i en ångande hetta, som kunde
göra mig galen) — eller, med mannens tillåtelse, till något
besök på kyrkogården eller hos anhöriga väninnor.

I moskéerna eller i kaféerna, der männen församlas
dagen i ända och sällskapa med hvarann, sätter ingen qvinna
sin fot, ifall hon ej är danserska eller dessas vederlike.

Den ärbara hustruns och modrens lif är ett fängelse,
som, när det brytes af döden, icke efterföljes af ett bättre
lif, belöning för dygden. Mahomed har förnekat qvinnan
själ, och sköna Houris intaga hennes plats i det paradis
bortom grafven, som lockar muhamedanen till sträng lydnad
för Koranens bud.

Men huru förmå dock ej vanans makt och missledd
religionskänsla att förvilla omdömet om rätt och orätt, om
det „passande“ och det „icke passande“!

Fallet är verkligen, att österlandets på allt sätt
lottlösa qvinnor, sålänge de äro oberörda af framåtskridandets
lag, finna sig ärade och belåtna med sin lott och se blott
föraktvärd fräckhet i den obeslöjade kristna qvinnans frihet
och sjelfständighet.

Inom svartsjukt bevakade murar sitta dessa
menskliga puppor i tanklös och sysslolös halfdvala, eller fördrifva
timmarnes enformighet dels, som sagdt, i de mohriska
baden, dels under barnslig lek med sina nipper och granna
toaletter, hvaraf de kunna ikläda sig fem till sex olika
kostymer om dagen, när det skall vara riktigt fint. Med
tillagning af bakverk, sylter och mumserier lära de äfven
sysselsätta sig, liksom med sqvallersystrars prat vid
kaffekoppen och under förväntan på den stund deras herre och
man behagar skänka dem — och dela med deras rivaler.

Detta är qvinnornas lott i „lyckliga omständigheter“.

Mig synes, att den fattiga qvinnans, tjenarinnans lott
vore att föredraga, om man nödgades göra ett val. Under
det hon förrättar sitt arbete — äfven det tunga — måste
hon sjelffallet ha lof att röra sig friare och att gå mindre
strängt beslöjad. Visserligen ser man henne då böjd under
oket, lastad som åsnan eller kamelen, följa sin herre och
„målsman“ (qvinnans hufvud, såsom han äfven kallas i de
kristnas Heliga Skrift), men hon får andas frisk luft utan
haïk för mun och näsa, och tåligt bär hon dertill sitt lilla
barn i en påse på ryggen, under det mannen med korslagda
armar går förut och röker sin chibouk. Så har Al-Koran
föreskrifvit. Icke sannt, de må ha hetat Moses eller
Paulus, eller Mahomet eller Brigham Young, dessa tolkare af
Guds (till dem särskildt) uttalade vilja rörande „qvinnans
bestämmelse“ — hvem kan med ärlig öfvertygelse förneka,
att icke deras ord ha alltför stor bismak af manlig
sjelfviskhet, manlig herrsklystnad och manliga passioner! —
Det ser ut som skulle qvinnokönet, — lätt att anslås af
sin varmare religiösa känsla, — vara utrustadt med
speciell förmåga att tro orimligheter och att kritiklöst lyssna
till profeters „gudomliga sanningar“ — och derjemte med
ett sjelfuppoffringsbehof, som lätt går till öfverdrift.

De egentliga arabernas och mohrernas qvinnfolk äro
strängast förslafvade, ty kabylen, gömd bakom sina
otillgängliga berg, tvingar ej sin hustru — (han har vanligast
blott en, kanske mest af ekonomiska skäl) — att beslöja
sig. Negrinnor och judinnor gå äfvenledes obeslöjade.

Men de åses äfven med förnämt förakt af de rikare
damerna i haremmen, städse betjenade af negrinnor och
stolta öfver sin rätt att, oförhindrade af allt arbete, få
qväfva sig under haïken och munduken, som i hettan måste
vara ett verkligt tortyrredskap.

Mellan judar och araber herrskar för resten hätsk
fiendskap, i synnerhet sedan dekreten år 1871 emanerade
under juden Cremieux' regimente, när han i Bordeaux ledde
provisoriska regeringen i sällskap med Glais-Bizoin och
Gambetta. Då tilldelades judarne i Algeriet medborgerliga
rättigheter, under det att sådana fortfarande förvägrades
landets rättmätiga inbyggare.

Här af har uppstått det omvända förhållandet, att
juden, som fordom på oerhördt sätt förtrycktes af
mohamedanen, nu gäldar detta med judränta och utarmar allt mer
och mer araberna, redan förut undanträngda af
fransoserna, som beröfvat dem allt socialt inflytande.

Judiska synagogan i Constantine, belägen vid Place
Négrier, var ej synnerligen anmärkningsvärd. — Men desto
mera utanför densamma en narink, — en narink alldeles
efter mönstret af den öfverallt hos oss välkända och
existerande, med försäljerskor af „gaml'klädr“ och andra preciosa.
Se, det kan kallas ett folk med en „nationell prägel“, som
ej utplånas under några vilkor uti olika zoner!

Innan jag lemnar Constantine, vill jag försöka göra
en liten skizz af dess största torg, kring hvilket jag har
öfverblick från våra hotellfönster. Torget, kalladt Place
Nemours från början, benämnes numera oftare Place de la
brêche, emedan det var härifrån fransosernas kulor först
banade dem väg in till Constantine. Till höger teatern,
som för tillfället annonserar Robert le diable. Man vet
att lefva i beyen Hadj-Ahmeds gamla residensstad, som
läsaren finner!

Men tyst! Hvad är det för larm och oväsen, som
hörs bakom stadsporten? Det tillväxer ideligen och
antager snart proportionerna af ett oväder. Här kommer en
arabisk likprocession: tåget öppnas af ett tjutande sällskap
— jag vet ej om det är andelige eller verldslige
ceremonimästare, men deras yttre ser ej alltför pompöst ut.
Derefter bäres med långsamma steg af fyra beduiner en bår
öfvertäckt med gräsgrön duk full af inskriptioner ur Koranen.
Härunder hvilar den döde, utan kista, utan svepning; ty
araben nersänkes i grafven lika kostymerad, som han
inträder i lifvet.

Båren efterföljdes af en lika talrik som besynnerlig
procession, derifrån turbanprydda hufvuden gåfvo signalen
till de bedöfvande ropen med full hals: „Allah, Allah!“
Halfnakna, till och med trefjerndelsnakna gatpojkar af alla
möjliga menniskoraser afsluta tåget, som styr färden till
muhammedanska kyrkogården nära utanför stadsporten.
Oväsendet fyller torget med folk. Men ej en qvinna syns bland
begrafningssviten. Endast när tåget långsamt försvinner
bakom porten, smyger här och der fram mellan knutarne
ett och ett af de mystiska spökena, tittar nyfiket efter
processionen genom den lilla springa, som hon har öppen för
ögonen, och så smyger hon sig undan igen tyst som hon
kommit med skygga, rädda steg. Ett ögonblick står torget
tomt och i tystnad; Allah-ropen och de arabiska cantaterna
dö bort småningom, — men hvad hör jag? — Skall man
tro sina öron? Der spelas Chopins sorgmarsch och det af
en ganska god hornmusik! Genom en sällsam slump
efterträdes den mohamedanska likbegängelsen af en kristen;
man sade oss, att det var någon civil embetsman från det
fransyska guvernörsembetet, som nu begrofs. Likvagn med
svarta plymer, bekransad kista, hästar öfverdragna med
långa svarta klädestäcken, korgossar, som svängde
rökelsekar och prester som messade, en lång procession af herrar
i cylinderhattar följande efter likvagnen, och slutligen grann
fransysk militär med sin musikkorps, — allt var som det
skulle vara vid en rättrogen katholiks begrafning här
liksom i Europa. Inga ekipager beledsagade dock tåget.
Alla gingo till fots. — Processionen var äfven glest
emaljerad af araber i hvita burnusser, som togo sig mellan de
kristna svartrockarne ut som vattenliljor, uppdykande ur
svart kärrmylla. För våra ögon uppväckte sorgetåget inga
melankoliska betraktelser, det får jag bekänna, med sitt
vimlande lif! — Snart blef rörelsen än brokigare och
lifligare, ty flera fransyska regimenten tågade fram öfver torget.
— I Constantine lär denna ståt ofta utvecklas för att ge
araberna en ständig påminnelse om den fransyska makten,
äran och herrligheten; — allt till en helsosam varning för
Afrikas bruna söner att hålla sig i styr och inte „mukka“.
Turkos uti vidbyxor, broderad jacka och fez med kokett
hängande tofs; afrikanska jägare i rikt broderade högblå
drägter med mörkröda bälten, de syperba Spahis,
grannast bland de granna i sina långa vida skarlakanskappor.
Med musiken i têten paraderade de på torget och spridde
sig efter excercisens slut kring staden. Spahis promenerade
sitt majestät öfverallt, der de kunde väcka största uppseende
och mätte landets trashöljda barn — ofta deras egna
stamförvandter — med sina kustusminer. Så ser en kyrktupp
ner på en gatusten! En Spahis anser sig förvisso stå
öfver araben i sitt kringflyttade kamelhårstält lika högt, som
solen står öfver jorden! Det roade oss obeskrifligt att se
den komiska magnificencen hos skarlakanskapporna och
den aldrig svalnande beundran, ja den djupa vördnaden,
hvarmed de Olympiska gestalterna följdes af trasiga 
burnusser och små negerflickor, snafvande i sina långa
mångbrokiga skynken som höljde dem — högst obetydligt, såder
„helt löst bara“. Roligast var skådespelet, när en eller
annan Jupiter Tonnans ibland värdigades kasta en slant
in i skocken, som störtade sig huller om buller i hög på
hvarann för att uppfånga nådegåfvan. Då och då sågs
äfven en uniformerad storhet stanna vid ett stånd utanför
våra fönster och köpa småleende något glittrande skräp af
tydlig europeisk fabrikation, utbjudet af en negrinna, som
äfven sålde hvetebröd. Min aptit uppväcktes ej lifligt af
semlorna, som omtummades af hennes svarta händer,
innantill blekt liffärgade såsom apans, hvilka de frappant
liknade. Man lär anmärkt, att negern har en märkvärdig
förkärlek för yrken utöfvade med hvita materialier. Han är
det mest, som kalkrappar husen, årligen renoverade här ut-
och invändigt; han tvättar linnekläder, plockar bomull-, och
bakar hvetebrödet, som hans qvinnor sitta och utbjuda på
gator och torg. Negrinnorna äro Afrikas pradajerskor.

Klimatet i Constantine är ofantligt vexlande och långt
ifrån godt, för europeen åtminstone. I bergsregionerna,
der sommaren lär vara brännande het, äro nätterna ofta
kyliga likväl och vintern kall ibland. Dessutom komma
vindar från Sahara och susa öfver staden med qväfvande
fläktar. För vår del fröso vi duktigt i de illa försedda
rummen uti Hôtel d'Orient — (alla afrikanska städer ega
sitt hôtel d'Orient), — som visserligen „på lek“ uppvärmdes
med kol och brasor af förbrända cedrar från de härjade
skogarne på Atlas-platåerna. Men jag lemnar hvar och
en att dömma, huru mycken värme stannade i rummet, när
kaminerna voro så inrättade, att månen sken gerad ner i
dem under de mörka nätterna, som tillbragtes af oss med
sömnen störd af att man frös och låg bäddad liksom på
— kafvelbroar. Det var ej med anmärkningsvärd saknad
vi derföre sade Constantine farväl när vi, först per jernväg
till Batna, sedan med diligens sträfvade mot glödande
söder och — öknen Sahara.

Bort bar det för oss till Biskra, denna herrliga oas
vid Saharas utkant, hvarest naturen liksom på en punkt
velat concentrera paradisisk herrlighet, innan hon gör slut
på allt vextlif. Der syns blott nomadaraben drifva
omkring sina hjordar och sjelfva kamelen, ibland, försmäktar
af törst i den heta gula sanden. Omkring och framom
Biskra skönjer ögat ännu fläckar med vajande palmer mot
evigt blå himmel: — det är smärre oaser med mellanrum
af uttorkade, låga saltsjöar, som glittra likt snö mellan
remnad stenblandad jord och rörliga sandvågor. — I
januari månad finns ännu qvar något vatten i dessa
saltputtar, och strida strömmar af smältande snö nerrinna från
Atlasbergens höga toppar, gräfvande sig in i den skrofliga
marken med djupa, för alla hjulåkdon halsbrytande remnor.
— När dylika sällsynta europeiska uppenbarelser förete
sig här, få de bana sig fram bäst de gitta, ty om någon
väg är här ej vidare frågan. Ej ens för diligenserna
kommande från Batna, hvilka rulla ena dagen till höger, andra
dagen till venster om de djupa sprickor, dem solhettan
öppnat på nyss förut begagnade vägar. Det är om
färderna här jag i nästa kapitel vill berätta.

*


<chapter name="IV. Jernvägsfärd mellan Constantine och Batna. — Reskamrater. — En
Spahis-kaptens skizzer och profetior. — Flamingos. — Diligensfärd till
Biskra. — Öknens port. — Ankomst till Biskra. — Första
kapplöpningsdagens slut. — Andra kapplöpningsdagen. — En Fantasia.
— Tredje dagens fortsättning med kameler. — Vår altan i hôtel
du Sahara. — Middag med „cousscoussou“. — Månskenet i Biskra.">
IV.

Jernvägsfärd mellan Constantine och Batna. — Reskamrater. — En
Spahis-kaptens skizzer och profetior. — Flamingos. — Diligensfärd till
Biskra. — Öknens port. — Ankomst till Biskra. — Första
kapplöpningsdagens slut. — Andra kapplöpningsdagen. — En Fantasia.
— Tredje dagens fortsättning med kameler. — Vår altan i hôtel
du Sahara. — Middag med „cousscoussou“. — Månskenet i
Biskra.

Vi hade af Monsieur Abel de la Croix fått ett
rekommendationsbref till kommenderande chefen för de franska
trupperna i Constantine, general Ritter, i händelse vi skulle
bli i behof der af något beskydd — hvilket lyckligtvis ej
var fallet. — Qvällen innan vår afresa besökte generalen
oss artigt på hotellet och uttryckte med många fransyska
fraser och komplimenter sin „regret“ öfver att ej kunna bli
vårt stöd under vår snart förestående diligensresa. Han,
generalen, ämnade sig visserligen med fru och svägerska
sjelf till Biskra, der för första gången vid öknens rand en
kapplöpning skulle ega rum, organiserad af fransyska
officerare. Under det generalen lyckönskade oss till vår tur
att just inträffa der vid ett sådant tillfälle, förklarade han
orsaken, hvarföre han måste låta oss sköta oss sjelfva, —
dertill vi muntert svarade: „att vi bevist oss kunna göra
det bra nog, sedan vår afresa från lappars grannland“.
Det var i egen vagn och med beställda hästar generalen
skulle företaga samma färd vi anspråkslöst måste
tillryggalägga i en eländig diligens, — glada minsann öfver att vi
der lyckats få kupé-platserna, som äro afskilda från de
andra på taket och inuti diligensen — mest fullspäckade
af araber.

Utan fruktan begåfvo vi oss dock följande morgon
åstad, först per jernväg till Batna, d. v. s. från provinsen
Tell upp mot „les hauts plateaux“ (Atlaskammen) der denna
stad ligger i snöregionerna. Här tog jernvägen slut och
nedstigandet mot provinsen Sahara började. Det var kallt när
vi lemnade Constantine och kallare blef det ju mera vi stego
i höjden. Men första klassens kupéer voro goda och vi hade
hyggliga kupékamrater: en ung fransysk „ingénieur civil“;
en parisare, turist, litteratör och bokförläggare, som var
bekant med nordens författare, — Fredrika Bremer, fru
Carlén, Tegnér, Runeberg, m. fl., kände äfven till firmorna
Frenckell & son i Helsingfors och Lillia i Åbo och det
intresserade M. Lorenz ofantligt, att vi någorlunda kände
till samma saker som han; slutligen, en bussig och
högrest Spahis-kapten, grann och lysande i sin broderade
uniform med blänkande vapen vid sidan och i bältet. Han
kände på sina fem fingrar Algeriet från Medelhafvet till
Sahara, från Bone till Oran; hade slagits med både
tvåbenta och fyrbenta bestar i norr och söder och berättade
utan att låta be sig underbara saker och äfventyr, dem han
upplefvat under bekantskap med Afrikas folk och natur,
dess djur och dess odjur. Lefvat hos arabhöfdingar och
njutit deras orientaliska gästfrihet i praktfulla hem, hade
han ofta, der middag serverades med ett helt får, väl
genomstekt och upphängdt från en krok i taket, så att
enhvar af gästerna kunde rifva åt sig huru stort stycke han
behagade, — men med fingrarne, ty gaffeln var ett okändt
husgeråd hos Afrikas svartbruna Amphytrioner. Änskönt
dessa berättelser måhända då och då uppblandades med
foster af Spahis-kaptenens episka diktkonst, voro de ganska
roliga att höra, utlagda med fransysk, flytande tunga. De
förkortade helt angenämt för oss jernvägsresan öfver de
ödsliga bergstrakter, der leoparder, lejon, hyenor, schakaler
och dylika mindre välberyktade innevånare kunna mötas,
sades oss. Lägre ner, der man börjar känna till tropikens
solglöd, finge man äfven göra skorpionernas angenäma 
bekantskap. Och hvad diligensfärden beträffade, som för
morgondagen förestod oss, knnde vi bereda oss att stjelpa
minst en fem, sex gånger på vägar, som äro inga vägar
alls och der konduktören har att söka sig fram genom
nerrinnande bergsfloder, stenrösen och skrofligheter hvari hjulen
vicka fram och tillbaka med vådliga följder för armar och
ben. — Men i stället väntar er äfven här praktfulla
uppenbarelser, försäkrade kaptenen. Se der t. ex. — han pekade
på två mindre saltsjöar som lyste på afstånd — der invid
stränderna uppehålla sig flamingo-flockar, i hvilka minst
finnas tiotusende af dessa vackra foglar med hvita halsar,
rosenrödt bröst och vingarne tecknade med svart i kanten.
Vänta, vi komma straxt till stället; här få ni se en skön
och sällsam anblick!

Alla näsor förseddes med lorgnetter och stuckos
nyfiket ut genom kupéfönstren, alla ögon spejade så vidt och
bredt öfver stränderna som de förmådde. Ingen fick njuta
af den utlofvade synen! Ej en enda fogel syntes till med
bröstet couleur de rose och svarta vingar! Men saken var
den att det redan började skymma! Flamingos lågo nog
der och garnerade stränderna; — „det gjorde de alltid“, —
bedyrade kaptenen, som, hvarje gång han passerade här,
brukade skjuta hela flockar af dem. — „Den ljusa randen
mot strandklipporna, sade han, ser ni icke . . . der, der vid
horizonten skimrar en ljus, en rörlig rand . . . det är
flamingos, ingenting annat än flamingos!“

Vi fortforo att se rakt ingenting och „rörligheten“ vid
horizonten var ytterst tvifvelaktig . . . men det var
naturligtvis skymningens fel. Bättre lycka en annan gång,
tröstade vi hvarann inbördes och tänkte på återresan. Då
skulle vi passera samma ställe vid ljusan dag, och få se
den märkvärdiga „ljusa randen“ förvandlad till tiotusende
rosenfärgade fogelbröst. Hvilken syn!

Efter natten tillbringad i Batna — lika kort 

El-Kantara (öknens port). (Se pag. 137).
lyckligtvis som ohyggligt kall — kröpo vi kl. 5 om morgonen i
diligensen afgående till Biskra. Kupén i dessa diligenser
har alltid tre afskilda platser och två af dem upptogo vi.
Den tredje hade Monsieur Duléry, — den unge
civilingeniören, vår reskamrat från föregående dag. Färden räckte
tretton timmar och det säger sig sjelf, att den blef rysligt
tröttsam. Vi skakades utan tecken till banad väg öfver
småsten, inuti vattuflöden, som gingo upp till axeln på
hjulen, mellan breda remnor i den förtorkade flinthårda jorden
och gjorde de vådligaste svängar under full karrier — ty
dessa beundransvärda arabhästar galopperade nästan hela
tiden och ombyttes märkvärdigt sällan. Och tänk! — de af
Spahiskaptenen så hemskt bebådade stjelpningarne uteblefvo
till vår glada öfverraskning.

Men för hvarje vådligt tillbud, för hvarje lutning af
diligensen, som hade en utmärkt skicklig kusk, bugade sig
den unge fransosen och kungjorde med komiskt allvar:

— Det blir ingen stjelpning af den här gången, mina
damer! —

En andra, en tredje, en fjerde, en femte gång och
fortfarande under hela dagen blefvo våra skrämskott
förvandlade till skrattsalfvor af samma humor i den
punktligt af Duléry afgifna rapporten: att det icke heller den
här gången „ville blifva något utaf“.

Ja, vi djerfdes skämta af hjertans lust, — ordentligt
drifva med den manhaftige Spahiskaptenens dystra profetior!

Fullkomligt helbregda uppnådde vi vid middagstiden
stationen i den första oasen, El-Kantara (öknens port),
öppnande, mellan höga, lodräta klippor genomlupna af en
hvitskummig flod, utsigten öfver en skog af 15,000 yppiga
dadelpalmerPalmerna hålles räkning på af franska regeringens agenter,
som af infödingarne utkräfva skatt för hvart fruktbärande träd,
uppgående till 60 centimer. och den första anblicken af ökenranden i fjerran.

O, denna vy är en af de storartadt praktfulla! — Jag ville
kalla den högtidlig, sedd ifrån bron, som är kastad öfver
floden mellan de nära till hvarann hopträngda klipporna!
Här förtärdes en knapphändig middag, och jag fruktar för
att kaffet serverades med kamelmjölk åt dem, som ej nöjdes
med café noir. Och så fortsattes färden under samma
vådor för stjelpning och samma tur att slippa undan med
blotta skrämseln och M. Duléry's: — „Ce n'est pas encore
pour cette fois!“ Mörkret hade redan inbrutit, när diligensen
aflemnade oss med hela armar och ben vid hôtel du Sahara,
det enda hotellet i oasen Biskra, der vi, allt fortfarande
beskyddade af vår vänlige lille Res-Nisse, fingo två rum,
primitivt möblerade visserligen, men vettande utåt en altan, som
upptog hela husets fasad, och dit vi ensamma hade tillträde.
Öfver gatan hade vi utsigt åt en stor trädgård med en hel
hop af tropikens buskar och trän, hvaraf jag blott till
namnet kände korkträdet, palmerna, sykomorer, plataner,
mimosor, orange — och fikonträn, m. fl. — Magnolior,
daturor, accacior och andra vackra buskväxter stodo redan i
full blom mellan callor, kaktus och aloë. Men det var blott
obestämda konturer af allt detta, som skymtade för vår
blick, ty mörkret hade, som sagdt, inbrutit och månen var
än ej uppgången. Trötta som vi voro af färden, — hvilket
må förlåtas oss — beredde vi oss att gå till hvila, då,
plötsligt, en sällsam musik nådde våra öron och piggade
upp våra domnande lifsandar fullkomligt. Vi skyndade ut
på vår altan och sågo hela långa gatan nedanför densamma
vimla af besynnerliga skepnader, i hvita burnusser, i
brokiga kaftaner och andra både möjliga och omöjliga
kostymer, somliga blott med de knappa dimensionerna af små
förkläden.

Hela detta sällskap uppstämde en musik, hvarom man
ej kan göra sig en idée i Europa: — pipor, tamburiner,
rörflöjter, tam-tam accompagnerade det vildaste tjutande af
menniskoröster (sångarkören „Muntra musikanter“ i Biskra),
under det brinnande facklor svängdes omkring som
utslungade tusende gnistor i den dunkla rymden.

Vi fingo genast förklaring på uppträdet. Första
kapplöpningsdagens slut firades, och hvad vi här sågo var
negrernes återtåg, efter den första i Sahara anordnade fest,
med hvarjehanda muntrationer och „folklekar“, sådana, som
uppklättring på oljad stång, kapplöpning i säckar, bollspel,
och prisutdelningar . . . . „tout comme chez nous“.

Denna prisutdelnings originalitet bestod här uti att
„un prime“ öfverlemnades åt den fulaste af negrerne som
voro denna dags hjeltar. Hela publiken sades ha varit ense
om att den lycklige pristagaren vid denna „concours“ blifvit
belönad med fullkomlig opartiskhet och varit ovedersägligen
förtjent af segrens pris.

De två följande dagarne skulle egnas åt kapplöpning
med hästar — och kameler.

Nog hade vi en bondtur att inträffa i Biskra just vid
ett sådant tillfälle — och ännu till att få rum i stadens enda
hotell! Det hade vi att tacka slumpen för, som hindrade
de personer, hvilka beställt rummen, att komma hit,
hvarigenom de stodo lediga för oss. — Duléry hamnade
någonstädes i sällskap med allehanda färgade rumkamrater, men
lugnades af hotellvärden med en försäkran om att ingen af
dem likväl „svärtade af sig“.

Mitt första uppvaknande i Biskra skall jag aldrig
glömma.

Det dagades, men solen var ännu ej uppgången, när
jag skyndade ut på altanen att helsa dess första strålar.
En balsamisk luft slog emot mig, och för min blick låg vår
vidsträckta trädgård med sin afrikanska växtprakt och de
saftiga, mångfärgade blommorna och bladen vid foten af
enskilda palmgrupper, hvilkas kronor majestätiskt vajade
för morgonvinden. De raka stammarne sköto högt mot
skyn och aftecknade sina konturer med beundransvärd
renhet på fonden af en himmel, hvars blåa färg, i synnerhet
norrut, jag hittills aldrig kunnat göra mig en
föreställning om.

Att tala om ett himlahvalf här vore ett uttryck som
ej kunde begagnas, ty utan gräns, genomskinlig som
safiren, lätt som ethern, höjde sig den omätliga rymden öfver
mitt hufvud. — Det var blott mina svaga synnerver, tyckte
jag, som hindrade mig att blicka in i evigheten genom
detta vidt öppnade fönster.

Östra himlakanten färgades i detsamma af ett
rosenrödt sken, som hastigt öfvergick till guldglans, lätt och
mjukt återkastad mot palmernas långa bladspetsar. Allt
dallrade med ett förtrolladt skimmer; det susade sakta
genom de höga grupperna likt suckar af vällust och
morgonfröjd. Jätteträdens veka, smidiga blad viftade och
vinkade med obeskrifligt behag, vända af en lätt bris mot
öster, liksom en välkomsthelsning till solen.

Blixtsnabbt framrullade dess strålande klot öfver
horizontens rand, hvilken derefter sammansmälte med
ökenranden i ett gränslöst fjerran, der ingenting mera afbröt de
gula sandvågornas enformighet, om ej då och då en
tjusande hägring. Intet buller störde denna högtidsstund.
Staden var folktom och låg så stilla i den herrliga
morgonbelysningen.

Plötsligt klang öfver mitt hufvud ett jublande
„qvivitt! qvivitt!“

En svala klöf som en pil luften med sin snabba vinge
och kretsade muntert omkring mig i tusen qvicka skärningar.

Huru älskvärd, huru bekant ljöd ej hennes sång i mitt
öra, lik en kär refräng, hvilken jag kanske hade hört från
något trefligt näste under ett finskt tak!

Jag tyckte mig fullkomligt förstå svalans glada
helsning: —

— Qvivitt“, sade hon, har du också kommit hit?
Qvivitt, qvivitt! är här icke vackert och är jag ej lycklig
att ega vingar, som bära mig hit alla vintrar?

Tårar fuktade mina ögon och i djup rörelse sträckte
jag mot höjden mina hopknäppta händer, tacksam för denna
stunds onämnbara njutning. Ingen aning om skapelsens
fulla herrlighet, om jordens idealiska skönhet och himlarnes
genomskinlighet hade tillförene genomträngt min själ på
detta sätt och höjt hela mitt väsen nästan ur stoftbanden!
Det kändes som om svalan lånat mig sina vingar
åtminstone för ett flygtigt ögonblick!

Aldrig skall denna morgonstunds minne förblekna hos mig!

Men timmarne framskredo, och vi nedstego till
frukosten. Den första vi mötte i vestibulen var general Ritter
hvars utseende hvarken tydde på poetisk stämning eller
öfversvinneligt sällhetsrus. Han kom emot oss, skakade
hand med oss och sade uti melankolisk tonart, deri en viss
snopenhet låg gömd: — Vi ha haft en obehaglig hitresa,
jag och mina fruntimmer! — Vi stjelpte i ett dike, ena
vagnshjulet gick sönder och min hustru fick gå nio
kilometer i solhettan till fots, så att hon nu ligger på sin soffa
orörlig och ledbruten! —

— Hvilket bevisar sanningen af ert fransyska
ordspråk, mon général, svarade jag: „Il y a un Dieu pour
les amoureux, les ivrognes, les fous et — les touristes!“ —
Detta fjerde species har jag sjelf lagt till de tre första dem
ni säger, att vår Herre tagit under sitt speciella beskydd.

— Er resa gick således lyckligt, mesdames?

— Utan det allraminsta äfventyr, ehuru en diligens,
der man har araber bakom sin rygg, öfver sitt hufvud och
under sina fötter, ej invaggar en i drömmar om alldeles
oblandad lycksalighet.

Generalen påstod sig dock, skrattande, afundas oss
vår lycka att stå vid vårt gemensamma mål med obrutna
lemmar. Nu fingo vi genom honom äfven reda på
kapplöpningens program för dagen och invitation att taga plats
på de åskådareläktare, som blifvit uppresta straxt utanför
staden, för den antagligen något brokiga publik, som skulle
samlas att åse kapplöpningen — ett Epsom eller
Long-Champs, som på denna ort bar namnet Sahara. — Ty 
kappränningsbanan sträckte sig utåt öknen och deltagare i leken
skulle utgöras af minst 10,000 araber med sina chefer och
kaid'er; dessutom rena nomadstammar kommande från
grannskapet af eqvatorn med vanliga kameler och en egen
kamelras, gråhvit till färgen och snabblöpande. I sällskap
med Duléry intogo vi vid 11-tiden de oss octroyerade
estradplatserna och man kan tro mig på mina ord, när jag
försäkrar, att vi här befunno oss i ett sällskap, som för oss
hade nyhetens behag. Kabyler, mozabiter, judar, judinnor,
Afrikas mörkögda barn i alla nyanser från svart till
ljusbrunt vimlade här uti högtidsskrudar och en oöfverskådlig
krans af vida burnusser med kamelhårsrep lindade i många
hvarf om turbaners hvita hucklen flätade sig, sittande på
korslagda ben, kring hela den ofantliga bana, som de
täflande ryttarne hade att genomlöpa. Jag tror ej någon
europeisk häst skulle, i sporrstreck kunna genomila en så
vidsträckt rymd utan att störta, men de lätta arabiska
springarne med sina eldiga ögon, fina ben, smidiga halsar och
ljusröda näsborrar gjorde två hvarf kring banan och
stannade derpå tvärt med sina lika senfulle och smidige
ryttare framför åskådarläktarne, i hvilkas medelpunkt den
fransyske generalen med hela sin stab och sin familj tronade.
Några andra fransyska officerare med sina fruar voro
grupperade omkring i vidare kretsar och arabhöfdingar i blått
och purpurrödt sammet, med de rikaste guld- och
silfverbroderier, silfverskirs turbaner och dyrbara vapen — en och
annan till och med dekorerad med fransyska hederslegionen
— vandrade stolta och furstliga till hållningen nedanför
estraderna, samtalade med de franska militärerne, höllo
vad med dem och hvarandra och syntes ytterligt
intresserade, liksom hela publiken för öfrigt, af en sport som så
måste anslå arabens sinne och ännu var så ny här.

Dyrbara ekipager fulla af beslöjade fruntimmer sutto
på en honett distans och sågo på herrligheten, men det
föll ingen in att närma sig denna hemlighetsfulla krets —
heltvisst höfdingarnes hustrur och döttrar eller andra rika
och förnäma damer ur haremmen. Otroligt grannt
utpyntade judinnor, somliga af strålande skönhet, intogo äfven
platser på estraderna; vi hade några sådana bredvid oss
och bakom. Hela vagnslaster af sminkade, tatuerade och
lysande profkartor på det täcka könet i bronserad hudfärg
syntes äfven här och der på den vida slätten. Men
utan „haïkens“ beskyddande höljen, hvilka dessa hade
afkastat, få mohamedanskorna så litet anseende, att man ej
offentligt bevärdigar dem med den minsta uppmärksamhet.

Som vanligt gjorde de granna fransyska uniformerna
mellan alla hvitsvepta arabflockarne samma effekt som
påfåglar insläppta i fårahjordar, der negrerne uppträdde som
de svarta fåren. Småningom voro alla åskådarebänkar till
trängsel fyllda och vimlet af den tvåbenta och fyrbenta
publiken nedanföre obeskrifiigt, middagssolen nådde sin
höjd, och kapplöpningen tog sin början med smattrande
gevärssalfvor och fanfarer.

Beridna dels af franska officerare och deras jockeyer,
dels af araberna, inträdde nu i front fem, sex, till och med
flere täflande hästar på kappränningsbanan, störtade med
ljungeldens fart framåt och följdes med tusendetals
svartögda blickars spändaste intresse. Segervinnarne
applåderades med stormande ovationer och ett oväsen, som vann
betydlig kraft genom tillskottet af fanfarer från arabernas
orkester invid prisdomarnes tribun. Täflande efterträdde
täflande, intresset slappades ej en minut, huru länge än leken
räckte. Den återtogs af nya täflare i deras ställe, som med
större eller mindre framgång nått målet. Ändtligen kom
arabernas tur att ensamma få lysa på skådebanan. I våra
ögon var detta det roligaste att beskåda, — men nu ökades
farten ända till vildhet. Nästan liggande framstupa öfver
hästhalsarne, genomlupo ryttarne den ofantliga banan på
betydligt kortare tid än fransoserna, och på det stora
afståndet, som skilde dem från åskådarne, hade de frappant
likhet med stora hvita foglar flyende med bevingad fart
utåt ökenslätten. Häst och ryttare sammansmälte med
hvarann till ett på detta afstånd, och man torde i vår verldsdel
få söka efter jockeyer, hvilka sitta fastsmidda i sina sadlar,
så som dessa afrikaner.

Men afslutningen af denna dags fest blef en lysande
öfverraskning, som ej stått upptagen på programmet.

Det var en fantasia, — d. v. s. simulacre, som
stundom utföres vid exerciser af Spahissqvadronerna.

Den började med döfvande skottsalfvor. Derpå
uppställde sig den magnifikt välberidna sqvadronen i två led,
det ena tätt bakom det andra; de intill tänderna
beväpnade männen, med lysande hvita turbaner och hästarnes
guldbroderade schabraker och dyrbara betsel ordentligt
bländade ögat, insvepta i glödande solsken, såsom de här
uppenbarade sig.

En signal gafs — och så gick det löst. Som en vild
siroccovind jagade hela denna oförlikneliga ryttarskara utåt
banan.

Ett med sina hästar likt mytologins Centaurer
aflossade truppens flygande demoner, midt under loppet,
karabinerna med ena handen, under det den andra drog sabeln
ur slidan och höll den som en flammande blixtstråle högt
öfver hufvudet, svängande den blanka klingan i luften.

Det lär vara Spahis' sätt att göra attack mot fienden
och hvad som nu var lek — för ovana ögon redan
fruktansvärd som sådan — det måste vara ett lika gräsligt
som skönt skådespel, när det utföres på fullt allvar,
accompagneradt af kanonernas orkester.

Någonting jemförligt med hvad vi nu hade för ögonen
torde vår qvinliga inbillningskraft ej kunnat förut ens i
vilda feberdrömmar framalstra! Jag tror knappt jag drog
andan en enda gång under denna diaboliska hetsjagt öfver
ökensanden, hvilken dessutom bedöfvade alla sinnen genom
hästhofvarnes stormande slag mot den hårda banan,
fanfarernas skrällande och bösskottens rullande åskor.

Fantasian gjorde i sanning skäl för sitt namn!

Nästan gripna af svindel, alldeles öfverväldigade, utom
oss, tyckte vi oss försatta i en öfvernaturlig tillvaro, ett
sorts haschis rus hellre än verklighet. Åsynen af denna
djerfva ryttarskara, der de fleste hade afrikanskt blod i
ådrorna, hade någonting jemförligt med stark feberyrsel.
Den omgifning, hvari vi sutto infattade på estraderna,
bidrog just icke heller att „nyktra opp“ vår fantasi.

Hvarken kostymerna eller ansigtena voro sådana, att
man genom dem kunde lyckas få fast fot igen på
hvardagslifvets mark, och föga kännande af hvarken hunger
eller törst, brännande solstrålar omvexlande med skarpa
vindstötar, trötthet eller andra lekamliga förnimmelser, sutto
vi på våra åskådarebänkar timme efter timme, utan att
tala många ord med hvarann eller med vår ledsagare, M.
Duléry, för att ej förlora det minsta af sceneriet, som i
hvar stund vexlade inför våra ögon.

För att öka nervspänningen, hörde vi efter fantasians
slut dofva meddelanden om en nyss timad katastrof dervid.
I en af ryttarne aflossad karabin hade kulan blifvit
qvarlemnad af vårdslöshet — kanske af hämd, ty man hade 
här att göra med afrikaner — och skottet hade gått rakt
in i ryggen på den framför ridande Spahis-soldaten!

Men som död satt mohren ännn qvar orörlig i
sadeln, tills sqvadronen nådde målet och åskådarne hade
ingen förnimmelse af händelsen, medan de applåderade
frenetiskt det lysande skådespelet. Men, bah! Det var ett just
såsom mera dramatiskt slut blott på leken! — En arab
mer eller mindre . . . . „c'est si peu de chose!“ sades här
med små axelryckningar.

När vi ändteligen sent på eftermiddagen lemnade
kapplöpningen med alla andra från estraderna, återvände vi till
hôtel du Sahara för att få någonting till lifs, hvilket icke
var en öfverflödig omsorg. Skada blott att middagarne i
det inre af Afrika just icke tillfredsställde i allmänhet våra
europeiska gommar; men sättet att servera gästerna här,
vid små bord för högst fyra personer, är trefligt och ger
en tillfälle att se sig tillgodo med ett visst oberoende och
sluta sig tillsammans med sina bekanta. Det pittoreska i
hotellets matsal utgjordes nästan förnämst af uppassarne.
Vår garçon var en utmärkt vacker och ståtlig mohr,
turbanprydd och kostymerad i lysande färger och tilltalad med
namnet Aben-Hamet, liksom hjelten i Châteaubriands „Den
siste Abenceragen“. Kanske sågo vi här framför oss en
ättling af Granadas besegrade konungaslägt, som qvarlemnat
så många sager och herrliga minnen af sin orientaliska
byggnadskonst på Spaniens jord! Nå, hvarför icke?

På det sagoområde, dit ödet nu hade kastat oss, två
flyttfoglar från högan nord, kunde hvilken romantisk
förmodan som helst nästan vara berättigad och tillåtlig! Vi
hade ju Abd-el Kader till daglig guide vid våra utfärder,
hvarföre skulle vi ej till bordsuppassare kunna ha „den
siste Abenceragen!“

Hela denna dag från arla morgon till mörknande natt
stod det skrifvet i stjernorna, att vi skulle lefva under en
jemn förtrollning.

När vi efter middagen uppsökte vårt logis och
utträdde på altanen, hade solen redan nerrullat vid
ökenranden.

Hela nejden låg öfvergjuten af fullmånens sken —
(vår tur förunnade oss äfven fullmåne under vistelsen i
Biskra) — men ljusare, mera genomskinligt och förklaradt
än det, som äfven i de skönaste Augustinätter sprides ner
från nordlandens bleka himmel. Badande i denna
underbara klarhet, stodo palmernas mörka grupper, höjda öfver
alla andra trän omkring oss, postande som allvarsamma
skiltvakter framför den gränslösa ökenslätten, med sina
hägrande aningar om sagolika land i fjerran. Hur man
andades lätt i den skira, sommarljumma luften, bemängd
med vällukter från trädgården midt emot! Icke tecken till
fukt eller kyla! Inga besvärande insekter denna tid på
året. Hvilken januarinatt!

Oberörda af trötthet eller öfverhufvud något störande
intryck af lekamlig art, sutto vi på vår altan och insöpo
denna afrikanska ether-luft af oanad renhet. Vår reskamrat
Duléry höll oss sällskap och långt inpå natten filosoferade
vi här, berättade ur vårt förflutna lif för hvarann och
gjorde upp planer för nästföljande dagar.

Programmet för morgondagen bestod naturligtvis i den
fortsatta kapplöpningens annonserade nöjen.

När nästa morgon grydde, satte vi oss alltså igen i
rörelse och återtogo gårdagens platser. Publiken gaf ej
heller nu efter i liflighet. Stort tillopp af intresserade
täflare om kapplöpningsprisen, som utdelades i en upphöjd
paviljong, uppförd i banans centralpunkt. Men det långa
afståndet och folkmassorna, som trängdes der omkring,
hindrade oss att upptäcka, hvari dessa pris bestodo.

Antagligen lämpades de efter majoriteten af
kapplöpares smak och i denna kan intet nöje gå upp mot
ryttaresporten. Araben sätter i första rummet bland sina 
egodelar sin häst, i det andra sina kameler och fårhjordar och
slutligen i det tredje — sina barn och sina hustrur, d. v.
s. slafvinnor.

Såsom en omvexling i andra dagens 
kapplöpningsprogram var införandet af kameler på banan. I långa
rader defilerade de fromma, långbenta djuren förbi oss med
hvar sin arab hopkrumpen öfverst på puckeln. Men nu
deltog i egentlig täflan endast en ras ökenkameler från
grannskapet af eqvatorn, hvitgrå till färg, snabblöpande
och ännu högre och skångligare än deras bruna kusiner.
De med så här mycken ståt obekanta djuren sågo under
dum förvåning omkring sig, nickande komiskt högtidliga åt
hvarann med de långa halsarne och blickar som inneburo
en underfull fråga, hvad detta var för ett lif och lefverne
och hvad de sjelfva hade här att göra. Att springa i kapp
med strutsarne i ökensanden, detta voro de vana vid, men
icke vid så här oförnuftigt fläng bara för nöjes skull, —
d. v. s. menniskans nöje.

Äfven fantasian upprepades den andra
kapplöpningsdagen, men i mindre skala och denna gång utan att någon
arab satte klippingen till.

För att i alla former göra bekantskap med ortens
„couleur locale“ läto vi vid middagen servera oss den
inhemska läckerheten „cousscoussou“ — en sorts torr gröt, ej
olik rysk kroutaïa kascha. I midten af fatet var en grop
i gröten, och här lågo fårsteksbitar, hvita bönor, ärter,
krukrussin och dadlar i en röra; hvartill yttermera hörde en
sås af ohyggligt starka ingredienser, deri cayenne-pepparn
dominerade. Duléry åt alltsammans med vana och god
aptit, men denna mixtur var ej gjord för våra finska magar
och hade troligen bränt hål i strupen på oss om vi förtärt
den. Blotta lukten förorsakade oss hejdlösa nysningar och
pressade tårar ur våra ögon.

Äfven denna afton blef sömnen oss ej möjlig, förrän
tröttheten öfverväldigade oss, ty det österländska månskenet
höll oss timme efter timme qvar på vår altan, liksom i en
stilla förtrollning. Skimret, hvitare än solljuset och
genomskinligare än kristall, svepte om alla föremål sin förklaring,
som förvisso hade någonting öfverjordiskt. Skärpta med
kikare ilade våra blickar utåt öknen och tyckte sig
intränga i en obekant rymd, lika omätlig som den mörkblåa
etherns öfver våra hufvuden. — Man har ju ofta hört
omtalas dennas färgton; penslar och pennor ha gjort tusende
svaga försök att beskrifva densamma; — men det
verkliga förhållandet är att den städse varit och städse skall
bli — obeskriflig. Stjernorna simmade liksom små
glimmande punkter i detta azurhaf — men äfven de bleknade
alldels bort inför den sällsamt intensiva hvitheten af
månskenet. Så sutto vi då här vid öknens rand, i detta Biskra,
dit länge en underbar längtan drifvit oss, der palmer
susade öfver våra hufvuden och der vi drucko en luft, som
liknade Olympens nektar! Under vårt turistlif ha många
af de illusioner svikit oss, dem vi på andras beskrifningar
byggt oss i förväg. Vidtbesjungna orter och utsigter ha
ej motsvarat våra förväntningar, men lemnat oss kalla.
Oasen Biskra deremot öfverträffar allt hvad fantasin
skönast målat för oss och vi äro mer än belönade för det lilla
mått af raskhet och uthållighet, hvarmed vi köpt oss en
njutning och förvärfvat ett minne, som skall följa oss så
länge hjertat klappar!




<chapter name="V. Ökenvandringar. — Sidi-Oukba. — Dess gator, arkitektur och
befolkning. — Arabens takt och „savoir vivre“. — Tiggeriets industri,
ett menskligt företräde framför djuret. — Diner under en
dadelpalm. — Monsieur Landons trädgård. — Månskenspromenad i
Biskra. — Arabiskt café med danserskor af Ouled-Naîl stammen.
— Soiréer i öknen. — «Tusen och en natt«, berättad uppå
originalspråket. — Varma svafvelbad. — Gamla Biskra. — Afsked
från vår altan. — Återfärd mot norden.">
V.

Ökenvandringar. — Sidi-Oukba. — Dess gator, arkitektur och
befolkning. — Arabens takt och „savoir vivre“. — Tiggeriets industri,
ett menskligt företräde framför djuret. — Diner under en
dadelpalm. — Monsieur Landons trädgård. — Månskenspromenad i
Biskra. — Arabiskt café med danserskor af Ouled-Naîl stammen.
— Soiréer i öknen. — «Tusen och en natt«, berättad uppå
originalspråket. — Varma svafvelbad. — Gamla Biskra. — Afsked
från vår altan. — Återfärd mot norden.

*

Den 29 januari, vid det en vintersol öfver Biskra glödde
varm såsom någongång under högsommaren hos oss,
lemnade en char-à-banc hôtel du Sahara och rullade bortåt
öknen, kuskad af en mohr i röd „chekkia“, vida pantalonger
och kort, broderad jacka. På kusksätet bredvid honom satt
en ståtlig arab i turban och burnuss, hvita som snö båda,
och inuti den lätta öppna vagnen befunno sig två finska
fruntimmer och en ung fransos.

Målet för färden var Sidi-Oukba, den aflägsnaste af
några smärre oaser söderom Biskra.

Sidi-Oukba har i sin arab-by en moské af de äldsta
som finnes, härledande sig, säges det, redan från Mahomets
tid och inneslutande ett stort islamitiskt helgons ben, —
hvarföre många rättrogne vallfärda hit. Till dessas antal
vet jag ej med säkerhet, om de ofvannämnda resande i
char-à-banc'en kunde räknas, men de fingo i alla fall
späka sin lekamen, som om de varit rättrogna. Någon
tillstymmelse till väg fanns naturligtvis här ingenstädes, men
slätten erbjöd tillräckligt utrymme för det lätta ekipaget
att söka sig väg sjelf. Man njöt af det fullaste oberoende
härutinnan! — Stor sak i några halsbrytande slingringar,
der den utaf solhettan remnande marken satte djupa sprickor
eller diken såsom små hinder, att på lek öfverhoppa!
Emellanåt måste äfven rinnande floder öfverfaras, hvilka
denna årstid bildas af smältande snömassor från provinsen
Tells höga berg, men aldrig föranledt byggandet af broar
— en okänd lyx på dessa orter.

Fördjupningar i sanden mottogo här och der små
runda vattenpölar, som lågo omkringkastade, såsom
egendomliga speglar med ramar af sandsten förgylld af solen.
Uttorkade puttar, hvaraf blifvit hvita saltlager, gjorde äfven
glänsande effekt i öknens enformighet. Vår lilla vagn
plaskade alltjemt i någon improviserad flod, som gräfde sig
skummande fåror, så djupt, att våra hjul sjönko ner till
axeln och vi sjelfva löpte fara att få ett opåräknadt bad.
Vattnet yrde om oss under genomfarten; men vår kusk
var beundransvärdt skicklig och jag ger honom ännu här
i trycksvärta en „mention honorable“, för att vi undsluppo
med hela lemmar igenom de vådligaste tillbud.

Men naturligtvis fick man hålla i sig med händer och
tänder för att ej förlora balansen, och några utrop af
förskräckelse beledsagade visserligen de våldsammaste
krängningarne. Då vände alltid Abel-el-Kader sitt intelligenta
ansigte med de mörka österländska ögonen inåt vagnen och
smålog lugnande. — Monsieur Duléry på sitt håll
försummade ej heller nu att med sin skälmaktiga, välkända min
tillkännagifva: — „vi stjelpa icke denna gång, mesdames!“

Våra små parasoller hade troligen blifvit ett
otillräckligt skydd mot de nästan lodräta solstrålarne, om ej
friska briser från öknen svalkat luften och gjort den
outsägligt ljuflig. Januari är här en högst behaglig månad.
Då och då möttes långa tåg af ända till 50—60 lastade
kameler och åsnor framdrifna af sina egare — lätt
draperade och med nakna armar och ben, men med tjocka
turbaner på hufvudet.

Kring några små källådror, ännu på somliga ställen
framqvällande i sanden, liksom svaga försök af moder
natur att uppfriska den förtorkade ödsligheten, sågos araber
ha uppslagit tält af kamelhårsmattor och omgärdade af
tistelqvistar, såsom af en låg mur — troligtvis ett värn mot
ormar, skorpioner o. d. Hundar, som ej ingåfvo lusten att
närma sig tälten, lågo innanför muren på vakt och
nomadfamiljen med barn och husdjur framtittade från de
brungrå, låga bostädernas öppning.

Den sällskapskrets man såg röra sig härinom hade
för våra blickar en obestridlig originalitet, och det
halfnakna yngel, som rullade sig sjungande och tjutande i
kretsen, ingaf någon tvekan, huruvida vi borde klassificera dem
till djurs eller menniskors species. Dessa nomader
kommande från det innersta af Sahara tälta såder i frihet,
hvarhelst de finna ett strå till näring för sina hjordar och
en droppe vatten att läska sig med. De taga dagen som
den kommer och njuta sitt sorgfria väsen under en
himmel, som aldrig förmörkas af ett moln. Deras
lefnadsbehofver reducera sig till det minsta möjliga, ty den äkta
araben behöfver för att lefva nöjd, knappt annat än frihet,
sjelfständighet, luft och sol. Randen af hans öken är den
säkra borg, bakom hvilken han förskansar sig undan den
påträngande civilisationen, den han hvarken älskar eller
eftersträfvar, med sitt ordnade samhällsskick, som är honom
en boja, med sina fasta bostäder, som förqväfva honom och
med sitt arbete, sin sträfvan och äflan, som han afskyr.

Fullkomligt likgiltig för de materiella förbättringar
odlingen skänker, sätter han ej det allra minsta värde på
dem; och europeerna skola få svårt att införa ordet
komfort i hans lexikon. Men han har sina sällskapsnöjen och
idkar dessa, förnämt nonchalant, under det vandrande
„high life“ han för, med fullkomlig sjelfbestämningsrätt.

Vi åkte ofta förbi dylika „piqniquer“, der barbente
figurer spelade i sanden kort, schack, domino eller andra
sällskapsspel i arabstyl; der dylike drucko kaffe sittande
med benen i kors på den heta marken under tältet eller
lerhyddan, eller der andra spöklika skepnader slutligen
togo sig sin middagslur, utan hufvudkudde och midt i
solskenet. Här åter lekte flockar af sprittnakna barnungar
boll med apelsiner och bambukäppar och mumsade dadlar
ur öppna fårskinnssäckar. — Alla gingo lediga och
sorglösa, blott qvinnorna buro bördor, vandrande med krökta
ryggar bakom sina tomhändte herrar och män, hvilkas
majestät blott tillät dem att röka sina långa pipor.

Under flere timmar hade vi redan tågat öfver
ökensanden utan stjelpning och förkortande vägen med muntert
prat, som jag kallade „predikan i öknen“ i anledning af
en och annan vänlig moralkaka dedierad till M. Duléry;
— vi hade äfven sett hägringar framställa i ett oändligt
fjerran haf och lunder i sväfvande trollskimmer, och hettan
började förorsaka oss en viss dåsig trötthet. Då sågo vi
ändteligen palmer vajande i vinden och bakom dessa
skymten af en arabby. Det var Sidi-Oukba, denna
besynnerliga hopgyttring af sammankladdade lerväggar och smuts,
utan tak eller med helt platta sådana, låga dörrar,
hvarigenom man nästan krypande måste inträda och intet tecken
till fönster. Så kräfver den islamitiska arkitekturen i dessa
tillhåll, som kallas arabbyar i öknen. I Sidi-Oukba var
ej ett enda europeiskt hus tillfinnandes; österlandets
genuina stämpel låg påtryckt här öfverallt; och på de
labyrinthlikt trassliga gatorna (!) vimlade pratande och skriande
varelser under dolce far niente. Af deras större och mindre
dimensioner kunde man dömma, om de voro barn eller
fullvuxna, men af hvilketdera könet utredde kostymen ej med
fullkomlig bestämdhet. — Dock förmodade vi, att de
obeslöjade medlemmar vi kunde urskilja af det täcka könet
voro i minoriteten och egentligan framvisade sådana
exemplar som af lättfattliga skäl befriades från pligten att 
beslöja sina yttre behag, — oskadliga till och med för
afrikanska blickar.

Med anmärkningsvärdt lugn och höflighet tilläto dessa
halfvildar hvita främlingar att besöka deras moské och
tränga fram ända till deras helgons graf. Änskönt de
omringade oss och följde oss med sina svartögda blickar, buro
deras solstekta fysionomier hvarken uttryck af gapande
förvåning eller ovilja, ty medfödd stolthet hindrar araben
från att visa dum nyfikenhet, och gästfrihetens lag
beskyddar främlingen i hans krets.

Men tyst bekänner jag, att det var med en viss
ihärdighet jag höll mig i grannskapet af Monsieur Duléry och
hans arab, och att jag gerna såg oss företrädda af
Abd-el-Kader, som med befallande åtbörder, ridderlig mot oss
fruntimmer, höll på tillbörligt afstånd från oss dessa
öknens bruna infödingar, hvilka antagligen ej gått i någon
folkskola. Barnen här på orten, som ej borde ha blifvit
bortskända af turister, förstodo dock — hvad tycks väl
derom? — att springa efter oss med utsträckta händer och
uppfånga våra kringkastade slantar. Detta är ett bestämdt
företräde som skiljer menniskans afkomma från djurets, det
bevisade sig här, der konsten knappt nog kunde förmodas
vara inlärd. Men till dessa arab-tiggares berömmelse
framhåller jag uttryckligen, att de ej ens närmelsevis voro
behäftade med de italienska — i synnerhet de neapolitanska
— yrkesbrödernas efterhängsenhet och oförsynthet, som kan
göra den frommaste menniska ursinnig. Öknens
mörkfärgade barn, med den sjelfkänsla och naturliga ädelhet som
påtagligen hör till rasen, utsätta sig ej för de
förödmjukelser, som godt hållas till godo af småleende och bugande
italienska trashankar, ciceroner, hyrkuskar och andra
plågoandar, som påtruga utländningen sina tjenster, änskönt
han bjuder till att värja sig både med mustiga ord och
åthäfvor.

Till vår ledsnad kunde vi blott genom teckenspråk
eller Abd-el-Kaders tolkning göra oss förstådda af
Sidi-Oukbas befolkning, ty fransyska språket talas ej i dess
sällskapskretsar ock läres inte i de samskolor på öppen gata,
der barnens uppfostran göres utan pedagogikens methoder
och utan subventionsmedel af staten. Men jag bekänner,
att för mina ögon framstodo dessa ökenaraber utan
bekerrskare, utan ok af hvad slag det vara må, inberäknadt
orättvis fördom och convenans, utan aning om de
civiliserade folkens och städernas korruption, såsom ett
visserligen vildt, men poetiskt slägte, — ett heltvisst värdigare
species af „Guds afbild på jorden“ än såväl den hvita
rasens afskum, sölande sig i laster och dryckenskapens alla
ohyggliga följder, — som ock de eländiga arabstammarne,
tryckta af det franska oket, dem vi sett krypa och kräla
inom arabstaden i Constantine.

Dagen led och hungern började slutligen låta känna
af sig för oss. Som vi icke gjort oss illusioner om någon
„restaurant“, i Sidi-Oukba, sade vi byn farväl, följda af
några springande barnungar, såsom öfverallt annorstädes
der vagnar fara fram. Med Abd-el-Kaders tillhjelp
uppsökte vi en palmlund, vinkande på litet afstånd med löfte
om ljuflig skugga. Här utbredde vi på markens saftiga
gräs — eller rättare växtmatta — med stora glänsande blad
våra plaid's; en vacker dadelpalm blef tak öfver våra
hufvuden, och muntert uppdukade vi den lilla matsäck värden
på hôtel du Sahara begåfvat oss med. Ack, den bestod
ej af Lukulliska anrättningar; — en af
ålderdomsbräcklighet tärd höna, stekt kanske för par dagar sedan,
utgjorde vår pièce de résistance och vinet var blefvet något
dufvet i sin butelj af solhettan. Men ställets friska
skönhet, ovanligheten i situationen, apelsinerna och dadlarne
plockade nästan på stället, den blå himlen, den gröna
jorden och vår egen glada sinnesstämning gjorde en 
festlighet af denna ökenmåltid. — Jag anmärkte, att den
egentligen för att vara „korrekt“ bordt bestå af „gräshoppor och
vildhonung“, men härtill svarade åter Duléry: —

— Ce ne sera pas encore pour cette fois, mesdames!

Solen rullade något neråt himlaranden när vi återsågo
Biskra, men vi inträdde ej än i staden, utan ansågo oss
ha tid att göra ett inpass i den beryktade trädgård, straxt
utanför stadsporten, som här blifvit anlagd af Monsieur
Landon. Detta original, som ej mera räknar sina miljoner,
hänger sig åt en mani: att i öster- och vesterlandet — ja,
ända i Indien, skapa åt sig villor och trädgårdar, som det
tyckes, efter mönster från tusen och en natt. Duléry,
landsman och personligen bekant med den fantastiske naboben,
införde oss i hans Biskra-villa, för närvarande af den
bortreste egarn upplåten för vår fransman att besökas när han
hade lust. En lycklig omständighet för oss, som fingo göra
honom sällskap!

Vi läto vår char-à banc återvända till hotellet och
klappade på porten:

„Sesam! öppna dig!“

En portier i mohrisk drägt trädde ut, bugade
vördnadsfullt och upplät det förtrollade slottet.

Jag gör mig ingen förhoppning att med en tarflig
penna kunna återge bilden häraf. Men det förhåller sig
ju med hvad som mest hänför en så, att man hvarken kan
rätt beskrifva eller alldeles förtiga sina intryck deraf. Jag
vill alltså söka skildra hvad jag nu i verkligheten såg för
mina blickar men trott mig förut kanske få upplefva blott
i någon skön dröm, möjligen.

Sorlande bäckar af genomskinligt vatten, framledt med
ofantlig kostnad ur djupa artesiska brunnar, slingrade
genom trädgården i olika riktningar mellan omvexlande
grupper af tropikens alster, praktfulla så väl till former,
färger, som vällukter och sedda såsom små krukväxter i
Europas botaniska trädgårdar, men här höga buskar och
träd, mest alla blommande. Långa alléer af kungspalmer
sträckte sina runda, mörka kronor stolt upp mot himlen —
Afrikas himmel! — och genom täta bambuhvalf vandrade vi
i ljuflig skugga till öppna berceauer eller löfsalonger med
sköna hviloplatser och marken beströdd med helt, helt fina
brokiga snäckor såsom sand. Arkader af bredbladiga
sykomorer, plataner och andra träd med tät saftig grönska
och omslingrade af rosor och convolvolus, epomea och andra
krypväxter, smygande sina blomknippen ända högt upp i
trädtopparne, bildade murar kring trädgården. På flere
ställen kunde genom öppningar i dessa murar skönjas
perspektivet helt nära af ökenslätten, oöfverskådlig,
guldskiftande, — ett sagoland, djupt imponerande genom obeskriflig
storhet och sammansmält med horizontens strålande rand.

Förflyttade midt i denna österländska verld kände vi
oss liksom under en onämnbar förtrollning. Doften af
oranger och mandariner, som inbjudande hängde sina frukter
öfver våra hufvuden, nådde oss öfverallt. — Herrliga,
fullmogna frukter, hvilkas make jag förr ej smakat! — Af den
mohriske trädgårdsmästaren blefvo de nerplockade i
öfverflöd, för att bespara oss ansträngningen att räcka oss upp
till de fullastade träden. Men hvarken ljuflig hvila i dessa
löfsalar med finaste sandgolf och dessa tätt skuggade
berceauer, eller någon trötthet efter dagens uppskakande
färder besegrade dock vår nyfikenhet. Föremålen omkring
oss voro egnade att hålla den vaken, det är säkert. Villan
förtjenade beses äfven hvad dess åbyggnader vidkom. —
Dessa små féeslott i mohrisk, indisk, japanesisk eller
chinesisk styl innehöllo hvart blott ett enda rum. Salongen
var det största med stuckväggar och marmorgolf. Genom
de höga målade glasfönstren trängde solstrålarne mildt
dämpade; låga sidenottomaner smögo rundt kring väggarne;
tjocka persiska mattor och svällande dynor, guéridoner af
kostbara trädslag bildande mosaïker, kinesiska hyllor, fulla
af „brimborions“ — (kuriositeter eller konstverk, från hvilka
här och der ädelstenar framblixtrade) — ett beundransvärdt
arbetadt skrifbord, der alla möjliga skrifmaterialier lågo
beqvämt till hands, albums, fotografier, kartor, planschverk,
bokhyllor, fulla af lättare eller gedignare lektyr enligt smak
— dock mest resebeskrifningar, upptäcktsfarares
anteckningar o. s. v. tycktes mig — var arrangeradt med en
artistisk oordning, der den finaste smak dominerade och blott
det osköna eller stela var bannlyst. I taket, öfver de
mjuka divanerna inbjudande till yppig ro, hängde en pungha
(indisk ventilationsapparat) som förmedelst tjocka
silkesrep kunde sättas i rörelse af osynliga händer utanföre
och svalka luften, när den blefve het eller tryckande. —
Allt, allt sinnrikt inrättadt för att bortdrömma lifvet i
vällustigt behag!

En annan „cottage“, till hälften gömd mellan låga
solfjäders-dadel-kokos och andra palmarter i buskform inrymde
matsalen — der Lukullus hade kännt sig hemmastadd. —
Och i dess omedelbara närhet låg hemlighetsfullt mellan
bredbladiga, tropiska växter köket, en liten bijou, der
beqvämlighet och elegans täflade att skapa ett paradis för
köksor och kockar.

Längre bort i den tätaste, svalaste delen af
lustgården, omgifvet af helt och hållet olika växtarter, ornamenter
och blomster för att undvika all skymt af enformighet, låg
skrif- och rökrummet med chibouker, narghiléer och
apparater af alla kända slag, för att insöfva sig med tobakens,
opiums- eller haschis-molnens lätta och rusgifvande skyar.
Rökare! Här hade det vattnats er i munnen!! —

Sof- och toilettrummet gaf ej de andra efter i
yppighet och ett sällsamt behag, såsom om allting varit
frammanadt af féernas trollspön. En rad af domestikrum, 
slutligen, bildade en gränsmur mot vester och genom lätta,
mohriska arkader hade man här vidsträckt utsigt, dels
öfver staden Biskra, dels öfver hela oasens väldiga
palmskog, bestående af cirka 200,000 större och mindre träd,
såsom det uppgifves ur tillförlitliga källor. Uppsteg man
på trappsteg ledande till kolonnadens tak, nåddes ögat i
öster af öknens majestätiska linie äfven härifrån.

Solen hade efterträdts på himlen af fullmånen under
vår vistelse i Landons trädgård, deröfver nu svepte sig,
öfverträffande någon elektrisk belysning till taflan, ett
skimmer, en dallrande klarhet, en andelik skirhet, hvars minne
öfverväldigar mig än i denna stund. Jag afbryter alla
försök att beskrifva våra intryck. Penseln, fotografin,
pennan eller de vältaligaste ord skola aldrig, ens närmelsevis,
gifva föreställning om hvarken sjelfva taflan eller den
dager som omflöt densamma.

Dagen efter Sidi-Oukba utflygten var samma lätta
ekipager med samma lustvandrare uti åter på väg inåt
öknen. Men målet var nu blott på tio à tolf kilometers
afstånd från Biskra och gällde heta svafvelkällor, hvaraf
industrin redan hittat på att draga nytta och iordningställt
badinrättningar för herrar och damer. Dagen var het; det
blef alltså en stor njutning för oss att svalkas i de stora
murade bassängerna, der vattnet genom tryckning på olika
kranar kunde fås af hvilken värmegrad man behagade.
Heta källådror löpte nemligen genom bassängerna. Det
enda som här besvärade en smula var en kännbar
svafvellukt — och en viss fruktan för skorpioner och andra
okända snyltgäster, som möjligen kunde gömma sig mellan
stoppade säten och bänkar i afklädningsrummen under bar
himmel. Man satte sig ner med mycken försigtighet ....
huu! det rörde sig under de medbragta hvita lakanen!
Med ett salto mortale stod man midt på rummets
marmorgolf! — Och så lugnade man sig, gjorde helt kallblodiga
undersökningar, fann sina farhågor utan grund, aflägsnade
något oskadligt kryp eller flygfä och lät ej mera störa sig
i njutningen af detta klara, rinnande, sommarljumma bad.
Sedan besynnerliga små snäckor och annat, tydande på att
Sahara kunde vara något uttorkadt hafsbotten från
förhistoriska tider, af oss blifvit plockade i trakten, bevuxen
med enstaka tistelgrupper som omgåfvo badstället, återvände
vi till Biskra, dinerade och — inträdde såsom föregående
eftermiddag i Landons trädgård att tillbringa qvällen.
Ståtlig som sist, funno vi åter vid den höga ingångsporten den
mohriska portiern, hvars bostad var ett stort, hvitt tält,
elegant uppslaget mellan grönska och broderadt i rödt och
guld. Han och en trädgårdsmästare, mohr liksom portiern,
voro de enda synliga varelser i detta förtrollade slott, der
en dold egare — såsom det går till i féesagorna — ställde
sin lustgård till de besökandes disposition och lät förfriska
dem med dess frukter, dess svalka och dess vällukter. Vi
underläto visserligen ej en enda af de dagar vår vistelse i
Biskra räckte att njuta af denna mystiskt orientaliska
gästfrihet, det kan jag sanningsenligt försäkra!

När vi här inväntat månens uppgång och njutit en
stund af dess luftiga silfverglans — dallrande mellan
palmer och oranger, återspeglad i de klara bäckarne,
förlänande ett visst spöklikt behag åt våra tre mohrer, portiern,
trädgårdsmästaren och Abd-el-Kader, — föreslog monsieur
Duléry, att vi skulle sluta dagen med besök i ett arabiskt
kafé, der Ouled-Naïl stammens danserskor uppträdde för
besökare af detta säregna „café chantant“ — eller
egentligare: — dansant.

— C'est de la couleur locale, mesdames, sade han
leende. Denna må i ingen form förbises af turister
kommande från det nätta afståndet som ni öfverfarit.

Vi gåfvo honom rätt och antogo förslaget. En
vandring i månskenet öfver Biskras arab-qvarter förde oss till
danslokalen — en stor, stor, fönsterlös sal, garnerad med
bänkar kring väggarne, der hvitsvepta araber sutto med
benen i kors, tysta och allvarsamma som domkyrkor,
rökande eller drickande kaffe. Salen hade flere ingångar och
alla stodo öppna på vid gafvel, så att den friska nattluften
fritt spelade genom rummet.

Dess innevånares stillhet, de hundrade svartbruna
männens anständiga hållning i ett dylikt samqväm slog
oss verkligen med förvåning. — Det hade kanske icke
varit för oss rådligt att så här inträda på ett europeiskt
förfriskningsställe eller „cabaret“ efter fransyskt mönster,
der kaffekopparne troligtvis varit utbytta mot bränvins-,
öl-, toddy- eller vinglas.

Vi satte oss ner på en af bänkarne med ett stenbord
framför och läto servera oss med tjockt café noir, kokt
tillsammans med socker och till den grad smakligt, äfven
för endel européer, att min reskamrat ansåg det för en
riktig delikatess. — Jag vill ej påstå att jag i allo delar
hennes åsigt, men den fina aromen af detta kaffe var
obestridlig.

Snart fingo vi njuta af en orkester utaf afgrundslikt
skärande och hvassa pipljud, flöjter, tam-tam, skrål och
olåt af andra, för icke arabiska öron, omöjliga
instrumenter. Dansen började.

Två och två i sender uppträdde, vid mera sparsam
belysning af ett sorts kådiga facklor, Ouled-Naïl gracerna,
utstyrda i tunikor, den ena draperad öfver den andra och
i alla regnbågens färger. De hängde slankigt ner ända till
deras sandalbeklädda fötter. Brokiga sjalar bildade löst
kring höfterna virade gördlar, breda silfver- och guldband
prydde armar och ben och genom öronen voro trädda de
kolossalaste örringar, af ökenguldsmeders konstrika
tillverkning. Coiffurerna kunde ej kallas egentligen chignonger,
men voro förmer än dessa: — armstjocka flätor af krusigt 
tagel, hängande på ömse sidor om ansigtet; och öfver
hjessan ett sorts mössor med fransar, eller så mycket
glitter som möjligt. Gedigna hakband af tjocka keder i
filigramsarbete föllo på bröstet löst ner, liknande betsel.

De äldsta af dessa flickor sades ej vara öfver sjutton
år, — de yngsta ej mer än åtta, — men ingen af dem
såg hvarken ung eller barnslig ut, och ej ett gladt drag
upplyste deras mörka ansigten. De sågo ut att tänka: —
„liksom om man gjorde det här för nöjes skull!!“

Kommande från det inre af Sahara, förvärfva sig
qvinnorna af Ouled-Naïl stammen med sin koreografiska
talang prydnader af gediget guld och silfver och rikedomar
fullt opp under gasterande i några år uti nordafrikas
städer och byar, hvarpå de återvända till sin stam igen och
tagas af de „fördomsfria“ männen till hustrur. Sens moral:
Rika flickor äro tacknämliga i alla zoner!

Sköna voro dessa ökensylfider ingalunda i våra ögon
med sina tatuerade ansigten och osmakligt svärtade
ögonbryn och ögonhår. — Ej heller egde för oss deras rörelser
dansens förnämsta egenskaper: behag, lif och glädtighet.
Den bestod i ett automatlikt, långsamt framglidande från
ena ändan af salen till den andra utan att fötterna det
minsta lyftes från golfvet. Ett besynnerligt dallrande rörde
höfter och hela kroppen, liksom om denna varit ett gélé.
Det enda som liknade sig till grazie var slöjans kastande
från ansigtet och armarnes svängningar öfver hufvudet.
Sin rätta karaktär lär dock ej dansen haft här denna
qväll, det fingo vi senare nys om. Grenom Abd-el-Kader
hade monsieur Duléry nemligen låtit i förväg tillsäga, att
en hel hop genuina vridningar och utmanande gester denna
qväll skulle utlemnas, såsom mindre tilltalande vår
nordiska smak.

Efter att ha åsett skådespelet en half timme vid lag,
fingo vi nog deraf, och våra öron härdade heller ej längre
ut med musiken. Gud vet af hvad sorts skinn dessa
arabiska örhinnor äro fabricerade, men orimligt starkt måste
det vara för att ej spricka af den ohyggliga olåt, som här
benämnes musik och åhöres utan olägenhet dagar och
timmar igenom af landets infödingar.

Utanför danssalen återfunno vi det bländande
månljuset och den rena balsamiska nattluften utan skymt af
kyla. Vi fortsatte en lång stund vår promenad öfver
Biskras folktoma gator och genom dess doftande
trädgårdar. Öfverallt kunde man se in i husen genom de
vidöppna dörrarne, och samqväm af araber syntes inom alla
tjäll. Flockar af turbanprydda figurer i vida, mer och
mindre hvita, burnusser voro samlade till soiréer af alla
slag: — spelsoiréer, soirées dansantes, soirées musicales,
soirées de lecture. . . . . . . Araben tillbringar ej blott dagen
sysslolös, han vill äfven hafva aftonunderhållningar med
olikartade nöjen.

Vi stannade utanför ett ställe, der det hölls litterär
föreläsning. En morian med flödande tunga stod i midten
af en åhörarekrets, sittande på huk omkring honom på
golfvet och gifvande de lifligaste bifallsyttringar åt hvad
han deklamerade för dem, nästan utan att draga andan
och med samma talflöde som ryska prester. Abd-el-Kader
upplyste oss om, att här berättades sagor ur tusen och
en natt.

Och hvilket auditorium skulle väl anslås af dessa
österländska fantasifoster med rusgifvande och eldiga
känslomålningar, yppighet och förtrollningar, om icke
bekännare af en religion, der njutning genom sinnenas rus
utlofvas efter döden på ett noggrannt beskrifvet sätt i
Mahomeds paradis, och der solen gjuter sin brinnande glöd
i ådror, pulserande af jordiska, otämda lidelser.

Aldrig trodde jag, när jag förr gjorde bekantskap
ur bok med sagorna berättade af sultaninnan Scheherazade,
att jag en dag skulle få höra dem deklamerade på deras
originalspråk och applåderade af lifslefvande landsmän till
den fantasirika österländskan! —

Vår sista utflygt på denna ort blef till Gamla Biskra,
beläget på par tre kilometers afstånd från den moderna
staden. Till fots uppnådde vi höjder, der ännu några
halfgrusade ruiner, dels mohriska, dels romerska, ligga skönt
omgifna, uti en ofantlig krans af palmer. Utsigten från
den högsta platån var praktfull. Intresset fängslades också
af många egendomligheter, som mötte en under vägen; till
dessa räknar jag särskildt arabernas kanaliseringsmetoder
för att förse sig med det här så dyrbara dricksvattnet.
Mellan fördämningar af större och mindre utsträckning,
allt efter olika råd och lägenhet, utmätes åt en hvar det
vattenqvantum honom tillkommer, och man ser en bäck
eller kanal sålunda delad mellan många intressenter, liksom
hos oss en byåker, der olika tegar brukas af olika egare.

På ett ställe passerade vi äfven en negerkoloni, —
en sorts fabrik, der negrer, negrinnor och nakna
negerungar beredde grynen till cousscoussou och utbredde dessa
till torkning i ett solsken, som kunde bränna upp
menniskor med hvitt skinn, men der dessa svarta bestar, alla
utan undantag anmärkningsvärdt, vederstyggligt fula,
tycktes befinna sig ypperligt och grinade, utan det allraminsta
skydd, uppåt skyn så muntra, pigga och glada som möjligt.
Araberna värdigas förse sig med grynen till sin
älsklingsrätt af dessa negrer, som de tillåta att arbeta för sig; men
de pläga intet umgänge med den svarta racen, hvilken de
anse sig stå så högt öfver.

Ingen fläck på jorden finnes utan sin rangskilnad
och aristokrati!

Men stunden att skiljas från Biskra kom för oss!
Dagen efter vandringen kring den gamla staden med sin
ökenvy och sina palmer uppstodo vi innan hanen gol, innan
morgonväkten stört naturens slummer, innan sångfoglarne
vaknat i boet för att börja konsertera i lunderna. I djup
domning låg Biskra höljdt i månsken — oasernas elektriska
ljus! — och med en suck sade vi allt detta farväl från
vår altan! Palmerna nickade sin afskedshelsning med de
långa veka bladen . . . . . trädgården stod beslöjad af 
himlaljuset som en skön mauresque i sin haïk! Intensivast
belystes några orörliga araber, lika statyer eller spöken,
sittande mot väggarnes mörka fond utanför hotellet —
förmodligen deras vanliga sängkammare.

Vi måste lösrycka oss med våld ur vår förtrollning,
samla vårt pick och pack, liqvidera räkningen och slutligen
klättra upp i vår diligens som förespändes. Så klatschade
postiljonen med sin långa piske och — farväl Biskra! Ett
evigt farväl!

Tröttheten öfverväldigade oss så, att vi innan kort
somnade och dröm och verklighet nästan oskiljaktigt
omblandades för våra slutna ögon, såsom de väl skola bli i
minnet, när vi i dess fotografialbum kasta en blick åt
Sahara. Trött måste man sannerligen vara för att sofva
under en färd sådan som diligensresan mellan Biskra och
Batna. — Denna gick förträffligt, utan stjelpning, nu som
första gången.

När vi ändteligen återtogo jernvägen från Batna uppåt
nordkusten, kändes det godt, men vi höllo oss stadigt vakna
för att vid passerandet af de båda saltsjöarne ej gå miste
om åsynen af de stora flamingoflockarne. Ty nu var
det dag. Beväpnade med alla våra kikare och lorgnetter
koxade vi utåt sjöarnes stränder! . . . . . . vänta! hvad är
det som der flyger omkring? . . . . . Är det ej? . . Jo, det är
ju blott högar af hönsfjädrar, (äkta, omisskänneliga
hönsfjädrar), plockade antagligen af roffoglar eller folket beboende
en liten restauration vid jernvägen.

Ännu upphörde vi ej att nästan vrida nackarna ur
led för att spana efter de tiotusen saknade olycksfoglarne,
som gäckade alla våra förhoppningar, då vi hörde bakom
vår rygg ett muntert skratt, som åtföljdes af vår allt ännu
ståndaktige reskamrat Dulérys spefulla ord: —

— Jag slår vad, att det är spahiskaptenen, som
stoppat de tiotusende flamingos i sin ficka och farit af
med dem för att spela er ett spratt!

Vi vände oss mot skämtaren i vredesmod:

— Skulle här då verkligen ej finnas flamingos?
frågade vi häpna.

— Troligen ibland, blef svaret, men visst icke alltid
och utan undantag, såsom ni hörde berättas. Jag har
passerat denna väg många gånger, men aldrig sett flockar af
de rosenröda foglarna, blott en eller några i sender.

Våra kikare kröpo tillbaka i sina fodral, lorgnetterna
föllo från näsorna, och ett godt skratt fick trösta oss öfver
vår missräkning. Alla togo saken filosofiskt.

Diligensbesvärligheterna undgingos mellan Batna och
Setif, två föga inbjudande små städer, af betydelse
likafullt för kolonisterne, som mellan dem byggt jernväg. Denna
upphör vid Setif åter. — Men den stump väg, som återstår
för att upphinna Algier, är ej betydlig. Diligens från Setif
går dagligen upp emot kusten och når till hamnstaden
Bougie. — Ersättning för resans besvärlighet erbjudes dock
rikligt af passagen genom ett af de skönaste bergspass på
jorden, Chabet-el-Akhira, löpande 10 kilometer mellan
himmelshöga klippor, bevuxna med grönska och blommor och
hemvist för talrika apor, som derifrån, likt sjelfsvåldiga
barn, nerkasta småstenar och skräp på de resande.
Klipporna äro så hopträngda, att der blott genom sprängning
blifvit rum åt den af fransoserna byggda magnifika
chausséen för diligenserna. Som trogen följeslagare har den
resande här en strid flod, forsande nedanom vägen och
ofta öfverfaren med vackra broar af modern konstruktion,
emedan floden som en orm slingrar i bugter. Angelägna
att riktigt få njuta af denna naturskönhet — utan många
rivaler i hela verlden — lemnade vi diligensen att hålla
sin middagshvila vid den station, som utgjorde passets
inträdesport och tillryggalade sju verst (kilometer) i förväg
till fots genom detsamma.

Vädret var gudomligt, den öppna strimman af himmel
mellan de grönskande bergväggarne, utan tecken till slöjor
öfver sin renblåa kristall. Men samma otur som beröfvade
oss åsynen af flamingos vid saltsjöarna, förföljde oss i
Chabet-el-Akhira, der ingen enda apa uppenbarade sig den
dagen. Ehuru det på intet sätt lär höra till mythen, att
passet är uppehållsort för dessa våra kusiner (enligt de
Darwinska ättartaflorna) antogo vi, att de ännu ej här
inflyttat till sina sommarvillor.

En mängd kungsörnar kretsade deremot omkring,
lurande på oerhörda flockar af vilda dufvor, som hade sina
bon lägre ner i dalgångarne och kuttrade i buskar och
klyftor.

Diligensen upphann oss förr än vi hade önskat och
gjorde slut på vår icke det minsta tröttsamma fotvandring.
Vid utträdet ur Chabet förändras småningom naturen och
stupar neråt hafskusten, jemnande sig till ett bördigt
slättland, befolkadt af kabyler, hvilken folkstam lär sig
allaredan att odla jorden på vesterlandens sätt, trifves i fasta
bostäder, sår och skördar med idoghet och omgifver sig
med ypperliga fruktträdgårdar.

Denna bördiga, välsignade mark och ett klimat utan
like gömmer antagligen för de fransyska inkräktarne, om
de rätt förstå draga parti häraf, skatter som blifva omätliga.

Cap Okas började mot qvällen framsticka sin spets,
som synes på ett ofantligt afstånd och föresväfvar den
resande i timmotal, medan vägen, slingrande utmed
Medelhafvets stränder, löper ut till diligensens mål för dagen,
Bougie.  Solen sjönk ner i det blåa hafvets våg, när vi
trötta och hungriga kröpo ur vår diligenskupé med vår
reskamrat der, monsieur Lorenz (litteratören, som kände
Runeberg och Fredrika Bremer).  Åt Duléry hade vi redan
sagt farväl i Setif.

Nu voro vi vid slutet af vår „ökenvandring“, visserligen 
icke obelåtna öfver hoppet att redan nästföljande dag
inträffa i Algier, der vi för månadetal ämnade lugnt slå
ner våra bopålar och åter omge oss med europeiska
komfortens lefnadsvanor.  Men vi erforo dervid båda två en
saknad, ett vemod, som vi ej kunde undertrycka.  Sorgen öfver
att helt visst för alltid ha sagt farväl åt palmernas, den
majestätiska gula öknens och den evigt blå himlens regioner.

*


<chapter name="VI. Ankomsten till Algier. — Intryck af staden. — Perspektivet af Mustafas
och S:t Eugènes höjder. — Kasboh och Fort l’Empereur. — Den
fransyska staden och arabstaden. — Öster- och vesterlandets
karaktär i nära beröring. — Madame Luce’s flickskola och dess
resultater. — Qvinnans bestämmelse afgjord af kristna och
mohamedanska tolkare af Guds bud.">
VI.

Ankomsten till Algier. — Intryck af staden. — Perspektivet af Mustafas
och S:t Eugènes höjder. — Kasboh och Fort l’Empereur. — Den
fransyska staden och arabstaden. — Öster- och vesterlandets
karaktär i nära beröring. — Madame Luce’s flickskola och dess
resultater. — Qvinnans bestämmelse afgjord af kristna och
mohamedanska tolkare af Guds bud.

*

Algier, af araberna kallad fordom El Bahadja (den
skinande) ligger, liksom Palermo, i snäckform utbredd kring
sin hafsvik.  När man nalkas hamnen och får en öfverblick
af staden, badande i ljus och solsken, erkänner enhvar
förtjust, att det arabiska namnet var väl valdt.  Innan man
satt foten ner på Marinan, har man utsigt öfver Place du 


gouvernement med hertigens af Orleans ryttarstaty, och
Boulevard de la république med sina plataner och hoteller,
som tala ett europeiskt språk; men på samma gång hviska
Stora Moskén och palm- och bambugrupperna vid Hôtel
de la Régence till inbillningen om hemligheter ur Afrikas
beslöjade verld.  Som en dyrbar tafla, hängd emellan
himlens och hafvets azurfonder, simmande i floder af ljus,
utgjutna än i perlemosnäckans mjuka irisfärger, än i
alabasterns skinande hvithet, ligga den fransyska stadens
ståtliga husrader, med arkitektonisk lyx, d. v. s. konstprydda
fasader vända mot hafvet.  Från ömse sidor — en
grönskande halfmåne, hvars spetsar äro Cap Matifou och Sidi
Ferruch — bildas åt Algier en bakgrund af villors och
trädgårdars alla schatteringar i grönt och blommor, stigande
i terrasser uppför Mustafas och S:t Eugènes höjder, mot
Atlasbergets kam.  Den mörka grönskan af tuyor, fikus,
sykomorer, jernekar och cedrar bryter sig i vackraste
nyansering mot nysslöfvade plataner, eukalyptus och
silfverpopplar.  Den ljusaste nyansen ger oliven med det
luftiga, blekt grågröna löfverket.  Högre éclat får
färgblandningen slutligen af orange-, granat- och citronträdens
lysande frukter, af mandelträdens hvita, och aprikos, persiko
med flere fruktträds rosenröda blom (i februari) till sådan
rikedom, att blad ej synes alls på hela trädet.  En
obeskrifligt grann anblick skänker äfven glycinernas långa
lilasfärgade blomknippen och Bougainvillier-växten, hvilken
öfverallt betäcker villornas balkonger och väggar med sin
praktfulla väfnad af hallonröda blommor.  Deraf bildas
äfven täta hvalf, festoner öfver inkörsportarne och, mellan
arkaderna i mohrisk styl, förtjusande draperier.  Hundradetal 
af dylika skönt dekorerade villor — ofta nog rika
mohriska palatser tagna från araberna med styrkans rätt,
— sticka upp ur sina saftigt grönskande bäddar, ända till 
de två gamla fästena, som dominera Algier: — Kasbah
och Fort l’Empereur.

Det är omedelbart vid dessas fot som arabstaden
ligger, skinande likt snö i solen med sina tätt sammanpackade, 
låga, kalkrappade hus och fönsterlösa murar, hvilka
betäckas utaf platta, äfvenledes snöhvita tak. — Det är
mohrens hvita turban på Algiers hufvud!  Denna arabstad
må ligga huru nära som helst — ja, egentligen ju blott ett
steg, kan man säga, från den fransyska stadsdelen; strecket,
som är draget mellan de båda, skiljer dem dock så absolut
som möjligt, och skall det göra, så länge Islam och den
kristna religionen stå emot hvarann som fiender, omöjliga
att försona.  Nere vid hafvets strand det framåtgående:
Vesterlandet, realismen med sin civilisatoriska äflan.  Vid
foten af Kasbah det stillastående: Österlandets tusenårigt
orörliga drömverld!

Här, mystiska boningar, hvilkas ingång afsigtligt
förborgas och hvilkas inre herrlighet blott skall anas; utsprång
af bjelkar från husen, hvarpå man når från det enas till det
andras tak, hvilka sammanfläta till dunkla hvalf de
uppåtstigande, smala, trassliga gränderna, der åkdon aldrig rulla.  
Der nere höga, ornamenterade byggnader i flere våningar,
med stora fönster och balkonger, breda luftiga gator, gröna
sqvärer, raka, väldiga kajer och skuggrika, sköna
boulevarder.

Klättrande mödosamt öfver stenläggningen, bildad af
trappsteg, möter vandraren i arabstaden en anblick, som i
inbillningen återför honom till Abrahams, Isaks och Jakobs
tider, — till tjällen, der husfadren dikterade lagar, åtlydda
utan „omröstning“ eller „dryftande“.  De primitiva
drägterna från mensklighetens barndom ha ännu ej här ombytt
mode.  Svartbruna österländingar, lastade åsnor, får och
getter trängas mellan negrinnor och under tjenarinnans ok
böjda, beslöjade qvinnor med antika vattenkrukor på 
hufvudet.  Halfnakna barn i vildhetstillstånd trilla fritt
omkring i en smuts, som ej vet af gatsoparens qvast. — 
Hvilka taflor att studera i denna arabstad! — Här och
der kan man ibland lura genom en af osynlig hand öppnad
dörr, skickligt dold i muren, och få inblick i ett mohriskt
hem. — Och se! — Derinom en luftig gård under bar
himmel, lätta arkader öfver vackra marmorpelare ofta i
par tre våningar; bakom dessa gemak med dyrbara mattor,
divaner, mosaïkgolf och brokiga fajansväggar och midt
i den fyrkantiga öppna gården springbrunnen, omgifven af
växter och blommor, öfverstänkta med kristallklara strålar,
som spruta i dagen högt sitt glitter och svalka luften för
innevånarinnorna, sittande här obeslöjade kring
marmorgolfvet med korslagda ben, i granna drägter och slö
sysslolöshet.

De unga och vackra prata, leka med sina nipper,
grannlåter och prydnader, dricka kaffe ur de små, små
kopparne med ciselerade fodral, röka och drömma; de
gamla och kasserade, beröfvade prydnaderna, som kanske
egdes af dem innan de undanträngdes i beherrskarens
gunst af dem, som nu inneha smyckena (och väl i sin tur
få lemna dem åt föredragna rivaler) — de gamla förrätta
i slafvinnors ödmjuka skepelse tunga sysslor, hvari de
hjelpas af negresserna, de mohriska damernas vanliga
tjenarinnor.

Arabstadens sällsamma tystnad är karakteristisk och
ökas af att intet hjulåkdon stör den med sitt buller.  De
små åsnornas nätta trippande med sin lilla hof gör så föga
oväsen.  Öfvergången från den fransyska staden blir
härigenom ännu mer plötslig och kontrasterna slående.  I början
har man ej rätt klart för sig hvilkendera behagar en mera:
— det är som att välja mellan poesi och prosa.  
Österländingen står mellan mensklighetens båda ändpunkter: — 
barndom och geni.  När man egnar honom en flygtig blick 
i hans egen sagolika verld, der kärleken till det underbara
vidmakthåller en sorts idealitet, inger han — sympathi.  
Denna har man ibland rätt svårt att egna vissa profbitar
af vårt civiliserade samhällstillstånd!  Araben är aldrig
hvarken grof, påflugen, berusad eller dum.  Hans hållning
är nästan alltid ädel och målerisk.  Hans yttre gåfvor göra
dessutom af mången turbanprydd figur en typ af fulländad
mensklig skönhet. — Allt detta är ju någorlunda värdt
främlingens beundrande intresse, icke sannt!

Men så kommer den mörka, kolmörka punkten här:
qvinnans sociala ställning.  Att dock slöjorna i Algier glesna
genom den närmare beröringen med Europa är år för år,
säges det, alltmer i ögonen fallande.  Kabylqvinnorna bära
inga slöjor als i sina berg och vandra äfven på Algiers
gator mera obesvärade af haïken än mohrens och den
förnämare arabens bihang (här kan hon svårligen kallas
bättre hälft).  Men äfven mauresquer möter man ibland,
eller sitter tillsammans med dem i de skramlande cariccolo’s, 
— (Algiers istvostchikar) som transportera dagligen
massor af menniskor i alla kulörer från Bouzareas höjder
ner till Place du Gouvernement.  Flera af dessa mohriska
damer tyckas bära slöjan endast för formens skull och låta
deraf genera sig så litet som möjligt.  Jag har — o
under! — till och med på gator och i promenader mött
ganska lätt beslöjade damer i mohrisk drägt pratande med
en man som ledsagat dem: — deras egen herre och
beherrskare, tar jag för afgjordt, — men han värdigades
tilltala dem i allas åsyn och de svarade honom gladt och
utan underdånig uppsyn.

Mera allmänt är dock att qvinnorna ute på gatan
sjelfva aldrig tilltala någon och af ingen heller blifva
tilltalade.

Jag undrar, med huru blida ögon egentligen i
arabstaden alla dessa europeiska fruntimmer betraktas, dem 
nyfikenheten dagligen för dit att promenera djerft omkring
sina obeslöjade anleten, stanna hvar det lyster dem, tilltala
hvem de behaga, vore det en helig mulla sjelf, och inte ens
tveka att gå in i de arabiska caféerna och taga plats med
sin kaffekopp midt ibland turbanprydde „skapelsens herrar“.

En fransyska, madame Luce, som med intresse
iakttagit den goda verkan fransk-arabiska gosskolor utöfvat på
det uppväxande arabslägtet af mankön, företog sig i
menniskovänlig nitälskan någonting i samma väg för flickor.  
Hon samlade kring sig några växande mohrflickor och gaf
dem undervisning ej blott i slöjder och handarbeten utan
äfven i läsning, räkning, skrifning, o. s. v. i sällskap med
qvinliga elever af kristen trosbekännelse.  Det var
naturligtvis ej lätt för de unga mohrinnorna, uppvuxna i
haremmens okunnighet, att täfla med sina fransyska kamrater,
men de förstnämnda visade sig ingalunda heller sakna
intelligens. — Hvad hände emellertid? — Muselmännen togo
anstöt af saken och ville ej veta af dessa lärda oting.

„Vi vilja hafva hustrur, som lefva för oss och bli mödrar
åt våra barn, sade de med ovilja, men hvad göra vi med
rättslärda, skriflärda, resonnerande varelser bland det kön,
som Gud skapat för att tillhöra mannen med kropp och själ!“

Madame Luce strandade i sina bemödanden mot två
flinthårda klippor: — inbitna fördomar och religionsdogmer
af manlig fabrikation.

De stackars läskunniga mohrflickornas öde sades ha
blifvit sorgligt nog: — muselmännen utstötte dem ur sin
krets och europeerna aktade dem ej värdiga att skänka
dem samhällsställning såsom sina hustrur.  Dem återstod
endast värnlöshet och nöd — eller hvad som är ännu
svårare och värre.

Ehuru detta resultat var modfällande, ansåg dock en
annan fransyska målet stort nog för att ännu göra ett
annat försök.


Madame Barroil, väl hemmastadd med arabens
skaplynne och seder, öppnade en ny skola, hvarifrån de bokliga
studierna uteslötos, der eleverna blott fingo undervisning i
arbeten och husliga förrättningar, som till och med i
Österlandet anses förenliga med qvinnans bestämmelse.  Nu
fruktade muselmännen ej mera så mycket att hitsända sina
döttrar.  Arbete med nålen inbringar pengar till huset och
kan verkställas inom harems murar, utan att dess
innevånarinnor börja ge sig i färd med funderingar öfver onödiga
frågor.  Skall väl emellertid madame Barroils arbete bära
frukt och någonting väsendtligt dermed vinnas för den
mohriska qvinnans andliga utveckling och frigörelse?  Ingen
vågar besvara frågan tillsvidare.

Ett vilkor för framgången är naturligtvis att småningom 
elever från ansedda arabhem sändas till skolan; men
huru skall man i detta fall vänta stor ifver att bryta isen
af mödrar, hvilkas puppintelligens hvarken fattar eller
värderar sjelfförsörjningens och arbetets ära, bildningens värde
eller frihetens lycka, utan blott bäfva för frihetens faror.

Den arabiska förkastelsedomen öfver qvinnans vikande
från „sin bestämmelse“, föranleder ovilkorligen till uppdragandet 
af paraleller på kristet gebit . . . .

Det tyckes mig såsom hade jag hört — sans comparaison, 
jag ber! — ett ljufligt eko af debatterna i qvinnofrågan 
på landtdagen i mitt eget dyra fosterland Detta skrefs under 1880 års landtdag i Finland, då genom
presteståndets motstånd propositionen förföll om rätt för qvinnan att
idka akademiska studier med samma förmån som män. !  Höjas
ej der de aktningsvärdaste röster inom det ärade
presteståndet för att neka rätt till lärdomens högsäte åt qvinnan och
för att fördömma hennes åtrå efter frukten på kunskapsträdet 
. . . . der (på fullt allvar, hörs detta försäkras) ju samma
lurande orm än i dag sitter qvar, som bringade moder Eva 
i förderf.  Ty för hennes olydnads skull drefvos våra första
föräldrar ur paradiset! — Huru Adam, „qvinnans hufvud“,
begåfvad med mera förstånd och starkare natur, lät narra
sig att sluka den förbjudna äppelbiten ur hennes hand, som
kallade honom „Herra“ — den frågan behandlar, af lätt
insedda skäl, ej den presterliga vältaligheten, och den ingår
ej heller i katolska kultens ofelbarhetsdogm!

Men genom alla dessa afvikelser och resonnemanger
ser jag att jag har alldeles kommit bort från skildringen
af våra reseminnen!

*


<chapter name="VII. Det fransyska och det afrikanska Algier. — Biblioteket. — Palais de
justice. — Fårtjufvar. — Abd-el-Rhamans moské. — Lyceum för
gossar. — Det framåtgående och det stillastående. — Mohriska
kyrkogården. — Aïssaou-sekten. — Mustafas höjder.">
VII.

Det fransyska och det afrikanska Algier. — Biblioteket. — Palais de
justice. — Fårtjufvar. — Abd-el-Rhamans moské. — Lyceum för
gossar. — Det framåtgående och det stillastående. — Mohriska
kyrkogården. — Aïssaou-sekten. — Mustafas höjder.

*

Det moderna Algier, till största delen, som sagdt, en
fransysk stad, trängande steg för steg den ursprungliga af
bey’er beherrskade staden upp under Kasbahs murar, der
äfven fransyska soldater posta i dag som är eger utmärkt
sköna minnesmärken qvarlemnade af araberna.  Främst må
nämnas perlan bland dem, det ryktbara biblioteket.  Lugna
dig, gode läsare!  Jag skall ej plåga dig med en matt och
oskicklig målning af hvad som med mästarehand blifvit i
skära, glänsande färger återgifvet af Sveriges störste nu
lefvande skald och hans — sånggudinna!  Må det tillåtas
mig blott att låna en droppe färg från hans palett för att 
vittna här om poesins sannfärdighet, såsom tolk för den
reelaste verklighet.

Bibliotekets mohriska kolonnetter och fint skulpterade
arkader, den ena öfver den andra, dess inre gård med sin
svalkande springbrunn, skuggad af saftig grönska och gamla
statyer här och der, den sydländska solen som belysning
ofvanifrån öppen högblå himmel, bokskåpen, arabeskerna
utskurna liksom af féernas fingrar, fajans-rutornas brokiga
färger på väggar och golf, ett obeskrifiigt skimmer af
nyanseringen i skuggor och dagrar, allt detta har jag sett
med egna ögon, ej i diktens verld, men på verklighetens
område.

Jag råder den, som möjligen kan, att sjelf försäkra
sig härom!  Det skall gå lättare än man tror förrän man
försökt det!

Af lika stor skönhet och formfulländning som bibliotekets 
arkitektur, funno vi äfven Palais de justice ej långt
derifrån och öfvervarade i den gamla mohriska salen en
rättegång. — Det förargade oss, jag bekänner det, att se
här de fransyska svartrockarne, i fyrkantiga, absurda
mössor och vida, hängande ärmar, såväl som domarne, lika
kokta humrar i sina röda kappor, sitta på beyernas
furstliga säten och skipa sin fransyska rättvisa.

Inför Pontius Pilatus stodo två smärta araber — 
idealiskt sköna till ansigts-bildning, obestridligt poetiska i
sina snöhvita burnusser draperade med ädelt behag och uti
den röda chekkia’n hvars mjuka silkestofs smekte
bronserade pannor.  De voro helt unga båda två och de
stackars gossarne hade — stulit får!  Svårt syntes de få att
reda sig ur klämman och obeskrifligt uttrycksfulla voro
blickarne ur dessa mörka, glödande sammetsögon, vända
med ångest till deras advokat, — en tjock fransysk herre
med pennan bakom örat, snusnäsduk och svart frack, hvars
lugna min omisskänneligt sade, i det han vräkte sig i 
stolen: — Det qvittar mig precis lika, om ni bli friade
eller fällde, ert pack!  Ha ni ej stulit den här gången, så
göra ni det väl i alla fall med det snaraste.“

Någon sorts tolk, som för araberna hade öfversatt
förhandlingarne i målet, der deras ve och väl afgjordes,
förmärktes icke här.

En af juvelerna i Algiers mohriska diadem är äfven
Abd-el-Rhamas moské.  En graciös minaret med brokiga
porslinsmålningar och stuckaturarabesker står invid moskén,
skuggad af en hög palm.  Dess fyrkantiga inre gård eger
sina grafvar prydda af stenturbaner, öfvertäckta af en platt,
aflång granitskifva med två svarfvade hål vid hufvudet
eller fötterna, för att qvarhålla regnvattnet och ge
läskedryck åt den dödas själ, (på besök kanhända här
någongång i foglahamn).  Allt detta ger måleriska och
drömmande intryck.  Den hvita moskén sticker dessutom utaf
särdeles vackert emot grönskan i den närbelägna Jardin
Marengo, den mest förtjusande anläggning af fransoserne,
med springbrunnar och alabastervaser och vidsträckt utsigt
från höjden af sina tropiskt grönskande och blommande
kullar öfver strandlöst haf. — — Mig tycktes alltid att
Medelhafvet härifrån såg ännu blåare ut än från andra
håll och kastade upp sitt perlskum mot stranden med
ljufligare sång.

I Algier står det nya öfverallt vid sidan af det gamla
för att liksom med utmanande öfvermod uttränga det senare.  
Abd-el-Rhamas moské har till granne stadens nyssfullbordade, 
ståtliga lyceum; och glada pojkrösters stojande
bjöd här till att öfverrösta ropen, som den turbanprydde
Mullan från minaretens fyra hörn utstötte i alla väderstreck
för att kalla de rättrogne till bön och tvagningar.  Derunder 
tumlade på lyceigården i munter lek om hvarandra
kamrater med ansigtsfärger från svartaste svart under knollrigt 
hår, till kinder af „smultron och mjölk“ med blonda 
silkeslockar.  Skola de olika menniskoraserna en dag
förbrödras på skolbänkarne?  Här var det ej mindre fullt af
intresse att se framtidens bild åt ena hållet och åt det
andra moskén, — det bortdöendes, det orörligas
stillebenstafla.



Bland helgon och store män, som fått en mausolé i
Abd-el-Rhamas moské är Ahmet den sista beyen i
Constantine, han som utdrefs ur det förtjusande palats, der nu
fransyska divisionsgeneralen på orten har qvarter.  Allt
hvad krigslyckans omvexling unnat den engång så despotiske 
herrskaren, för hvilken slafvar böjde sig, är detta lilla
rum, omhägnadt af fanor och krigiska attributer.  För att
få intränga der, måste vi beqväma oss att „tassa i
strumplästen“, ty hit insläppas ej ens européer med skodon på
fötterna.  Förlåtligt är att muhamedanen icke af dammiga
och smutsiga skosulor låter besudla de dyrbara persiska
och turkiska mattor, mot hvilka han under bönen slår
ödmjukt pannan.  Vi vandrade försigtigt mellan hvita „säckar“ 

Algir. Arabkafé under bananer (vid Jardin d’essai). (Se pag. 179).
liggande framstupa inför helgonbilder, till hvilka de
mumlade sitt „allah akbar!“ med den ostördaste, djupaste
salfvelse.  Mohamedanens andakt uppväcker, i mitt tycke, ingen
spefullhet hos åskådaren.  Blott dumt och rått lättsinne
kan neka sin aktning åt det djupa allvaret under bönen,
som af honom förrättas, utan att han låter sig störas af
någon som helst yttre företeelse.  Ingenting förmår honom
att lyfta pannan från golfvet och afbryta sitt mumlande.  
Det är egendomligt att ge akt på honom under
andaktsöfningarnes ceremoniel.  Före gudstjensten sätta sig de
bedjande alla i en rad orörligt stilla och samla sina tankar.  
Derpå, vid ett tecken af deras Iman, resa de sig, uppstå
alla på en gång, sträcka händerna uppåt och utstöta höga
rop.  Fantastisk, högst besynnerlig tablå af automater i
mycket omvexlande drägter: arabens hvita burnuss, mozabitens
brokiga gandoura (kolt med halflånga ärmar), marokanens
grå och svartrandiga blus, mohrens vidbyxor och korta
broderade jacka (med den koketta chekkian öfver ena örat),
turkens röda byxor och vapenprydda bälte, Saharabons
spöklika, grå-brun-hvita långkappa öfver nakna ben och
hvita hufvudhuckle, omviradt med många hvarf af
kamelhårsrep — taflan är egendomlig.

Döden syns ej ingifva mohammedanen fruktan eller ens
vemod: — tvertom begagnas kyrkogårdarne till förlustelseställen, 
för qvinnorna åtminstone.  Det är om fredagen
mest, — mohammedanernas sabbatsdag — man ser talrika
carricolo’s fulla af hvitsvepta damer färdas till Islamitiska
kyrkogården i närheten af le jardin d’essai och det kända
Café des platanes, med sin arabiska fontän, sina låga
gallerier och sina måleriska figurer sittande med benen i kors,
under skuggan af bananers långa, slokiga blad.

Sid-Abd-el-Kaders kyrkogård är ett förlustelseställe,
dit männerna tillåta sina hustrur att fara och dit qvinnor
af alla slag bege sig för att muntra sig med små 
„knytpartier“.  En portvakt står som Cerberus utanför, på andra
sidan om den höga kyrkogårdsmuren!  Foglarna, flugna ur
buren, slå sig ner i det gröna mellan grafstenarna, haïkerna
afläggas och utbredas som borddukar, den lilla qväfvande
slöjan för mun och näsa upphänges på någon aloë eller
kaktus och med skratt och glam börjas festen.  Patisserier
och sötsaker framdrages ur korgar, som negresserna bära
på hufvudet, sällskapslifvet i orientalisk styl kommer i
gång. — Här lyses med granna, ofta dyrbara toiletter,
här fördunklas rivaler, hit kommer man målad och parfymerad 
och pratar och kacklar i frihet från tryckande murar,
här kan man öfverlemna sig åt lusten att afslöja sitt
hemlif och välja sig förtrogna.  Åhörarne, sofvande under
mausoléernas stenar, äro tysta och pålitliga och här är man
säkrare än i sjelfva baden!

Skulle något manligt öga lura mellan kyrkogårdsmurens 
remnor — européerna bruka sticka sina näsor dit
lönnligen — så låtsar man ej se det!  Det är vaktens sak
utanför porten att hålla lockfoglarne på afstånd! — Stackars 
mauresquer!  Dessa bevakade varelser underlåta ingenting 
för att upphöja sin skönhet, som, ju större den är, ej
skänker annan fördel, än — att dess egarinna hålles
strängare inspärrad blott! —

Vi gjorde flere besök på detta ställe, hvilket tillåtes
europeiska qvinnor utan hinder och funno oss ofantligt
roade af de pittoreska grupperna i broderier, siden och
sammet, lifvade af lekande barn.  Men hvad vi förstå med
skönhet, det funno vi, till vår förvåning, här ytterst sällan,
och draga häraf slutsatsen, att det blott är frihetens
jordmån, som alstrar verklig qvinnoskönhet.  Ögonen må vara
huru stora och glänsande som helst, men vittnar uttrycket
om slöhet i tanken, eger småleendet ej intelligent behag,
förslappa sinligheten och slafödmjukheten anden, som ger 
dragen sin stämpel — hvar är då den rätta skönheten hos
„Guds afbild“?

Vi tilltalade — med gester förstås, ty franskan känna
sällan arabqvinnorna — då och då de „muntra fruarna“
på kyrkogården, och funno dem vänliga och tillmötesgående,
men sågo ingen saknad eller sorg betaga deras sinne, — 
ingen tår fukta deras ögon, sittande på taken af de dödas
boningar.  En enda skäggbeprydd individ hade tillträde till
denna krets och höll sig inom en liten moské i ett hörn
af kyrkogården, mellan höga kaktus- och aloë-snår och
andra buskar.  Mig förekom denna figur, med tycke af en
brunlackerad nötknäppare, såsom en „ulf i fårakläder“. — 
Han hade ett befängdt utseende i sin snäfva, fotsida kaftan,
ett sorts sandaler omknutna med rep på fötterna och en
vidunderlig grå mitra på hufvudet, derifrån ett orangegult
buskage stod rakt upp i vädret, så yfvigt, att det
öfverskyggade hela apansigtet, med illparig min.  Detta var en
ärevördig Derwisch som förrättade bönen i mauresquernas
moské och gaf der absolution åt botgörerskor, hvilka en
och en utträdde från den afskilda spilta, der „nötknäpparen“ 
rabblade opp messor för dem.  Jag skulle narras,
om jag påstod att dessa bigtande sågo särdeles botfärdiga
ut eller genomträngda af ånger och ruelse: nej, de voro
muntra och skrattade som skator, när de vändt ryggen åt
Derwischens orangegula fjäderbuske.  Alla delgåfvo hvarann 
sina intryck på ingalunda melankoliskt sätt.

På tal om islamitiska religionsöfningar och riter må
jag ännu skildra en sammankomst af Aïssaoua sektens
adepter, som vi öfvervarade.

Vi promenerade en dag med monsieur Lorenz på
Place du Gouvernement med sitt asfalt-golf, som ej får
beträdas af hästar och åkdon, men der militärmusik ofta
spelar om eftermiddagarne för talrika åhörareskaror, med
och utan turbaner.  Plötsligt anhöllos vi af en välfödd 
mohr i röd chekkia, som dandinerade sig sjelfförnöjd med
en ros stucken bakom örat och en annan dylik i tröjans
knapphål. Han kom från Hôtel de la Régence, der han
dagligen stod och koketterade under palmerna och bjöd sig
såsom guide åt resande. Nu uppmanade han oss att sluta
oss till ett talrikt sällskap, hvilket under hans ledning skulle
gå upp till arabstaden vid nattens inbrott och bivista en
sammankomst af aïssaou-sekten, — en sorts dansande
Derwischer, sjelfplågande fanatiker i samma styl som de
indiske fakirerne.

Vi antogo mohrens förslag, väntade en stund under
bambuhvalfvens hägn med springkällornas sorl omkring oss,
— och när det äskade antalet nyfikne voro samlade här,
började vi sträfva uppför arabstadens branta
trappstegsgator i gåsmarsch. Den öppnades af dragomanen i
chekkia, så parfymerad som en „stinkepytt“. Sparsamma
gaslyktor upplyste med ett osäkert och fantastiskt sken de
besynnerligt täckta och sammangyttrade gatorna, hvarest
smygande hvitsvepta vålnader ofta möttes i nischerna. —
Efter en förfärligt mödosam klifning uppföre infördes vi
(alldeles andfådda och halfqväfda af den qvalmiga luften i
gränderna), uti ett ännu lufttomare tillhåll för en mängd
diaboliska, brunfärgade figurer, så litet klädda som möjligt,
sittande i ring midt på golfvet. Vi fingo plats på
åskådarebänkar fullradade af folk, — mest européer — kring
väggarne och iakttogo öfver våra hufvuden läktare, derifrån
beslöjade varelser tittade ner. Qvinnorna ha tillstånd att
derifrån åse dessa religiösa ceremonier.

Redan vid vårt inträde voro en del af de svartbruna
bestarne midt på golfvet i farten att utföra en gräslig
instrumentalmusik, somliga på utspända fårskinnstrummor,
som bearbetades med knogarne, andra på cymbaler,
trumpeter, hvassa rörflöjter, andra åter med bedöfvande
knäppning på stora kastagnetter och ett harpolekande, som 
accompagnerade vrålande sång, utan tecken till melodi. En lång,
mycket lång njutning häraf förunnades publiken — troligen
i väntan på allt flere åhörare som betalade entrée — men
slutligen framträdde en Khouar, sedan en annan, så en
tredje och började, hållande hvarann i händerna, sina
gudaktiga krumsprång. De vredo sig som ormar, de rystade
och slängde nacken såsom en mjuk trasa hit och dit, upp
och ner minst en qvart utan uppehåll. — Huru, få de ej
vatten i sina hjernor, som omskakas på detta sätt? Det är
alldeles oförklarligt. När de nu uppnått stadiet af extas,
som åsyftas genom denna träning till Allah's ära — (en
förlorade härvid sansen och utbars, de andra två stodo
med fraggan ur munnen) — började förevisning af
underverken: — de togo med bara handen i rödglödgade
jernstänger; de ställde sig barfota på ett svärd, hvars skarpa
egg fick pröfvas omkring laget af åskådare; de tryckte
detta svärd in i den till midjan nakna kroppen; de åto
kaktusblad med tumslånga taggar, som rifva sönder tjocka
kläder; de tuggade glasbitar, genomstungo med långa nålar
tungan och kindbenen från ena sidan till den andra och
kommo derunder så nära publiken, att man kunde taga uti
de utstickande nålspetsarne; de beto i lefvande skorpioner
och virade huggormar om hals och armar. Och under allt
detta framsipprade ej en droppe blod — hvilket just skall
så vara, såsom bevis på öfvernaturligt tillstånd hos utföraren
af underverket. Det obegripligaste var i mitt tycke att se
en fanatiker sticka en bundt torrt alfagräs i full låga under
sin löst iträdda bomullstygsblus, svänga qvasten omkring
kroppen, så gnistorna yrde omkring (och till och med föllo
på åskådaren, mycket litet uppbyggd deraf) och fläkta sig
kring hufvud och ansigte med denna brinnande solfjäder.
— Huru mycket jongleri och hokus pokus blandar sig i
dessa andaktsöfningar? Det ha sjelfva åsynavittnena till
och med rätt svårt att afgöra — emedan all möjlig 
verifikation är dem tillåten och de verkligen känna en ohygglig
lukt af brändt kött, när de heta stängerna handteras.
Bevise derföre den som kan, hvilken andel i underverket
bedrägeriet har, — hvilken möjligen fanatismens lust att
uthärda plågor och marter, — hvilken, slutligen, det
menskliga, det religiösa högmodet i synnerhet. — Att visa sig
höjd öfver all mensklig svaghet, allt lekamligt lidande har
städse varit dess triumf! Trots all skicklighet utsatte sig
ju dessa Aïssaou's för ögonskenliga lifsfaror med sina
experimenter, som icke blott voro tortyr utan reela
dödsorsaker. Monsieur Lorenz, som sett i Constantine deras
sammankomster — hvartill ej betalas entrée och „giaourer“
blott i smyg ha tillträde — ställde dessa ofantligt mycket
högre i äkthet. Hvad vi här sågo, var utfördt af „des
farceurs, dépravés par les touristes“, såsom han
skrattande påstod.

Allt hvad jag vet, är att hela skådespelet förekom mig
så ohyggligt nervskakande, så gräsligt, så vidrigt, att jag
begärde som en nåd befrielse derifrån, sedan jag hållit ut
en stund, för att göra mina följeslagare till viljes och låta
dem mätta sin nyfikenhet.

Med hvilken suck af befrielse lemnade jag ej detta
samqväm af dårar, bedragare eller hvad man behagar, men
förvisso försatta utom mensklighetens normaltillstånd!

På ett kort afstånd från deras Gehenna, med sitt
flammande bål i medelpunkten och sin afgrundsmusik, kommo
oss sommarnattens balsamiska fläktar till möte, när vi med
Afrikas stjernhimmel öfver våra hufvuden gjorde en tur i
vagn utåt hafvet, som sjöng helt olika sånger, och sedan
stego uppför Telemly-vågen till Mustafas höjder, der vår
villa var belägen. Jag tviflar på, att någon skönare
promenad än denna erbjudes vandraren någonstädes i verlden
och att natur och konst åstadkommit i förening någonting
mera fulländadt, än detta paradis, beläget emellan gamla
Atlasbergets hjessa och Medelhafvets bugtande stränder!
Näktergalens slag i de täta, mörka löfhvalfven,
springbrunnars sorl mellan mohriska arkader, orangeblommornas
doft kringspridd i atmosferen lätt som bara ether — äro
icke oväsendtliga accessoirer till tablån. Och roas man
af brokiga folksamlingar, må man göra ett slag öfver
Place du gouvernement, der helt visst aldrig mötas tio
individer af samma hudfärg eller med enformighet i
klädsel — såsom i Europas hufvudstäder, äfven de största.
Araber, kabyler, mohrer, negrer, turkar, judar, maltheser,
greker, spanjorer, fransmän — ett ganska vexlande
panorama, icke sannt? — omblandar här sina bilder.




<chapter name="VIII. Algiers belägenhet. — Vinodling. — Utfärder. — Trappistklostret Staouïli.
Mohriskt kafé. — Mahomets häst. — Le frais vallon. — Besök i ett arabhem.">

VIII.

Algiers belägenhet. — Vinodling. — Utfärder. — Trappistklostret Staouïli.
Mohriskt kafé. — Mahomets häst. — Le frais vallon. — Besök
i ett arabhem.

*

Som en glänsande snäcka uppkastad af hafvets våg, eller
snarare som Österlandens skönheter, ligger Algier på yppiga
färgrika mattor och speglar sig i den praktfulla
genomskinliga trymån mellan Cap Matifou och La pointe pescade.
Kusten höjer sig i branta stigningar mot Atlaskammen och
våglinierna af bergskedjan aftecknas mot horizonten i
svartblå, i violetta, i purpur, i gyllene eller blekröda skiftningar
vesterut, i silfverhvitt emot öster, derifrån Djurdjuras
snötoppar sticka upp och liksom borra in sina
diamantspetsar i den blåa himlen. Denna väldiga ringmur bevarar
Algiers tjusande fägring mot ökenvindarne, hvilkas heta
slängkyssar svalna under passagen öfver isregionerna och andas
smekande, ej förbrännande, öfver Nordafrikas växtprakt.
Visst kommer äfven hit understundom Sirocco het som eld
och förqväfvande, men hvad vi fingo känna deraf hade
äfven någonting berusande — concentrerad solglöd!

Det väldiga Djurdjuraberget utgör tillika gränsmur
för Stora Kabylien, bakom hvars halsbrytande klyftor och
bergspass hatet rufvar på frigörelse från främmande ok.
Här är sista tillhållet för nu visserligen underkufvade, men
derföre icke vänskapliga stammar — berber eller kabyler
— som länge ännu skola passa på tillfälle att resa sig och
från Afrikas jord fördrifva inkräktarne, de förhatlige
Roumis, som trotsa profetens bud och vilja påtruga fria
bergsboar sin eländiga, föraktade vesterländska kultur. Men
fransmännen vaka med handen på värjfästet, spänna
örnblicken och lyssna uppmärksamt till det minsta gny bakom
Djurdjuras vägg, allt under det de med sin nations smak
och skönhetssinne garnera sluttningarne neråt hafsstranden
med den ena villan — icke värre — men skönare än
den andra.

Och under det sista årtiondet i synnerhet hafva de
ifrat för vinodlingen i Algeriet. Från Frankrike inflyttade
kolonister taga gubben Noak till förebild och plantera på
Afrikas mark „mycket vin och mycket vin och se så göra
de!“ Den en tid utbredda villfarelsen att vinstocken ej gick
till här, har genom bättre odling fullkomligt skingrats och
aningen om en stor framtid föresväfvar redan
vingårdsmännen och kolonisterna.

Det är äfven den franska soldaten hufvudsakligast
man har att tacka för de ypperliga chausséer byggda i
slingringar, som leda ända upp till bergshöjdernas öfversta
platå och omnibussar gå alla timmar för billig afgift upp
och neder på denna Jakobsstege — icke med englar förstås,
men med villornas hyresgäster och alla de otaliga
lustvandrare, som svärma kring i Algiers omnejder — de
vackraste och mest storartade som kunna bjudas dem.

Vi ha ej på vårt samvete att ha försummat detta nöje,
denna turistpligt, må man säga.

Jag ber läsaren vänligast följa oss i zigzag och utan
förut uppgjord plan, såsom vi företogo mest de utfärder jag
vill skildra.

Trappist-klostret Staouëli ligger högst uppe i bergen
och hit inbjödos vi på utfärd af monsieur Lorenz en herrlig
solskensdag i februari. Vår carricolo med raskt trafvande
hästar, ehuru vägen ideligen bar uppföre, hade vi denna
gång för oss sjelfva, lemnade åt ena sidan och åt den
andra oförlikneliga utsigter, och foro igenom de pittoreska
byarne eller köpingarne fulla af hoteller och kaféer som
heta: El Biar, Birmandrais, Le frais-Vallon, Bouzareah
med flere. Efter ett par timmars uppåtsträfvande nådde
vi platån hvaruppå trappistklostret reser sina murar.

Nejderna i vårens första friskhet, himlen strålande i
ljus och jorden i skönhet, vällukter och fågelsång — det
surmulnaste lynne klarnar här, den gråbrunaste „spleen“
antar små skiftningar i azur och rosenrödt. I naturens
rike äro mjeltsjukans representanter maskar, mullvador,
ugglor och flädermöss — d. v. s. innevånare i underjordens
mörka regioner. — Den verksamhet som utvecklas deremot
under jublande qvitter, lifligt surrande, sånger och
harmoniska ljud, tillhör ljusets barn, de bevingade foglarne, de
glada bina, humlorna, flugorna, fjärilarna — ja sjelfva
myggen, dansande i ljusa rymder med luft och sol!

Klarheten af Afrikas himmel är sådan, att den inger
ett välbefinnande som utan skenbar orsak framkallar ibland,
till och med på den ensliga vandrarens läppar, utropen:
„Hvad jag andas lätt!“ „Här är mig godt att vara!“ „Jag
är lycklig!“

Färden upp till Staouëli denna herrliga vårdag
lockade till dylika utgjutelser både i sällskap och under enslig
contemplation.

Vid trappist-klostrets ingång mottogos vi af pater
Joseph, gråskäggig ordensbroder som, med två eller tre
andra kamrater, äro de enda här för hvilka det är tillåtet
att tala. Det är således de, som ha i uppdrag att föra
omkring (såsom tillåtet är) klosterbesökarne.
Besökarinnorna, „les brebis galeuses“, få vandra utanför i trädgården
och insläppas i vestibylen — men icke längre. Deras orena
fötter få ej besudla de fromma brödernas celler, kyrka och
inre gemak.

Görande tjenst för alla de tigande munkarne initierade
pater Joseph oss med flödande tunga i klostrets
egendomligheter och förevisade de märkvärdigheter för oss
fruntimmer, hvilka vi ansågos värdiga att få beskåda.
Monsieur Lorenz deremot införde han i klostrets allraheligaste
— och vid hans utträdande derifrån pumpade vi vår
reskamrat på de intryck han emottagit. —

— „Ce n'était pas grande chose, consolez vous,
mesdames“, blef det lugna svaret, utan tecken till uppbyggelse.

Men under det dörren utan krus stängdes framför
våra qvinliga näsor och patern försvann med monsieur
Lorenz, underhöllos vi af en annan ordensbroder, som äfven
hörde till de talande.

Han gaf oss antydningar om lifvet som föres bakom
Staouëlis stängda murar.

Dagen börjas och dagen slutas under ständig fasta,
ljudlös bön och arbete utan beröring med den yttre verlden,
— detsamma år ut och år in. Ej ens som sjuka få
munkarne här förtära köttmat. De präktiga höns och kalkoner
vi sågo vandra utanföre bereda sina andäktige fostrare
kanske inre tillfredsställelse när uppfostran lyckas, men
ingen gastronomisk njutning, hvarken genom ägg eller
ungar. Fjäderfäets feta kroppar finna sin graf i
hotellvärdarnes grytor och lekmannamagar, som ej späkas med
fastor. Med sann glädje erforo vi dock att förbudet att äta
kött i Staouëli ej åtföljes af förbudet att dricka vin, —
och af de flaskor som uppkorkas åt främlingen eller
besökaren af hvad kön denna månde vara, kan med full
evidens dragas slutsatsen, att klostrets vinkällare hör till de
bästa. En måltid af frukter och grönsaker, valnötter,
bakverk, o. d. uppdukas äfven åt den som det önskar; men
betalning för förtäringen emottages ej — om icke i form
af välbetalta souvenirer från stället, bestående i allehanda
träsniderier och små grannlåtsarbeten förfärdigade af
munkarne — som det heter. Men dessa preciosa hade en så
misstänkligt fransysk stämpel, att otron anser dem
importerade från Europa rätt och slätt. Personer väl bevandrade
i klostrets mysterier påverkas här äfven af andra dubier.
De betvifla den obrottsliga tystnaden, som föreskrifves inom
klostermurarne och derjemte — o skeptiker! — lydnaden
för det förbud, som nekar trappisterna att sjelfva äta af
sin välgödda fasel.

Vår talande — och mycket talande — broder
uppräknade för oss med stor tillfredsställelse och andlig
stolthet namnen på alla de höge, verldslige herrar, som besökt
Staouëli och skrifvit sina namn i dess minnesböcker.
Oaktadt en blygsam protest från vår sida, begärdes äfven vårt
ringa fac-simile på dessa blad. Största glansen hemtade
de dock af storfursten Konstantins af Ryssland 
namnteckning. Det höga besöket hade på allt sätt uppfyllt
trappisterna med en fröjd och en uppbyggelse, som ännu
genomträngde vår fromme paters sinne. Han korsade sig,
när han lät oss förnimma, att storfursten hade kysst hans,
— pater Josephs, hand, — och att den kejserlige gästen
kunde göra korstecknet lika bra som någon munk och hade
gjort det både före och efter måltiden i klostret.

Jag vill minnas — men vågar ej bestämdt försäkra
det ändå, — att vi hörde pater Joseph omtala hurusom
storfursten vid afskedet kysste priorns klädafåll!

Af oss fick i alla händelser ingen här någon kyss,
med undantag af en allra som sötaste liten kattunge, som
låg och solade sig, när vi åter hoppade upp i vårt lätta
och trefliga ekipage. Nu togo vi, såsom de „vise männen
i österlanden“ en annan väg till vårt hemvist igen och
hade derigenom fördelen att få njuta af nya vyer och ny
förtjusning.

Vägen gick hela tiden ofvanom hafsstranden, som
djupt under våra fötter bugtade sig i de vackraste skär
och vikar, inom hvilka vattnets blåa färg var beundransvärd.
Till höger, till venster, hvilka taflor! Och en växtlighet
sedan, som aldrig har behof af vinterhvila! Tvertom. Under
de månader då naturen i Europa slumrar i vinterdvala —
då fläta lianerna här sina lätta, blommande slingor
sjelfsvåldigare än någonsin kring alla föremål, väfva sina nät om
trädens väldiga stammar, hopbinda kronorna och utbreda
så täta, doftande mattor öfver marken, att djur och
menniskor trassla in sig der.

Oberoende och fria som vi voro i vår cariccolo kunde
vi stanna när och hvar det lystade oss. Detta är ett nöje
öfverallt, men det är „ett strå hvassare“ att gå och flanera
mellan aloëbuskar, kaktus, dvergpalmer och annat
afrikanskt ogräs, som uppfyller luften med vällukter och
utbreder sin färgprakt öfverallt. Luktärter, reseda, heliotrop,
jasminer och andra kära bekanta helsade vi här i
vildhetstillstånd.

Under vårt kringströfvande stannade vi utanför en
stor port med inskrift: — Asyle des vieillards, petites
soeurs de Bouzarea. Vi begärde inträde och fördes af en
mötande syster vänligt omkring gubbhemmets trädgård och
i dess boningsrum utan klosterhemligheter. Här var osökt
tillfälle att göra jemförelser med hvad vi nyss sett. Hvita
murar med trefliga grönmålade fönsterluckor, öppna
verandor, gästvänligt upplåtna dörrar öfverallt, ingen mystisk
anda öfver det hela, — nej, fridfullt arbete, luft, ljus,
hemtrefnad utmärkte asylen stiftad af „les petites soeurs“. —
Bröderne deruppe lefva för sig sjelfva utan annat mål än
att bereda sig evig salighet genom ändlösa botöfningar och
föreskrifna böner. Systrarna lefva för andra och för att
bereda de värnlösa och vanlottade här på jorden litet
glädje och ett stilla hem. — Resten öfverlemna de åt den,
som bättre vet hvad oss göres behof i en annan tillvaro
förborgad för oss alla.

Och när dessa anspråkslösa systrar innerligt tala om
själens odödlighet och frid och fröjd i den eviga kärlekens
sköte för varelser, som aldrig fått njuta af hvarken frid,
fröjd eller kärlekens ljufhet, sker det blott för att tända
hoppets stråle för några sjuka, döende, eller skeppsbrutne
på lifvets ocean. Dock äro de utsatta för alla möjliga
trakasserier från de republikanske proklamerarne af „liberté,
égalité, fraternité,“ som afsky systrarna. Måtte les
petites soeurs länge ännu fortsätta sitt menniskovänliga värf
och finnas till i verlden, efter det de radikale
samhällsförbättrarne gjort menskligheten den tjensten att försvinna
från verldsteatern!

Vi beslöto vid återkomsten från Staouëli att göra
besök i något af de många mohriska kaféer, som anträffas
i alla vrår och vinklar i arabstaden och vi valde 
företrädesvis ett af dem i närheten af Kasbah, hvilka bibehållit
bäst sin genuina prägel. Kunder funnos af äkta slag dit
vi inträdde. Nobelt draperade i sina trasiga skynken sutto
gästerna radade kring väggarne med måleriska ställningar.
Österländingen är född att sitta modell. Några höllo de
små kaffekopparne i hand och smuttade ur dem långsamt,
en annan satt orörlig och stirrade på sina nakna bruna
ben — en contemplation som upptog hela hans själ och
sinne — ; en blåste några ofattliga melodier på
bamburörsflöjt, hans granne accompagnerade genom ett sorts
harpolekande och en tredje fulländade orkestern med knäppning
på en liten mandolin med tre strängar, — andra spelte
damm eller schack i ett hörn. Kaféets värd, en mohr med
tydliga anspråk på skönhet, hade en ros bakom ena örat
och gick omkring hela laget med en lång pipa i handen.
Denna stack han i munnen på gästerna, som drogo en rök
hvar i sin tur, hvarefter mohren „gick till grannes“. Det
var haschisch som röktes och det ljufliga ruset, som påstås
bli en följd deraf, torde möjligen infinna sig för araberna.
Hvad europeerna angår, hvilka sökt genom detta medel
förskaffa sig de berusande drömmarne, påstå dessa att de
aldrig lyckats förskaffa sig annat än en — infam
hufvudvärk.

Vi afslogo den elegante Mustafa's haschischpipa,
bjuden äfven åt oss, och bestälde oss i stället kaffe. Man
kan tillåta sig denna depens — koppen kostar 10 centimes
(10 penni). Araberna, som dricka utan socker, betala blott
5 centimes.

Den vackre Mustafa tillagade sjelf vårt kaffe i en
portativ liten hällspis och bjöd oss det med smäktande
blickar, — kanske såsom surrogat för det haschisch-rus vi
gingo miste om.

Algiers mohamedanska befolkning består af en
myckenhet mohrer, som vi, ehuru oriktigt, under en benämning
kalla araber. Dessa racer äro ganska skilda, missakta
hvarann ömsesidigt och sympatisera förnämligast blott i sitt
hat till Roumis' (de kristna). Araben i sin burnuss är stolt
och manlig, kabylen likaså, och marokanen halfvild. Mohren
deremot har en vek qvinlig skönhet, hvartill bidrar hans
kostym: den broderade tröjan, byxorna vida som kjortlar,
bältet löst knutet kring höfterna, törnrosen bakom örat och
den kokett nerkängande silkestofsen från chekkians
mörkröda topp. Hans sysselsättningar äro äfven broderier med
ganzer, silfver och guld, handarbeten af alla slag,
utbjudande af varor i de små trånga butikerna, der han poserar
för att locka in köpare; uppassning på hotellerna, der han
ställer sig in för att få drickspenningar. Det ser ut som
skulle naturen ha lust att en smula sammanblanda de olika
könens konturer i länder, der menniskoslägtet fostras inom
harems murar. Qvinnan hämnar sig kanske öfver sin
förnedring genom att andligen förkrympa och nerdraga hela
slägtet! —

Vi hade förut i några mokriska kaféer observerat en
egendomlig tafla, och nu sågo vi densamma såsom
frescomålning på den hvitkalkade väggen.

Den förestälde en häst af något för zoologerna okändt
species: kroppen hade åtta fötter, mahnen var af förgyld
tagel, vingar stucko upp bakom öronen och den lysande
svansen af perlor och juveler stod i vädret som en yfvig
qvast, fullspäckad med påfågelsfjädrar. Större än en åsna,
mindre än en kamel, hvars tandmynning den hade, stod
detta kreatur färdigt till språng under en dyrbar
sadelmundering. — Det är Mahomets häst, El-Borak, (blixten)
och se här hvad traditionen berättar derom.

En dag när profeten tog sin middagslur på berget
Merwa, väcktes han utaf att någon blåste på honom. Det
var engeln Gabriel i egen hög person. Vid tygeln ledde
han en färdigsadlad springare, hvars like ännu ingen sett,
och så bjöd engeln artigt profeten på en liten utflygt till
obekanta rymder. Invitationen mottogs med tacksamhet
och Gabriel bad sin gäst sitta upp i sadeln. Mahomed
krusade modest emot och ville afstå platsen åt sin
himmelske ledsagare, men denne skakade leende på hufvudet
och pekade på sina englavingar. — Mahomet erkände
rodnande att detta var ett förnämligare fortkomstmedel och
nöjdes i all ödmjukhet sjelf med El-Borak, svingade sig
upp i sadeln och det bar af så det susade i rymden. Om
par minuter voro de resande i Jerusalem. Här fick
profeten göra bekantskap med Abraham, Moses och Jesus,
fick tillstånd att kalla dem sina bröder, fick hålla bön
tillsammans med dem och höra mycket om Guds rikes
hemlighet.

Derpå fortsattes färden, El Borak satte af på fyren
och engeln utbredde sina skinande vingar. Islamismens
stiftare infördes i den ena himmeln efter den andra, steg
allt högre och högre och nådde slutligen lycksalighetens
trädgård, der den stora lotusblomman vajar i bländande
hvithet. Men bakom denna är skranket öfver hvilket intet
dödligt öga blickat, hvilket ingen fot öfverskridit, ty der
är rummet bebodt af Gud Fader. Genom protektion af sin
utmärkte cicerone blef dock den nåden förunnad Mahomed
att inträda dit och skåda den Högste på sin tron omgifven
af sjuttiotusen cheruber. Profeten hade det vettet att lemna
sin häst bakom skranket, steg in utan skor på fötterna,
knäföll inför tronen och fick nu ur Guds egen mun
emottaga befallningar att utföras på vår jord. Man tänker sig
att det ju framdeles stod profeten fritt att formulera sina
uppdrag utan någons kontroll, ty de sjuttiotusen cheruberna
ha visat sig i allo tystlåtna och diskreta.

Med sina ordres på fickan satte sig Mahomed till
häst igen, det bar neråt vår arma jord; — men nu
lemnade engeln sin reskamrat att sköta sig sjelf, förebärande
att han, som vanligt, hade många jern i elden och många
delikata kommissioner att uträtta. Men, som minne af deras
lilla „triep“ till högre regioner, skänkte Gabriel åt
Mahomet El-Borak.

Ett af målen för våra utfärder, — och ingalunda det
minst lockande — var ofta Le frais vallon.

Synnerligast om söndagarne föra omnibussarne hit
stora flockar af utvandrare, ty här inandas stadsboarne
orangers, mimosors och tusende sköna träds och plantors
vällukter. När hettan annorstädes blir besvärlig, finns
ännu ljuflig svalka i den djupa dalen, uppfriskad af
vattenfall mellan klyftor och evig grönska. Här drickes kaffe
under löfhvalfven, här glammas och förtäres glacer och
sorbet, och härifrån ser man alla återvända med händerna
fulla af jättebuketter plockade bland den ofantliga
mångfalden af blommor i alla former och färger, hvarmed
naturen slösar, — utan behof af trädgårdsmästares hjelp i
le frais vallon.

Ännu en utfärd.

Redan på ångfartyget som förde oss från Bougie till
Algier hade vi gjort bekantskap med en älskvärd fransyska,
generalskan Liebert, hvars man, nu gammal vorden, varit
med om eröfringen af Algeriet och lefvat här med sin
familj öfver trettio år. Den gamla krigsbussen och hans
maka bådo oss vänligt helsa på dem i Algier, der generalen
efter afskedstagandet definitivt slagit sig ner och skapat
sig ett hem i en skön trädgård. De bodde i ett gammalt
mohriskt hus, omgifna äf krigiska minnen, — en hel
arsenal af alla möjliga vilda stammars vapen, sköldar,
sadelmunderingar o. s. v.

Vi gjorde der då och då besök och en dag föreslog
generalskan oss att bli henne följaktiga på en visit som
hon ärnade göra i ett mohriskt hem, der hon under många
år varit bekant och vän.

Värdinnan i huset — numera enda hustrun till en
ulemas, eller jag vet ej hvad för en arabisk embetsman,
som mest vistades i moskéerna och hade begrafvit sina
andra hustrur — var ingenting mer eller mindre än
sondotter till den sista beyen af Constantine Hadj-Ahmet.

Hon var född i det förtjusande palats, hvars
springkällor nu sorla för de fransyska eröfrarnes öron.

Generalskan Liebert afhemtade oss i sin vagn och
förtjusta gjorde vi henne sällskap. Den mohriska villan
var belägen ett stycke utom staden och vägen utmed
medelhafsstranden syntes oss icke lång, ehuru utsträckt nära
till Cap Matifou's spets. Vi stannade bakom muren
omkring en vacker trädgård, omgifvande ett hus i den kända
mohriska stylen, — lika lätt och graciös som mystisk.
Generalskan förde oss genom trånga korridorer — liksom
afsigtligt vilseledande — och derpä inträdde vi uti en
öppen gård, uppburen af arkader och med den traditionella
springbrunnen i midten. Gallerier hvälfde sig på lätta
pelare i fyrkant omkring gården och boningsrum, i den
orientaliska smaken möblerade, sägos der bakom. I fonden
af gården låg mottagningsgemaket bakom tunga draperier,
som undanskötos när husets värdinna, den furstliga Fatma,
kom oss vänligt till möte. Det var fredag och hennes
mottagningsdag.

Hon var en dam med obestridlig ädelhet i hållningen
och tydliga spår af ovanlig skönhet, och efter henne följde
hennes gifta dotter — på besök hos modren med sina barn
— hennes sondotter, svägerska och andra väninnor som
voro på visit här. Minst ett tiotal mohrinnor af olika
åldrar och mer och mindre sminkade eller eleganta.
Generalskan Liebert helsades med stor hjertlighet och äfven
vi välkomnades såsom hennes connaissancer från långt
aflägsna länder.

Det rum der vi inbjödos att taga plats var ej alltför
stort, men lätt och smakfullt uppbars taket i kupolform af
kolonetter, mellan hvilka löpte rundt kring arabesker af
vackert stuckaturarbete. Golfvet var belagdt med brokiga
porslinsfyrkanter och möbleringen bestod blott af låga
divaner kring väggarne och ett marmorbord midt på golfvet.
Som en afvikelse från den korrekta mohriska stylen fanns
i rummet fönster med sidendraperier för, — men vettande
allenast åt trädgården, dit ingen manlig fot fick nalkas.
Vakt stod alltid vid ingångsporten.

De nu obeslöjade mauresquerna visade sig för oss i
guldbroderade sammetsjackor, écharper af silkesgaz i
lysande färger, hufvudbonader af guld- och silfverskir,
atlasskynken, blommor och smycken, armar och nakna ben
prydda af ringar, som sågo dyrbara och äkta ut, fötterna
löst instuckna i broderade tofflor och vida byxor af siden
eller tätt muslin. Alla buro dessa byxor ehuru kortare
och längre, somligas ända ner till fotknölarne. Några rätt
behagliga ansigten — sköna ögon i synnerhet, — men en
fetma, som här är ett skönhetstecken, ehuru den i Europa
ej hade bidragit till att göra dessa gracer gouterade. En
efter annan förestäldes oss med namnen Baïa, Zora,
Diourza, Zuléika, Tiima — och vi hade gerna önskat att
inleda samtal med dem, men fingo mest nöja oss med
teckenspråk och tolkning genom madame Liebert som kunde
arabiska. Fransyska talades knapphändigt i fru Fatmas
nära umgängeskrets. Det oaktadt uppstod helt glad
förtrolighet mellan våra olika racer; man serverade med kaffe,
sylter, sorbeter och vi funno oss verkligt intresserade af
denna orientaliska sällskapsverld. Der låg någonting
oändligen naïvt hos dessa stora barn, som med nyfiket undrande
blickar fingrerade om våra volanger, spetsar, armband, ur
och urkeder och roades af hjertans grund af att få sätta
min lorgnett på sina näsor. Alla frågade genom fru
Liebert om våra förhållanden. Tiima (jag tror hon var slägt
med värdinnan) hade alldeles förälskat sig i min person.
Hon satte sig så nära mig i divanen, att hennes starkt
svärtade ögonbryn nästan vidrörde min axel och med sina
henna-färgade naglar strök hon öfver min broderade mantilj,
hvilkens stenkolsgarnityr tycktes behaga henne öfvermåttan.

Slutligen klappade hon mig på armen och frågade
med smekande röst:

— Hvad heter du?

— Adelaïde, svarade jag.

— Huru många barn har du? fortsatte hon ytterst
intresserad.

— Intet enda, Tiima; jag har aldrig varit gift, må
du veta.

Tiima spände opp stora ögon och trodde att hon förstått
orätt. Men generalskan Liebert försäkrade henne att
tolkningen af mina ord var alldeles riktig.

— Den der yngre damen har heller icke gift sig,
sade generalskan och pekade på min reskamrat.

Tiima höjde händerna mot taket med ett utrop, jag
vet ej om af fasa eller blott helt enkelt af förvåning.

— Men, apostroferade hon mig, — hvad har du tänkt
på, Adelaïde, som lemnat dig ogift?

— Jag har tänkt på att bibehålla min frihet, kära
Tiima. Jag skulle kanske fått sitta instängd som du och
lyda en beherrskare om jag hade varit gift.. — Nu deremot
binder mig ingenting.

— Alldeles! inföll fru Liebert skrattande. Dessa båda
damer, som du här ser, Tiima, resa verlden omkring och
roa sig. Tror du de så ogeneradt fått göra hvad som lyster
dem, ifall de hemma haft man och barn?

Mohamedanskan såg häpen ut, teg ett ögonblick och
funderade. Plötsligt tycktes hon hitta en utgång på detta
dilemma, utropade liksom inspirerad och tog mina båda
händer, dem hon skakade hårdt:

— Adelaïde, du måste gifta dig!

— Du är skämtsam, Tiima, svarade jag skrattande.

— Tror du jag skämtar? — Nej, jag säger dig på
allvar: du skall gifta dig, hör du!

— Men ser du då icke, huru gammal och huru
gråhårig jag är?

Tiima stod en sekund fundersam igen.

— Gör detsamma! utropade hon derpå resolveradt, —
du måste gifta dig i alla fall! Verlden är full af karlar
och de skola ju alla ha sig hustrur! De kunna ej vara
utan och det vimlar i verlden af mankön („Ça grouille,
ça grouille!“). — Under en pantomim, hvars komiska liflighet
framkallade stor munterhet i sällskapet, spelade afrikanskan
med alla tio fingrarna i luften för att imitera vimlandet i
en myrstack eller rörelsen i en grodpöl. Men vårt skratt
smittade ej Tiima, som tog saken på fullt allvar. — Du
måste gifta dig, ty verlden är full af karlar, som vilja ha
hustrur! upprepade hon oförtrutet. — „Ça grouille, ça
grouille!“ Samma pantomim med fingrarne.

I denna stund kan jag ej förklara för mig, hvarföre
hennes nit att bortgifta mig var så passioneradt, under
det hon lemnade min följeslagarinna alldeles oantastad, om
ej så, att hon ansåg frågan af ytterst brådskande
beskaffenhet, när hennes äktenskapspropaganda gällde mig, men
möjlig att bordlägga ännu när det gällde min reskamrat.

— En ståtlig man med mustascher skall du ha, 
Adelaïde, gestikulerade hon immerfort. Jag skulle nog kunna
skaffa dig en sådan . . . . . en med de präktigaste 
mustascher! . . .

De stora mustascherna voro ögonskenligen i Tiimas
tycke höjden af manlig fullkomlighet.

Den löjliga konversation jag här citerat hade lockat
oss att skratta så vi hade riktigt ondt i sidorna, och
generalskan Liebert deltog och gjorde korus med oss. Men
det blef i alla fall på tiden att bege sig bort igen, ty
qvällen inbröt.

Högst belåtna och upprymda af vårt egendomliga
besök sade vi med hjertlighet farväl åt vårt mörkögda
sällskap och följdes af värdinnan ända till husets trappa.
Längre tillät seden henne ej att komma, ty utan mannens
tillstånd lemnar en mohrisk qvinna ej sin tröskel.

Under det vi vandrade öfver trädgårdens fint sandade
gångar, vände vi ännu hufvudet tillbaka och nickade gladt
farväl. Der stod Tiima till allra sist qvar i dörren och
ropade när jag försvann genom stora porten:

— Du måste gifta dig, Adelaïde! det finns så mycket
karlar i verlden! „Ça grouille!“ Och hennes med henna
färgade fingrar spelade högt i luften, medan vagnen rullade
af med oss.

*


<chapter name="IX. Utfärder till sjös och lands. — Arabisk trohet. — Besök i en gourbi i
närheten af Algier. — En arabby uppe i bergen och en mohrisk kyrkogård.">
IX.

Utfärder till sjös och lands. — Arabisk trohet. — Besök i en gourbi i
närheten af Algier. — En arabby uppe i bergen och en mohrisk
kyrkogård.

*

Tyngda af Sirocco som ett par dagar blåst öfver
staden, beslöto vi en vacker morgon i början af Mars att
skingra vår hufvudvärk genom en seglats på det blåaste
af alla haf — när det ej är i uppror.

Monsieur Lorenz skaffade oss en slup, den mest
inbjudande, förstås, som vi upptäckte bland visst hundrade
båtar, målade i lysande färger, nedanför marinan, gungande
i en lugn bassin, som derigenom får tycke af en 
blomparterr. Farkosterna stå hvarandra så nära, att vattnet
knappt synes mellan dem. Vi stiga uti. Vår styrman är
den högreste Mohamed med de mörka, glödande ögonen och
liten „chekkia“ bjert afstickande mot den bronsfärgade
pannan, det kolsvarta skägget och ögonbrynen. Han ser ståtlig
ut, när han spänner seglet med skicklig hand, bjuder oss
med värdigheten af en „grand seigneur“ att taga plats och
slungar ut på vågen vår båt, lätt som en svan med utbredda
vingar. Himlen var högblå öfver våra hufvuden, hafvet
återspeglade samma färg under våra fötter, men i glänsande
vattringar och djupa krusor med skum på kammen. Mot öster
glänste Djurdjuras snötoppar blänhvita och, sträckande sig
söder och vesterut, framsköto Kabyliens d. v. s. det gamla
Atlas' violetta våglinier med obegripligt fint och skarpt
tecknade konturer mot sin jemnblåa fond. Som konterfejet
af en österländsk drottning tronade Algier, beskyddad af
dessa murar, i mantel af grön sammet, lätt slöja af
guldskir och det stolta Kasbah till krona. Hon syntes på
afstånd försjunken i tyst tillbedjan af solens gud, som hvarje
morgon väcker henne med sitt rosiga skimmer, kommande
från Mekka.

Vinden var god, luften oförlikneligt ren, temperaturen
varm men ej tryckande, och Mohamed skämde ej effekten i
taflan, der han stod upprätt i båten med den smidiga
gestalten svept i burnussens fladdrande veck och den sköna raka
profilen tecknad skarpt som en bronsstaty mot seglets hvita
bakgrund. En svartbrun gosse om åtta år hjelpte fadern
att sköta seglen och kastade skygga, halfvilda blickar på
oss. Gossen förstod ej ett ord franska och vi frågade
Mohamed hvarför han, som sjelf uttryckte sig ledigt på
detta språk, ej äfven lät sin son lära det i skolorna,
der han kunde förvärfva sig mycken nyttig kunskap för
sin framtid.

— Jag har försökt, svarade araben sorgset, men
Ali är så vild och obändig. Han rymmer från skolan och
vill ingenting lära. Ingen tar vård om honom, jag är hela
dagen ute på sjön och min gamla mor är blind. Jag har
äfven en liten dotter, så fin och så hvit . . . . alldeles som
hennes mor, min hustru.

— Hvarför vårdar ej hon sig om barnen?

— Hon dog för två år sedan! Mohamed suckade.

De stora österländska ögonen sågo utåt hafvet med
denna djupa, outgrundliga blick, som förblir arabens
hemlighet.

— Nå, Mohamed, sade vi och klappade Ali på hans
bruna kind, — du ger väl Ali en annan mor och gifter
om dig?

Mohamed förblef tyst och såg bort.

— Gör du ej det? frågade vi vänligt.

— Aldrig, svarade Alis far sakta och allvarligt.
Hourida (liten rosenknopp) var min första och enda hustru,
hon skall bli den sista. Ingen annan skall taga hennes
plats.

Öfverraskade sågo vi på Mohamed. Detta svar
förstummade oss alla, liksom uttrycket i det ädla, mörka
ansigtet.

Finnes det bland européer alltför många enklingar
som med hjertats djupa öfvertygelse på en sådan fråga
hade gifvit ett sådant svar lika allvarsamt? Och den sköne
arabens både religion, samhällsbruk och lagar tillåta
månggifte, ja, anbefalla det.

Nå, nå, „en svala gör ingen sommar“ kunna alla
länders enklingar svara och härtill har jag intet skäl att
göra invändningar.

Med aldrig svalnande intresse studera vi hvad som
erbjuder sig för oss främlingar att iakttaga i seder, bruk
och familjelif hos detta folk, så nära öknens gränser eller
hemma från eqvatorns grannskap, med en lifsåskådning så
olik vår och med obetvingelig seghet i fasthållandet af
sina traditioner. Numera tyckes det ingenting annat
begära än rättigheten att orörligt resigneradt vänta sin
undergång, i fattigdomens sjelfständighet.

Vi ha sett nomadtälten i öknen, lerhyddorna i
Constantine och Kabylernas mera inbjudande bostäder omkring
Bougie. Här i Algiers omnejd har det äfven roat oss att
göra besök i ett par gourbi's (arabbostäder ute på fältet
eller i byarne).

I den ena af dem — på de nedre bergssluttningarne
i Algiers omedelbara grannskap — talades fransyska och
rådde redan ett aflägset begrepp om komfort. Värdinnan
i vår pension var bekant med gourbins innevånare och
gjorde besöket der med oss. En ung flicka tog emot oss
gladt och vänligt och bjöd oss stiga in i den låga
lerhyddan med tak af bamburör. Men allt var snyggt
kalkrappadt både utan och innan, och mot den rena hvita fonden
tog möblemanget sig helt trefligt ut. Det bestod endast i
en låg divan kring väggarne och en tjock rörmatta med
täcken öfver, snarlika finska ryor, på golfvet stampadt af
lera. Detta var sängen. Men för att träda inom dörren,
derifrån allt ljuset insläpptes till det fönsterlösa rummet,
måste man kröka ryggen betydligt. I taket nedhängde
från en horizontalt gående stång ett sorts tråg. Det var
det yngsta barnets vagga. Några hörnhyllor med
hvarjehanda enkla husgeråd, ett kolfat midt på golfvet och en
gryta som hängde öfver detta kompletterade rummets
utstyrsel,

Vi slogo oss utan motvilja ner i divanen och
språkade med den unga flickan och hennes mor härinne. Far
eller bröder sågos ej till; männen vistas ej inom hemmet
om dagen. Utsigten från denna lerhydda var så skön, att
man tänkte sig tillbaka till de gamle patriarkerne i Bar
Sebas eller Mamres lunder, der menniskorna enkelt och
familiärt umgingos med englar och himmelska väsenden,
såsom barnen i oskuldens drömmar.

För vår blick låg Sahels och Hammas gröna
terrasser sluttande ner mot hafvet med sina hundrade villor och
trädgårdar och mellan dessa gräfde sig djupa raviner
kantade med aloëväxtens långa spetsiga blad formande stora
stjernor och kaktus i fantastiskt vridna grupperingar.
Svalor kretsade omkring och en gök gol sitt „kuku“ lika
oförtrutet som i Finland „när maj har löfvat våra lindar“.
Figue de Barbarie (en kaktusart som här är mycket
allmän) bildade staket kring gården och skilde åt grannarne,
ty flere „gourbis“ stodo här samlade på en punkt.

Fransoserna, som gjort sig hemmastadde på de gamla
piraternas jord, ha lemnat dessas afkomlingar nätt och jemt
hvad de behöfva för att föra ett tynande lif i
bergsskrefvorna, hvarifrån de ännu kunna kasta otröstliga blickar
utåt hafvet, der fordom deras kölar plöjde djerft vågorna.
— Men det blåa hafvet, ack! tillhör icke mera dem! Från
arabstaden hörs blott nu dess suckar!

Det outsägligt ljufliga klimatet möjliggör en jemn
luftvexling inom arabens trånga tjell och snyggheten trifves
deraf: ty man vistas mera under bar himmel än inne. Och
i sina hemknutar tillåtes äfven den hederliga arabqvinnan
gå obeslöjad. Men gourbin våga hvarken hustrur eller
döttrar lemna utan högvederbörligt tillstånd af husfadren.

En lika komisk som egendomlig iakttagelse gjord af
vår värdinna, (mångårig iakttagarinna af arabernas seder
och convenansbegrepp) är, att mahomedanskorna, som strängt
beslöja sig inför männen af sin egen trosbekännelse och
ras, icke äro pedantiskt nogräknade med den saken, när de
endast ha européer framför sig. Den lilla Zulma, som
brukade hemta oranger till pensionens kök, kunde utan
svårighet fås att inträda obeslöjad bland de kristne 
herrarne, som sutto vid middagsbordet. Men trädde nu kocken
Ali, eller trädgårdsmästaren eller vattenbäraren eller något
annat turbanprydt maskulinum plötsligt in, — straxt föll
med förskräckelse haïken ner och insvepte Zulmas hela
gestalt Skulle mauresquerna ha den för herrar européer föga
smickrande åsigten, som de romerska kejsarinnorna hade om sina slafvar: —
att dessa ej voro män?.

Skola vi, min gode läsare, ännu stiga högre upp i
bergen, långt bortom Bouzareas platå der civilisationen
lemnar oss, och fortvandra på upptäcktsresor bland
gourbis, som ännu fullt bibehållit naturtillståndets „couleur
locale“? Låtom oss då närma oss dessa besynnerliga
stenrös eller stenkummel, som ligga på bergskammen långt bort
från de befarna vägarne. Dessa låga kummel äro
bebodda. Väggarne bestå af runda stenar, hopsmetade med
smuts och lera, och ofantliga snår af figues de barbarie
med sina tumslånga, hvassa taggar omgifva hvarje gourbi.
En spång leder till denna arabby, mera passande för
getter än för menniskor; men vi klifva på dock så godt vi
kunna, rifvande sönder både kjortlar och händer på alla
de taggar, vare sig af kaktus, rosor, tistlar eller andra
ogästvänliga buskar, som ville stänga vägen för oss. Vi
tröttna smått.

En stund stanna vi och hvila på en liten mohrisk
kyrkogård, inbäddad i ovanligt stora dvergpalmer och täta
hvalf af vilda blommor. En kouba Helgongraf. står midt i
kyrkogården öppen för alla himlens vindar, så man kan se
helgonbenen derinom i sina smala sängar af sten —
mahomedanens sista hvilobädd lika för fattige och rike, och
inbjudande den irrande själen att dricka regnets droppar,
som samlas i små gropar borrade i grafstenen. 

Sedan vi lemnat kyrkogården — sällsamt poetisk med
sin enslighet och frid — spejade vi tveksamma efter vägen
till arabbyn som varsnades på litet afstånd. Då mötte oss
en gammal bronsfärgad qvinna, bärande på hufvudet en
lerkruka af samma form som de etruskiska vaser vi se i
museer. Med teckenspråk meddelade vi henne att vi ville
besöka byn, dit äfven hon syntes ämna sig. Hon nickade
vänligt, tycktes begripa oss och gjorde oss tillbaka tecken
att följa sig. Denna kuriösa samling af småstenshögar
hvälfda till ett sorts grottor med murbruk var således hela
byn. Gatorna krökta i vinklar hit och dit utstakades
genom höga kaktushäckar, som isolerade gourbi från gourbi,
ty den mahomedanska svartsjukan tycker bäst om att göra
familjens bostäder så lika fängelser, som kan vara förenligt
med praktisk möjlighet i det alldagliga lifvet.

När vi inträdt i byn, tilläto vi oss små nyfikna
inblickar i en och annan gourbi, hvars ingång var så hög
och fri att det blef möjligt. Här sysslade mycket lätt
klädda figurer — mest qvinnor och barn — omkring sina
eldstäder midt på golfvet, hvaröfver grytor nerhängde från
krokar i taket.

Jag föreställer mig att det såg ungefär så här ut i
Abrahams tjäll, när Sara och tjensteqvinnan Hagar
tillagade måltiderna åt den de kallade „herra“. Vår mörka
ledsagarinna tog oss vid handen och ledde oss till sin
bostad med gästvänliga åtbörder. Nerhukade måste vi
inträda i denna interiör, der modets växlingar ännu ej
rubbat den rena ursprungligheten. En rörmatta och några
fårskinn på golfvet tjenstgjorde både som sängar och
soffor, och äfven här nerhängde från taket vaggan — ett
flätadt bambutråg. En ung qvinna pysslade med sin lilla,
som der sofde roligt utan hvarken knytmantlar, virkade
täcken, tröjor, lindor eller annan öfverflödig fyllnad i det
trånga boet för den lilla menskliga fogelungen. När vi
inträdde helsade qvinnan oss vänligt, upplyfte sitt barn
och räckte det mot oss att smekas, hvarefter hon sökte i
ett hörn af rummet efter någonting gömdt ibland brokiga
snäckor och stenar. Det var två radband af friska,
doftande orangeblommor och knoppar uppträdda på trådar;
— man ser mauresker ofta bära dylika om halsen. Hon
bjöd oss radbanden till välkomsthelsning med ett behagligt
leende, som framvisade hvita tänder, bjert afstickande mot
den kaffebruna ansigtsfärgen. Med en silfverslant
instucken i hvardera af barnets små händer visade vi, vid
utträdet ur gourbin, vår tacksamhet, och ville aflägsna oss.
Men då qvarhöll oss den gamla qvinnan med en
uttrycksfull åtbörd och sprang bort. Kort derpå återkom hon
med två stora blombuketter från den naturliga trädgården
utanför gourbins område. Dem räckte hon oss med en
arabisk afskedshelsning.

Det ligger hos dessa österländska folkraser en
egendomlig poesi, som man skulle tycka oförenlig med deras
ytterliga råhet! — Men må man ej tro att den
gemensamma trosbekännelsen och det gemensamma fosterlandet
göra de olika stammarne till vänner. Tvärtom. De hata
hvarann sinsemellan af hjertans grund och vore kanske
än mera fulla af förakt och skadelust mot hvarann, om de
ej hade den gemensamma fienden fransosen — roumi —
att värja sig för. Stoltast är ökenaraben utan ok öfver
sin nacke: — mohren är Afrikas „petit maître“ och
kabylen dess agronom. Kabylen är derjemte Islamismens
fritänkare, iakttager ganska lösligt koranens stränga bud
der i sina bergsskrefvor och till och med på slättlandet
och håller ej på att beslöja med tvång sina qvinnor. En
enda hustru för äfven spiran inom kabylhemmen för det
mesta. De många hustrurna inom mohrernas harem lära
allt gifva anledning till stora depenser och göra enigheten
och husfriden mera sällsynta, som det påstås. Likvisst
betrakta de rättrogne kabylen med en vedervilja, som
kommer dem att vända bort hufvudet, när en sådan
ogudaktig bergsbo möter dem.

*


<chapter name="X. Våren framskrider. — Billighet genom kolerarykten. — „Le
chemin des acquedues“. — Isly porten. — Handeln på Isly torget. — Magasinerna
och oljförsäljningen. — Place de Chartres. — Grönsaks-, frukt- och blomsterstånden. —
Fiskhallarne. — Mahomed och Tartuffe som motståndare.">
X.


Våren framskrider. — Billighet
genom kolerarykten. — „Le
chemin des acquedues“. —
Isly porten. — Handeln på
Isly torget. — Magasinerna
och oljförsäljningen — Place
de Chartres. — Grönsaks-,
frukt- och blomsterstånden. —
Fiskhallarne. — Mahomed och
Tartuffe som motståndare.

Ju mer våren framskrider, dess
mera glesna skarorna af
främlingar som vanligen
öfvervintra i Algier, men hvilka
i år varit särdeles fåtaliga till följe af kolerarykten, som
under hösten illvilligt utspriddes i södra Europa af
värdshusvärdar och pensionsföreståndare för att skada rivalerna
på andra sidan Medelhafvet. För vår del ha vi räknat
detta sakförhållande till ett bevis på vår tur på resor, ty
pensionspriserna äro i vinter så nedsatta här, att vi blott
betalat 7 francs om dagen der man under vanliga
förhållanden fordrar minst 10 à 11. — Det är dyrt att lefva i
Afrika. Alla uppköp af preciosa, kabylsmycken, korg-,
träd- och andra af infödingarnes arbeten, broderier och
väfnader kunna denna vinter göras ovanligt billigt. Kunde
man blott transportera med större lätthet öfver land och
haf allt hvad man ville förse sig med såsom minnen för
egen räkning och „tuomis“ åt de hemmavarande, — och
kunde man töja ut reskassan såsom man töjer på gummi
elastikums penningeklämmarn kring portmonnäerna! —

Om ordspråket allestädes är sannt, att „morgonstund
har guld i mund“ så kan detta i all synnerhet tillämpas på
morgonvandringar åt alla håll i Algier. Vi företaga många
sådana, och de skänka njutningar af det mest omvexlande
slag. Estetiska först och främst, emedan det företrädesvis
är den uppvaknande naturen - som bjuder på balsamisk
luft med friska briser och fogelsång, på solstrålar och
skarpa skuggor, på den fuktiga glansen öfver de alltid
gröna trädens mörka blad och de nysslöfvades späda
grönska. Aldrig syns heller så skiftande i alla prismans
färger Atlaskedjan, himmelen och hafvet som i den arla
morgonstunden. Dernäst sätter jag det studium af
folklifvet, som man har tillfälle att göra om morgonen i
soluppgången, när Algiers gator och torg börja vimla af
köpare och säljare af annat utseende än man möter på
de europeiska marknadsplatserna, huru brokiga vi tycka
dem vara, innan vi satt foten i „en annan verld“, dit man
ännu når med ånga och hästar. Humoristiska uppträden,
slutligen, bereda njutningar här af det slag, som kan
framkalla småleenden till och med på en utpräglad
melankolikers hängande läpp.

Om vi från Mustafas höjder börja morgonvandringen
utför le chemin des acquedues finna vi en väg af
oförliknelig skönhet slingrande vid kanten af dalgångar och djupa
raviner, beklädda med tropisk växtlighet och ledande ner
till Algier förbi villor riktigt inbäddade i draperier af 
Bougainvillier, glyciner, rosor i alla schatteringar, af epomëa
och en stor mångfald andra yfviga, blommande
slingerväxter. Sedan man lemnat Eukalyptus lunderna bakom
sig, uppnår man Islyporten, skådande åt öster förstäderna
utmed hafskusten som sammanbinda Algier med den
praktfulla fransyska trädgårdsanläggningen Le jardin d'essai.

Isly-porten är en smula framskjuten förbi den fordna
Bab-el-Djeddid, genom hvilken fransyska armén inträdde
1830 och nära härtill står marskalken Bugeauds staty
såsom bevis på att eröfringen är definitivt fullbordad.

Alla morgnar intåga härigenom långa, ändlösa filer
af mulåsnor, åsnor, kameler och (mindre allmänt) hästar,
lastade med oformliga skinnpåsar, ghorassas, korgar,
burkar, krukor och menniskor, liknande säckar och bylten.
Pådrifvare till fots följa efter, draperade i burnusser och
skynken, som skifta i alla nyanser mellan krithvitt och
chocolad- eller kaffebrunt, ty dessas bärare, lika magra
som deras kameler, ha ej ombytt dem kanske under färder
från Tombukto, från El-Aghouat, Maskara, Tetuan o. s.
v. i veckor och månader. Från Sebaou-dalen hafva många
klättrat öfver Stora Kabyliens svindlande bergstinnar,
framkrupit i de trånga eller halsbrytande passen, och nu blicka
de längtansfullt mot de mohriska kaféerna och fonduks
(karavanserai eller kamelstall) som inbjuda dem att hvila
ut i förstaden Babazoun, med sina skuggrika fikusträd.
Men redan är handeln i full gång på Isly-torget, der
den fransyska marskalken nerblickar som en herrskare på
de mörkögda stammar hans segerrika svärd underlagt
Frankrikes spira — agat till Atlasbergets
otillgängligaste hålor eller till det innersta af öknen. Om de
numera då och då visa sig på Isly-torget, är det liksom för
att lägga inför segervinnarens fot som tribut ofantliga
högar af apelsiner, dadlar, fikon, bananer, valnötter, honing
och slutligen ägg eller lefvande höns, hvilka hithemtas 
hängande från de hopbundna fötterna med hufvudet neråt. —
Riktigt upprörande! Ack, hvad Djurskyddsföreningen skulle
ha för ett vidsträckt verksamhetsfält i Afrika! —

„Salemaleh“ och skällsord vexlas nu i varierade
tonfall mellan innehafvarne af försäljningsplats på torget, der
hvarje meter betalas med 20 centimer. Derför tränger
säljarn ihop sitt varulager så mycket som möjligt och gör
i smyg alltjemt små försök att inkräkta någon tumsbredd
på grannens område. Det faller af sig sjelf, att han får
en knuff till gengäld och att skällsord hagla om öronen på
honom.

Stora hallar omgifva Isly-torget, fyllda med
mjölsäckar, med ull, hudar, kamelhårsväfnader och alla landets
rika produkter — att ej tala om den lefvande produkt som
utdelas här gratis och odlas under slarfviga burnusser,
gandouras, halater och fårskinnströjor. I den närmast
torget belägna tvärgatan idkas försäljning af olivoljan, som
hemtas i stora utspända skinnsäckar och har här sin
upplagsplats, hvilken på långt afstånd redan förrådes af lukten.

Handeln bedrifves alltunder de komikaste uppträden.
Låtom oss beskåda scenen.

Vi närma oss det stora magasinet, men måste
använda all möjlig försigtighet för att ej slinta på den
flytande smörja, hvarmed lergolfvet är inbonadt. Uppstaplade
mot väggarne och högtals samlade på golfvet ligga de
fyllda svin- eller getskinnssäckarne med ytterst trånga
mynningar, hvarur oljan utpressas i köparnes käril, hållen
derunder. De som äro hvarken köpare eller säljare hålla
sig för näsan, ty lukten är qväljande. Men härpå aktgifva
hvarken bruna eller blonda pigor, sittande på huk under
svinskinnspåsarne och uppsamlande den gula, tjocka
sofvelstrålen uti krukor af alla former. En svartmuskig
kabyl, flottdrypande från hufvudet till fotabjället, gör här
tjenst som Ganymedes.

Såsom den ömmaste älskarinna pressar han med
verklig extas i sina armar, till sitt bröst, svinskinnet och
utklämmer så småningom dess guldglänsande innehåll.
Köparinnan pockar ideligen på att få sitt mått fullare.
Kabylen kramar med stigande passion sitt „gyllene skinn“ och
dryper sjelf bokstafligen af varan, som rinner öfver
bräddarne. Men ingenting går förloradt. Pigorna få smörjelse
för sitt hår af det som ej ryms i deras käril, och negrer
finnas genast tillhands för att upphemta resten — med
tungan rätt och slätt, eller på en svamp, som sedan nedlägges
i alfakorgen på deras arm, mellan hvetebullar och dadlar.

När man utträder på gatan, får man se huru samme
negrer sitta, fernissade öfver det svarta skinnet och det
ulliga håret, och smörja kråset midt i solskenet med sina
väl insåsade bullar, — en delikatess, hvari dessa
gastronomer hugga sina hvita tänder, grinande af den
ögonskenligaste förnöjelse.

De komiska scenerna förvandlas till tragiska på
kreaturstorget i Nedre Mustafa. Hundratals offer —
nötkreatur, kalfvar, får, getter — släpas hit af sina banemän,
dessa hvita spöken, som helt flinkt förvandla de lefvande
djuren till biffstekar, rostbiffar, oxsvanssoppmaterial, „aloys“,
„pillav“ — allt efter konsumenternas smak. Men
parisarens konst att i sina köttförsäljningsbodar sira bleka
kalfhufvuden, svinhalfvor och andra offer som fallit för
slagtarknifven, med blomguirlander, bandrosetter, krusade
papper i alla färger och smakfulla fasoner, den har ännu ej
blifvit inlärd åt araben, och derföre stannar den flanerande,
publiken ej med beundrande blickar framför köttbodarne i
Algier — tills vidare.

Det lönar mera mödan att stiga trappan uppföre till
Place de Chartres, med stånd vid stånd, der man för
priser, dem jag önskade att få se fastställda hos oss,
köper i mars månad sparris, jordgubbar, släpärter, 
kronärtskockor, blomkål, stor som negerhufvuden, ehuru af annan
färg, och alla andra grönsaker, hvilka här uppnå kolossala
dimensioner. Och de läckra frukterna sedan! Bananerna
fann jag i början fadda till smaken, men har småningom
fattat tycke för dem — onödigt nog för framtiden.

Men hvad skall jag säga om blomförsäljningen? Man
ordentligt berusas af dessa rosor — Algier är rosornas stad
— syrener, neglikor, orangeblommor, violetter, heliotroper,
löfkojor, jasminer, m. m. öfverglänsta dock till färgen af
sina lysande systrar kaktus-granat-kamelia-anemone-knippen 
och alla de vackra barn från solens land som tjusa
nordbon. Med händerna fulla af buketter, som här ej
ruinera köparen, stiga vi utför trappan åter och sluta vår
torghandel i fiskhallarna nedanföre Place du
Gouvernement. Den, som besökt Neapel, erinrar sig Santa Lucia:
samma sus af vågsvallet vid strand, samma sorl
af menniskoröster, samma vimmel af köpare och säljare i oändligt
varierande drägter och samma rikedom slutligen på hafvets
stumma innevånare, som ligga upphemtade i ljuset på långa
rader af hvita marmorbord. Med undran beskådar man
alla dessa varieteter af hafsdjur afsedda att ätas.
Öppnande matt större och mindre gap, oformliga för det mesta,
alla sprattlande med stjertar och fenor, taga de
besynnerliga fiskarterna sig ofta vämjeligt ut. Men värre är det
ännu med skaldjuren utstickande klor och spröten ur
snäckor och pansar, som äro deras hus och hem af vidunderlig
konstruktion. Utmärkt skönt formade och färgade snäckor
finns också deribland, men jag kände en viss bäfvan när
jag såg köksor och kockar stoppa i sina korgar fasliga
blötdjur och kräk, hvilkas namn jag förr ej hört. Tanken
på att få dessa i någon oigenkännelig form serverade till
middagen betog mig med ångest.

Vid tiotiden liknar torgvimlet en ström som förrinner,
och derefter blir cirkulationen på gator och öppna platser
friare. Vi återvända förbi de många utskänkningsställena
i förstäderna. Må de kristna här fritt servera sina
rusdrycker i „cabarets“ och „buvettes“; vägg i vägg är det
mohriska kaféet, der ingenting annat förtäres än kaffe. Och
gästerna träda ej öfver tröskeln deraf för att deltaga i
grannarnes larmande lag. De sitta anständiga i sin
värdiga hållning och visa sig ytterst sällan under inflytelse af
alkool-ruset, som förnedrar „civilisationens“ representanter
ofta nog.

Tyvärr, så har man sagt oss, insmyger sig vid
beröring med européer, i Algier-trakten 
dryckenskapsfrestelsen, (dock ännu undantagsvis) bland profetens bekännare
oaktadt koranens stränga förbud. Under namn af limonad
förtär araben, på besök hos fransosen, drufvornas saft, när
denna är hvit och champagnen försmås ej af dem. Icke
heller „svensk punsch“ hvars färg ju är ljus och
oskyldig, dess värre! Vissa islamsbekännare börja med välbehag
vänja sina strupar vid smaken, — efter hvad konsul
Nordström skrattande berättade oss. Under hans eget
gästfria tak serveras de besökande alltid med denna vara
af utsökt qvalitet och i små nätta kristallglas, klara som
diamant.

Det är i alla fall ej Mohamed som godkännt
Tartuffe's lärosats:

„Il y a avec le ciel des accomodements“.

*


<chapter name="XI. Regnperiod. — Färd till Oran. — Staden med omgifningar. — Tlemcen.
— Dess fornlemningar af mohriskt ursprung, torg och qvarter.
— Handtverkarbostäder och industri. — Sidi-Bel-Abbès. —
Blidah. — Återfärd till Europa. — Fyra vårar.">
XI.

Regnperiod. — Färd till Oran. — Staden med omgifningar. — Tlemcen.
— Dess fornlemningar af mohriskt ursprung, torg och qvarter.
— Handtverkarbostäder och industri. — Sidi-Bel-Abbès. —
Blidah. — Återfärd till Europa. — Fyra vårar.

*

De sista dagarne af mars och början af april gjorde vi
här en upptäckt, mera ny för oss än angenäm: — Afrikas
himmel är icke oföränderligt blå! Dagjemningsstormarne
kommo och blåste upp på densamma moln, mörka moln, —
och de ha dag efter dag urladdat sig med åska, blixt,
hagelskurar och ösregn, — men ett regn sådant, att man
ibland skickar spanande blickar uppåt topparne af Atlas
för att koxa efter Gubben Noak. Försigtigt folk vore ej
obenägna att tinga sig i god tid hyttplats i hans ark, ifall
den syntes der renoverad och upplåten för passagerare,
som äro hvarken fiskar eller foglar och sakna anlag för
simkonsten.

Men Gubben Noak syns ej till, och öfverhufvudtaget
ganska få andra gubbar än araber i det eländigaste
tillstånd med burnusser, genomdränkta af smutsvatten.
Slokiga som våta hundar framkrypa de ur sina tält och
gourbi's, sitta med benen i kors i vattenpölar och sälja
sina våta apelsiner och sammankladdade dadlar, eller rida,
snarlika urtvättade trasor, på stackars små åsnor, icke stort
större än gumsar eller getter, hvarföre ryttarens fötter ofta
beröra marken under det lilla djurets fromma bemödanden
att, med en skakning på sina långa öron, släpa fram sin
börda.

Denna gråa himmel är här så litet normal, att man
tycker den vara en obehaglig kuriositet. Hvilket lyckligt
land är dock detta, der molnig himmel alldeles förändrar
naturens hvardagsanlete, förställer det såsom en ovanlig
sjukdom! Man finner henne, beröfvad sitt solljusa leende,
rakt utaf onaturlig!

Sedan vår ankomst till Afrika hade vi så väl vant
oss vid ljuflig sommar, att den plötsliga vädervexlingen
syntes oss såsom en orättvis hemsökelse, hvaraf vi funno
oss nästan indignerade. Och likväl torkar marken om en
half timme upp efter det våldsammaste regn, när solen
blott tittar litet fram mellan sina jalousier. Och när
upphållsvädret återinträder, har växtligheten utvecklat
fördubblad prakt och yppighet af vattningen.

Vi hade redan i Paris uppgjort vårt afrikanska
reseprogram sålunda, att vestliga kusterna genom provinsen
Oran äfven skulle besökas. Utan att låta skrämma oss
af vädret fullföljde vi planen och infunno oss vid stationen
Agha, invid Algier, (med våra Cooks-biljetter i hand,
berättigande till 1 klassens kupé, på tåget afgående till Blidah
och vidare vesterut.

Ehuru hela kuststräckan till Oran befares med
jernväg beqvämt och lätt, ämnade vi dock göra små afvikelser
och, såsom rättskaffens turister, försöka inåt landet
deligensens ljufva mödor åter. Men äfven från kupéfönstren
kunde vi mångenstädes få små flygtiga öfverblickar af
familjelifvets ursprunglighet inom nomadtälten eller uti
kabylhyddorna af strå och lera, täckta med bambukäppar,
majshalm, alfagräs eller andra skröpliga lock, som ej hindra
regnvattnets inströmmande. När detta uppblött marken till
en flytande svart välling, taga de hvita burnusserna sig
mindre väl ut, förty hyddornas eller tältens innevånare
måste inträda genom sina låga dörröppningar krypande.
Qvinnornas hvita haïker (slöjor) tycktes äfven vara aflagda
i denna „landtliga oskuld“, och man förstår att goda skäl
förefinnes — i regnväder — för detta brott mot seder och
religion. Nordvestra sträckan af det fransyska Afrika
bebos mest af kabyler, — Islamismens „esprits forts“ — och
de äro mindre nogräknade med dogmer och sådant mer.
Ja, de fasta icke engång under Rhamadan (ifall de ha
någonting att äta) och göra sig inga stora förhoppningar
om den paradisiska lycksalighet, som utlofvas åt deras
orthodoxe trosförvandter efter döden. Från Algier till Oran
är tretton timmars jernvägsresa, enformig och derför tröttande.

Sedan man passerat Blidah, Chiffa-dalen, Miliana
och flere bergstrakter, än med idylliska, än med storartadt
måleriska naturföreteelser kommer man till flacka,
skoglösa, ödsliga hedar och sumpmarker, som påminte mig om
jernvägssträckan mellan Tammerfors och Wasa. Här
liksom der framrullar man alltid i hafvets anade mer än
åskådliga närhet och vegetationen ser förkrympt ut.
Dvergbjörkarne i norden äro förvandlade till dvergpalmer på
Nord-Afrikas moras och de österbottniska mossorna,
guldglänsande af hjortron, ställer jag nästan framom provinsen
Orans vida betesmarker, emaljerade af blommor i alla
möjliga lysande färger till den grad, att man på afstånd
kunde tro marken vara belagd med turkiska eller persiska
mattor.

Det förra är för gommen, det sednare för ögat, —
på tycke och smak beror åt hvilketdera må lemnas
företrädet! Ett bestämdt sådant framför Wasa läns sädesfält
ha vinfälten här med sina fulla klasar, glödande i solen
och, under den fransyska styrelsen, odlade i allt mer och
mer vidsträckt terräng. Mellan dessa afsticka de usla
Arabbyarne (douair's) som smutsfläckar här och der, kring
hvilka tusentals får, getter och åsnor bräka i korus.
Nötboskapen är jemförelsevis fåtalig och utan undantag mager
och eländig till följe af arabens oöfvervinneliga lättja och
håglöshet vid dess uppfödande. Höbrist har han ej att
skylla på, hvilken vållar svältfodringen af våra usla nöt.

Oran är en modern stad med en befolkning mera
spansk än fransysk eller österländsk. Också fröjdas
blicken på Orans gator och i dess vackra promenader ofta
genom förbigående män och qvinnor med den vackra
andalusiska typen — kanske dertill något uppblandad med
blodet af de mohrer, som idkade konster och vetenskaper, som
uppbyggde Alkazar och Alhambra, innan de fördrefvos
från Granadas och södra Spaniens Eden. På den tiden
voro de nu „civiliserade“ folken barbarer rätt och slätt.

Oran har just ingen arkitektonisk skönhet att skryta
med och är egentligen en ful och vulgär stad. Men denna
omgifves af storartade höjder, förvandlade till leende,
välskötta terrasser med vackra trädgårdsodlingar och
planteringar i stadens omedelbara närhet. Hafsstranden, som
kantar dessa, är skön och utsigten gränslös; präktiga och
solida äro äfven de kajer fransoserna byggt här. Vid
våra promenader deröfver iakttogo vi stor liflighet rådande
öfverallt och menniskoströmmar, som nyfiket hastade till
stället.

Man höll på att lasta, såsom vi upplystes, två
kolossala krigsfartyg för att på dem öfverföra till Tonkin
första zuavregimentet. Det onödiga och, om man får tro
pressen, oskickligt förda kriget med Annamiterna kräfver
immerfort nytt manskap att fylla luckorna efter de unge
raske män, som undanryckas Frankrike af republikens
statskloke, för att skickas att smälta ihop utan en skymt af
hänförelse för hjeltebragder som synas dem tvetydiga.

Vi tilltalade några unga zuaver, som stodo i en grupp
och allvarsamt betraktade tillrustningarne för deras affärd
till ett fjerran land, derifrån många af dem aldrig
återvända. Artigt och vänligt svarade de raske soldaterna på
våra frågor, sade oförbehållsamt sin mening om ett och
annat och syntes ej alltför republikanskt sinnade. Det är ej
fransyska armén, som valt denna styrelseform, såsom kändt är.

Vid afskedet från zuaverne, som följande morgon
skulle embarkera, kunde vi ej innehålla vår hjertliga
välgångsönskan: — „Braves jeunes gens, nous vous souhaitons 
du bonheur!“ hvartill de afresande krigarne svarade
„merci“ och förde leende handen till kepi’erna — men blicken
uttryckte vemod!

Emedan det behagar en Jules Ferry och hans
anhang, sändas tusentals af Frankrikes kraftfulle söner „för
att häfda fosterlandets ära“ att slåss för en sak, som ej ett
dugg intresserar någon förnuftig fransman, fri från
partilidelser!  De finna tvertom kineserna i sin goda rätt att
försvara sitt fädernesland med hvilka medel som helst mot
inkräktare, som de ej bjudit dit! — Nånå, det blir väl
bättre tider, när engång qvinnan — d. v. s. hustrurna,
mödrarna, döttrarna, systrarna — äfven måste rådfrågas i
regeringskonseljerna, der frågor om krig och fred afgöres.  
Farväl äfven då med den dråpliga värnepligtsinstitutionen,
hvars idé aldrig väckt beundran hos den hälft af
menskligheten, som hittills ansetts vara den mindre intelligenta
eller snillrika.

Salige äro de som tro på framtiden!

*

På norra Afrikas kust byggas jernvägar med så
förvånande raskhet och ifver, att den resande, som ena dagen
mödosamt öfverfarit en landssträcka i diligens, några
dagar derpå får återvända samma väg med ångans tillhjelp.  
Den färd vi gjorde längs Marokkos gränser med målet
Tlemcen (fordom ett sarasceniskt konungaresidens i prakt
och storhet) hade allaredan jernväg till Lourmel vid vår
nerresa; några dagar sednare hade vi kunnat komma ännu
ett godt stycke framåt på samma sätt.

Nu var det i diligens vi anlände till Tlemcen, som i
gamla tider bar namnet Pomaria och uppnådde sin högsta
blomstringsperiod när mohrerna från Granada öfverflyttade
hit sitt välde, sin bildning, sin vetenskapliga lärdom, sin
sköna konst och fina smak.  Hvad återstår här nu af allt
detta?

Ack, endast stora grushögar mellan hvilka dess
inbyggare gå likgiltiga och der blott några fornforskare,
filosoferande turister eller andra orationella tokar upptäcka
med lifligt intresse spillror af en kultur, som förmådde
frambringa praktverk, sådana som moskén Bou Medina.  
Vidare ett par andra qvarlefvor af samma byggnadskonst,
som hvälft Alhambras arkader.  Minareter, fallande i
ruiner, men ännu vittnande om konstnärlig fulländning, stå,
— vanligen med ett storkbo öfverst — på långa afstånd
från nuvarande staden, ibland grushögar, som markera att
konung Boabdils hufvudstad engång sträckt sig ända hit.  
— Möjligen hittas till och med fragmenter af skönt
skulpterade friser, basreliefs, onyx, marmor i flere färger och
dylikt.  Vi ha med vördnad beundrat många af Europas
ryktbara kathedraler och sett i dem snillets verk förenadt
med förgångna seklers kristna trosnit; — men jag vågar
ej försäkra, att de tjusat oss mera än den mohriska
arkitekturens luftiga pelare och arkader, betäckta med sin
spetsväfnad af — marmor eller stuck.  Här har fantasin
friare spel.  Poesin känner vingarne få mera luft under
sig uti halfdunklet, eller uti den gyllne, den rosiga, den
himmelsblå dagern, som dallrar genom gemak öfverhvälfda
af kristallkupoler, kring hvilka féers fingrar virkat de
fina och smakfulla arabeskerna.  Bas-reliefs och andra
sirater kring väggarne ega ännu qvar hemlighetsfulla
arabiska inskriptioner med spår af rik förgyllning; golfven
äro stenlagda med mosaïker orörda af tiden, och taken
öfverallt inlagda med cederträ och andra dyrbara trädslag,
hvarpå man ännu utan svårighet igenkänner spår af den
österländska penselns lysande färger.


Djemma (moskén) Bou Medina säges vara den
erkändt skönaste moské på Afrikas jord, men har, tyckte vi,
en värdig rival hvad arbetets fulländade finhet och behag
vidkommer, uti den mycket mindre, men nästan lika
tjusande Bou-Hassem moskén.  En bijou!  Någonting
jemförfigt med „aigretten“ på de orientaliske herrskarnes
turbaner!

Och att tänka att detta verk af féers trollspön, — 
redan tillräckligt medfaret af vandalismen hos eröfrare och
af tidens tand, — i dag som är blifvit förvandladt till
— skollokal åt svartbruna, trasiga arab-pojkar!

Mycket roligt och intressant var i alla fall besöket
vi gjorde i denna skola, der lektionerna voro i full gång,
utan att oss nekades inträde för det.

På långa bänkrader, med skrifpulpeter framför sig,
sågo vi förhoppningsfulla ungdomar med brunlackerade
ansigten och afrikanska ögon, som svettades under försöken
att visa sin kalligrafi i fransyska skrifböcker.

I ett hörn midt emot, med matta under sig, sutto på
golfvet gravitetiskt ett tjugutal arabungar mellan fyra och
sju år.  Med korslagda ben stirrade de, på kommando, i
väggen, der ett latinskt alfabet ställdes inför deras ögon
af någon sorts pedagog i turban.  En monitör bland de
äldre kamraterna hjelpte till att plugga in så mycket vett,
som ansågs få rum i dessa små skallar, somliga allaredan
betäckta med svart ull, andra destinerade med tiden att
täckas af kamelhårsrepen kring turbanen.

Jag fruktar att monitören dock den morgonen fick
sjunga sitt a b c d för något döfva öron, ty den
turbanprydde pedagogen rystade i axlarne en och annan åhörare,
ögonskenligen perturberad under kontemplation af två
europeiska fruntimmer.

De svartögda blickarne i andra ändan af 
klassrummet togo äfven ofvanom pulpeterna sig mycken ledighet
från skrifböckerna för att nyfiket koxa åt vårt håll.

Vi togo oss dristigheten att göra lärarne några frågor
och fingo en smula reda på skolordningen.  Franska
timmar omvexla dagligen med arabiska — här finnes såsom
hos oss, två inhemska språk gudnås!  Hvilketdera dock i
Algeriet kommer att draga det kortare strået, är ej svårt
att förutsäga. — Men min krassa kosmopolitåsigt är, att
folken i allmänhet kunna anse sig lyckliga att få utbyta
ett rikare, mera odladt och kändt språk mot ett dylikt i
barndomen; — d. v. s. ett godt tankens verktyg emot ett
klumpigt.

Hvarje moské har vanligen en skola såsom sitt
appendix och de arabiske, — (de genuint arabiske) — lärarne
undervisa efter följande method det enda, som utgör
skolkursen:

Hvar elev håller i hand en svart-polerad tafla af
cederträ.  Denna är för tillfället öfverdragen med lös hvit
färg, hvarpå inskrifves ett språk ur deras heliga bok.  Med
långdraget sjungande ton uttyder läraren det upptecknade
språket för eleverna, som allesammans på en gång upprepa
det med samma psalmodierande sång, tills hvar och en
stadigt pluggat i sig lexan.  Då utstrykes det inlärda
språket från taflorna och ett nytt inskrifves.  Och så går det
undan för undan, dag ut och dag in, tills de unga
mohamedanerna med tiden genomsjungit hela koranen.

Mohamedanskorna få ingen skolundervisning alls.

Såsom andra små varelser utan själ springa
flickebarnen omkring i vildhetstillståndet, tills de uppnå
föreskrifven ålder att beslöjas, bortgiftas och stängas inom 
„familjelifvets“ fyra murar — som äro fönsterlösa för att ej väcka
lust hos dem att blicka ut i verlden.

Principen att „qvinnan bör lefva för hemmet“ är
sålunda konseqvent genomförd.


Moskéerna äro numera få i Tlemcen, men storartade
ruiner af dylika anträffas på flere ställen, bland annat i
medelpunkten af sarascenlägret jag omtalat.

Vi hafva gjort vidsträckta utflygter kring det
moderna, — men i synnerhet kring det gamla Tlemcens Ghetto
(judeqvarter) arab- och negerstadsdelar.

Vår cicerone, hälften turk och hälften arab, har
erbjudit oss sin tjenst under namnet Miloud ben
Kondabasch — „ben“ hos araben är synonymt med „witsch“ hos
ryssarne. — Han framvisade de mest rekommenderande
betyg.  Som vår „ledstjerna“ gick hans turban förut och
vi följde, först till arabtorget.  Vi hafva redan sett många
sådana: — i Bone, i Biskra, i Setif, i Algier o. s. v. men
anblicken ger alltid fullt af nya scenerier och varulagren
äro af säreget slag liksom köpare och säljare, bland hvilka
ej en enda europé här sågs till.  Midt i en grupp af
skrikande och gestikulerande svartmuskiga bestar, af ulliga
hufvuden, burnusser, gandouror och vidbyxor upptäckte vi
slutligen i ändan af torget en gubbe i ljusbrunare ansigtsfärg, 
släpande sig på två kryckor.  På den trasiga hvita
blusen lyste hederslegionens röda band, och i hållningen
fanns mycket af soldaten qvar.  Det var en för detta
turko, hvars båda ben ströko med vid Sedan, hvarefter
han instoppades i något hospital, fransyskt eller tyskt, jag
vet ej hvilketdera, låg och qved der i långa månader men
kom till lifs och framsläpar nu sin existens pensionerad af
franska regeringen — „rätt generöst“ medgaf han. — 
„Men nog hade jag ändå heldre velat behålla mina ben, om
jag fått välja“ — sade den stackars afrikanen, som
sannerligen ej „fick välja“, när han inkorporerades i
turkosregimenterna, hvilka fördes att slåss på Europas frusna fält,
för det folk, som tagit fosterlandet ifrån deras ras, och för
en sak, som antagligen hvarken intresserade dem eller ens
var dem bekant.


Det är sannt, — der vinkade „la gloaaar!“

Om arabtorget kunde skryta med sitt „genuina“ behag,
så var detta visserligen äfven fallet med judeqvarteret.  
Jag har inga ord och inga bilder till mitt förfogande för
att åskådliggöra detta Ghetto, som jag blott kan kalla en
sammangyttring af jordhålor, af lerväggar med hyllor
(surrogat för sängar eller andra möbler), eller af — sophögar
urgräfna midtpå.  De såkallade gatorna voro af den byggnad, 
att man i gåsmarsch och med alldeles krökt rygg fick
avancera här i skumrasket, ty de flesta voro öfverbyggda
och — icke reglerade med vattenpass.

Under många förflutna århundraden rof för förföljelser 
af alla slag, för misshandel och tyranni, hade judarne
åt sig afskiljt detta troglodytqvarter, der de så godt de
kunde dolde sina egodelar och värjde sig för öfverfall
och plundring af sina turkiska eller arabiska herrar.  
Juden var förbjuden att träda ur sina smyghål annat än
svartklädd, och mötte han en mohamedan, tvangs han att
knäböjande kyssa dennes hand.  Med ett ord, otroliga voro
de vexationer, som detta folk utstod — men genomgick
med den fabelaktiga segheten och produktiviteten, som
kännetecknar deras stam.

Men redan 1830, när det fransyska väldet gjorde sig
gällande, förbättrades något judarnes eländiga ställning, och
full vind i seglen fingo Israels barn, såsom jag redan
berättat, när herrar Cremieux, Glais-Bizoin och Gambetta
sutto i Bordeaux och utfärdade sina remarkabla dekreter.

Men sina krokiga fingrar och krokiga näsor bibehöllo
„medborgare-israeliterne“.

Likaså sina kära bostäder i närapå oförändradt skick.  
Utan sitt omhölje af smuts, hvad vore sjelfva guldet för
juden?

Som dock dagen framskred under våra långvariga
peregrinationer, började vi tänka på att vända åter till 
hotellet, men nu inbjöd vår cicerone oss med mycken
enträgenhet att göra ett besök i hans hem.  Vi voro ej nog
ohöfliga att afslå artigheten.  Genom arabstadens gator, — 
labyrinther här liksom annorstädes, — inträdde vi i långa
„couloirs“, som utmynnade i en öppen gård med sin
obligatoriska springbrunn.  Rundt, eller rättare i fyrkant
omkring, öppnade sig bakom arkaderna boningsrum, små celler
utan fönster med låga divaner.

Flere hushåll af den obemedlade klassen slå sig ihop
om ett dylikt qvarter.  Huru de förlikas med de mahomedanska 
samhälls- och sedlighetsbegreppen, begriper jag ej
rätt, men var för grannlaga att göra Miloud ben
Kondabasch några frågor i ett så delikat ämne.  Hvad vi visste
om detta, hade vi inhemtat af generalskan Liebert.  Inom
arabernas interiör hör till saken att ej på samma gång en
far, en bror och en äkta man äro inne, der hustrun eller
qvinnorna sitta obeslöjade.  När det ena af dessa maskuliner 
träder in, böra de andra gå ut, och vid matbordet
serveras karlarne särskildt.  Främmande män insläppas
ej alls.

Miloud gaf oss af sig sjelf den förklaringen, att
männen aldrig vistas i hemmet förrän mörkret inbryter och
att de lemna det igen, när morgonljuset kommande från
Mekka kallar dem att förrätta sina ablutioner utomhus.

Vi funno hans hustru — han hade ej flera för
tillfället — helt solo allena sittande i grannskapet af
springbrunnens svalka på tröskeln af hjonelaget Kondabasch’s
cell, der hon plockade silkeslen ull af prima qvalitet;
material till de fina snöhvita burnusserna, (verkligt eleganta
när de äro nya) hvari araben draperar sig — med en „chic“
som är oefterhärmelig.

Fru Kondabasch helsade oss med den vänligaste
uppsyn, ville koka kaffe åt oss, bjuda oss någonting på
österlandets gästfria vis, men vårt uppehåll i hennes 
bostad blef alltför kort dertill. Vi utbytte blott några
hjertliga ord och små presenter — från vårt håll silkesdukar
som vi togo från halsen m. fl. obetydliga toilettartiklar
de der förtjuste vår naïva värdinna.

Grundligt besågo vi nästa dag de mohriska
verkstäderna af alla slag. I dessa „souks“ framvisades oss de
finaste broderier och väfnader. Här sutto inom
märkvärdigt trånga väggar två väfvare sida vid sida och slogo
med förenade händer väfskeden genom ränningen till de
ylletäcken med lysande färger, som kallas bottniach och
skulle göra såsom borddukar stor effekt hos oss. Med
fingrarne inträddes inslaget för att åstadkomma bottniach'ns
eller fouta'ns granna och artistiska mönster, riktigt
„vådligt stiliga“. Kollaborationen vid denna väfstol tycktes få
utmärkta resultater, ämnade att afsättas på de stora
marknaderna i kuststäderna.

Bagerierna roade oss ofantligt.

En gräddare stod vid en ugn, som ej kunde vara
primitivare i Gamla Testamentets aflägsna tider, och på sitt
brödspett införde han med en maskins outtröttlighet kakor
af hvete och majs, eller mörkare sådana af kornmjöl.
Färdigbakade hitfördes de från andra „souks“ af små
arabflickor uti alfa- eller bambukorgarne på deras hufvuden.
Gräddarens virtuositet uppväckte vår „intensivaste“ beundran
och de färska kakorna åto vi med god smak, serverade på
stora blad.

Tlemcen ligger på en hög platå af Atlaskedjan, och
klimatet är här kyligare än i dalbottnen.

Från de sydligare sluttningarne, som vetta ner emot
öknen, komma ej hit samma långa filer af kameler med
sina stora laster och sina förare, ty dessa rikta heldre
kosan neråt hafsstranden. Vi besågo dock här ett
karavanserai, der man lastade både mulor, dromedarer och åsnor
med produkter från Tlemcens område, dels för att 
återvända med varorna till Sahara, dels för att idka
byteshandel med marokkanerna, hvilkas landamären ej härifrån äro
långt aflägsna.

Tlemcen befolkas till stor del af dessa marokkanska
utvandrare och äfvenså af negrer, men slafhandlare få
numera hvarken hitföra eller här uppköpa den varan, som,
för några och tjugu år sedan endast, var en kurant
exportartikel och utbjöds offentligt utan hinder. Detta sades oss
ännu vara tillåtet i Marokko, i dag som är.

De negrer som nu finnas i Tlemcen — alla fria under
den fransyska styrelsen — hafva dels i yngre dagar
hemtats hit som slafvar från det inre Afrika eller blifvit födda
på stället af här acclimatiserade föräldrar med svart skinn
och ulligt hår, hvilka aldrig återvändt till sin hemort,
ehuru frigifne. Hos dem som äro af ouppblandad ras,
märker man att huden företer ett tycke med blanksvärta,
som något ljusnar af croisering med araberna. De genuina
hålla sig helst till negerqvarteret, der de se ogement glada
ut i sina bostäder utan fönster, utan tak, utan golf, — ja
nästan utan väggar, ty en regnskur måste kunna uppblöta
dessa „fasader“ af hopkladdad lera, stickor, qvistar och
småsten.

„Lika roligt för det!“ mena Chams svarta barn och
draga sina tjocka läppar till förnöjsamhetens grin, när de
blicka upp till sin Gud — solen.

Miloud ben Kondabasch proponerade oss en utfärd
i vagn till Tlemcens „Bois de Boulogne“ (sic!) och vi funno
här sekelgamla träd och ruinerna af ett stort, ryktbart
sarascenläger, derifrån fordom krigslystne grannar gjorde
utfall emot staden och hotade dess beherrskare.

En af desse var den siste Abenceragen, den
olycklige, besegrade konungen af Granada, Boabdil. Vi besökte
mausolén, som sades gömma hans ben, och skänkte honom
ro efter en stormig lefnad. O, huru vanvårdad, huru glömd,
hur enslig stod ej den förfallna hviloplatsen, der den
poetiske konungen nerlade sin bräckta spira! Alla himlens
vindar få fritt husera med hans aska i den remnade
kouba'n, — som, när allt går omkring, aldrig sett en skymt
af de kungliga lemningarne. I fråga om en hel hop
traditioner är någon smula skepticism förlåtlig!

Alla sofde roligt ännu i Tlemcens enda drägliga
hotell, när vi redan genomvandrat mörka gator och infunno
oss vid diligensstationen för att återvända till Algier via
Sidi-Bel-Abbès, en liten uppväxande fransysk köping,
derifrån jernvägen åter vidtager och förenar sig med den
stora kustlinien.

För att få någonting till lifs drucko vi, under det
diligensen förspändes, kaffe i ett närgränsande arab-café,
som trots den tidiga timmen var fullt af gäster, — hvilka
gäster! Svarta, bruna, olivfärgade, tatuerade och otatuerade,
klädda i burnusser, gandourar eller nästan ingenting, men
alla radade kring väggarne med korslagda ben,
allvarsamma, anständiga och moltysta! Vi sågo på hvarann
småleende, fullkomligt utan fruktan, men icke utan liten
„förbauselse“ öfver ödet, som fört oss in på tu man hand i
denna något säregna krets! Nyhetens behag hade
situationen för oss, derom voro vi ense!

Diligensfärden, den räckte 9 à 10 timmar i storm,
ösregn och på så nybanade vägar, att det fullastade
åkdonet med sina sex uthålliga arabhästar jemt sjönk in i
mjuk lervälling, gnisslande af huggen småsten, fylld i djupa
hjulspår. Angenämt var det inte, men desto intensivare
kändes njutningen att återigen få nedsjunka på de
stoppade dynorna i jernvägskupéer. En gång skulle otur äfven
förfölja oss, som hittills blott sällan haft olägenhet af denna
mörka skugga i turistlifvet. — Himlen var nu engång
blefven på dåligt humör och klarnade ej upp. Vårt besök
till den för sin naturskönhet och sina trädgårdar beprisade 
staden Miliana måste inhiberas. Likaså en utflygt från
Blidah till Chiffa-dalen med sina apor, lekande i de djupa
ravinerna, och till Teniet-el-Had med ryktbara
cederskogar, emot hvilka Libanons cedrar påstås vara ett intet. I
Blidah stannade vi slutligen att hvila ut något litet, men
regnet och åskvädret molesterade oss äfven här.


„L'étranger t'appelle une petite ville
Et moi, Blidien, je t'appelle une petite rose“

är öfversättningen af en arabisk poesi från fordna dagar,
då Blidah var den genuint orientaliska staden, der de
skönaste rosor, jasminer, oranger och qvinnor funnos. Midt
emot Koleah, den heliga orten, framskymtade Blidah med
moskéer, torn och minareter, inbäddade uti täta
orangeskogar, med sina evigt grönskande trädgårdar, med sina kaféer
fulla af guitarrspel och danserskor, sina springbrunnar fulla
af kristallvågor, sin luft full af vällukter, såsom en
försmak af paradisets tillåtna och utlofvade fröjder. Något
mera prosa har blifvit ingjuten i all denna poesi af
fransoserna, som här byggt kaserner och utrotat det mystiska
behaget af gator, fordom gömda mellan doftande buskage,
nu helt rakt linierade mellan planterade alléer, stenlagda
och öfvervakade af polis. Den dag varder kanske snart
kommande, då Blidah utbyter sitt tycke af en skön,
beslöjad mauresque emot utseendet af en dame, klädd efter
sista parisermode med hatt och handskar; — eller för att
tala utan metaphorer, då Blidah framstår såsom en vacker
liten stad utan arabiskt tycke.

Hvad som äfven då skall finnas qvar utom allt
tvifvel är klimatets ljuflighet, — nog tempereradt för att
möjliggöra europeisk trädgårdsodling, — det beundransvärda
läget och orangeskogarne, de rikaste som någonstädes torde
vara kända. Huru mycket citroner och apelsiner som 
härifrån afsändes till vår verldsdel är väl knappt möjligt
att säga.

Le bois sacré i midten af staden är en allmän
promenad med de splendidaste gamla olivträd och en
gammal kouba, (helgongraf) hvars snöhvita, hvälfda tak ligger
lågt och liksom gömdt i grönskan. Vi erforo en känsla af
djup förtret öfver att vädret hindrade från promenader
här. Denna park såg så innerligen inbjudande ut, — men
allt hvad vi kunde företaga var en promenad i vagn rundt
omkring densamma.

Då barometern med en retsam ihärdighet blott föll
och ideligen föll, tjenade det till ingenting att förlänga vår
vistelse i Blidah. Man befann sig ju bättre inomhus i
Algier, och vi återvände dit.

Det är dock åt denna „hufvudstad“ i det fransyska
Afrika vi obetingadt utdela skönhetspriset som stad, efter
att nu hafva genomfarit hela kuststräckan från Bone till
Oran och äfven tittat in djupare i landet. Såsom 
vintersejour är Algier att rekommendera åt hvemhelst älskar ett
herrligt klimat och en naturskönhet utan like, men icke
känner sig hågad att uppsöka dessa förmåner på något
alltför vådligt eller halsbrytande sätt. Ty öfverfarten från
Marseille till Algier, som räcker högst 30 timmar, kan ej
vara ett allvarsamt skrämskott för någon. Stora verlden,
sådan man finner den i Nizza t. ex., må man dock
billigtvis ej vänta sig här, men generalguvernören ger i alla fall
sina baler under vintrarne. Genom konsul Nordströms
artiga försorg hade vi fått ett invitationskort till en sådan
bal, oss tillsändt redan i Paris. — Omöjligt blef för oss
att dock profitera af bjudningen, och det var stor skada,
ty societeten hade förtjent att ses. — Arabhöfdingar och
andra af infödingarnes honoratiores befinna sig bland
gästerna i guvernörshuset — ett af de ståtligaste mohriska
palats man vill se. Hans sommarresidens i Öfre Mustafa,
— äfvenledes „annekteradt“ af araberna — utgjorde
föremål för vår dagliga förtjusning, ty vår villa låg nära i
grannskapet. Enligt vår europeiska smak hade de
omsvängningar fransoserna gjort här, sammangjutit öster- och
vesterländsk byggnadsstil till ett förtrollande helt; och
trädgårdarne, blomparterrerna, alla „bosquets“ rundtomkring
må man föreställa sig sådana ens fantasi yppigast förmår
måla dem, utan fruktan för att öfverdrifva.

När man någon tid vistats på en ort, der man njutit
i fulla drag af hvad ettdera natur, konst eller sällskapslif
haft att bjuda angenämt, känner man vid afskedet derifrån,
hur ens väsendes rötter liksom trängt in och fästat sig i
denna goda jordmån så, att det förorsakar smärta att rycka
lös dem derur igen. Denna känsla erforo vi, vid det vi
från den präktiga ångaren La ville de Naples sände en
sista helsning tillbaka till El Bahadja, den skinande
Medelhafsdrottningen Algier, som småningom försvann för
våra blickar, öfverglänst af det herrligaste solsken.

Liksom för att ge oss ersättning för våra lidanden
mellan Korsika och Bone visade Medelhafvet nu sin leende
min. Dess yta låg som en spegel utan gränser och utan
ram; ej en krusa — om ej förorsakad af lekande delfiner,
till och med hvalar, som sprutade upp höga strålar, —
vattrade den blåa kristallen och i tackel och tåg slogo då
och då småfoglar ner för att hvila sina trötta vingar. De
sökte, äfven de, åter upp sina sommarhem i norden. Vi
hade ju samma mål som I, kära vingade reskamrater!

Man befinner sig alldeles ofantligt komfortabelt på
dessa stora medelhafsångare, som flere gånger i veckan
befordra samfärdseln mellan Europa och Afrika. Några
högre fransyska officerare med deras familjer voro ett
angenämt ressällskap, och hela dagen passerades på däck
såsom uti en salong, der inga ytterplagg komma i fråga.
Öfverfarten till Marseille räckte blott 28 timmar; ingen
trötthet hindrade oss att denna gång bese den ståtliga
sjöstaden, som vi så plötsligt deserterade, när vi hufvudstupa
enleverades af Marskalken Canrobert — bedröflig i
åminnelse.

Nattåget, som förde oss upp till Paris, gick denna
gång ej „via Bourbonnais“ utan genom Lyon, men denna
stad förblir, tyckes det, alltid en obekant storhet för oss.
Efter att flere gånger ha genomfarit densamma känna vi
ingenting mer af den än — bangårdarne.

Våren hade påtagit sin fraichaste helgdagsdrägt när
vi återsågo Paris, som vi lemnat huttrande af köld, mellan
bulevardernas träd, pudrade i håret. Nu blommade
kastanierna öfverallt och vi firade vår fjerde vår: — den första
i Nimes, vid nerresan, den andra i Bone, den tredje med
förhöjd yppighet i Biskra. Och den femte våren, slutligen,
den firade vi med våra älskade hemmavarande — i Finland.


