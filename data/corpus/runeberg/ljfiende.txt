
ALL VÄRLDENS
FIENDE

ALL VÄRLDENS
FIENDE

MED FLERE BERÄTTELSER

AV

JACK LONDON

——


översättning avM. DRANGEL

TREDJE UPPLAGAN


==============STOCKHOLMBOHLIN & Co.


UDDEVALLA 1925HALLMANS BOKTRYCKERI A.-B.25444



ALL VÄRLDENS FIENDE.

Det var Silas Bannerman som slutligen fångade den
vetenskaplige häxmästaren, mänsklighetens ärkefiende,
Emil Gluck. Den bekännelse som Gluck avgav innan
han fördes till den elektriska stolen kastar ett bjärt
ljus över de serier av mystiska tilldragelser — många
skenbart utan något samband med varandra — som i
så hög grad förbryllade världen mellan åren 1933 och
1941. Innan detta märkliga dokument blivit
offentliggjort hade världen aldrig haft en aning om att det
kunde finnas något slags föreningslänk mellan mordet
på konungen och drottningen av Portugal och mordet
på polismännen i Newyork. Emil Glucks gärningar
voro utom all fråga avskyvärda, men likväl kan man
icke annat än till en viss grad känna medlidande för
detta olyckliga, förvridna och misshandlade geni.
Denna sida av hans historia har aldrig förut blivit
skildrad, men på grund av hans bikt och den stora
mängden av vittnesmål, jämte alla dokument och
anteckningar från den tiden, äro vi i stånd att skildra
honom ganska noggrant och urskilja de faktorer och
drivkrafter som gjorde honom till det odjur i
människohamn han blev och drevo honom fram på den
ohyggliga väg han vandrade.

Emil Gluck var född i Syracuse i staten Newyork
år 1895. Hans far, Josephus Gluck, var polisman och
nattvakt och dog 1900 i lunginflammation. Modern,
en vacker och bräcklig varelse som hade varit modist
innan hon gifte sig, sörjde sig till döds när hon miste
sin man. Moderns känslighet blev hos gossen ett
sjukligt och olycksbringande arv.

År 1901 kom Emil Gluck vid sex års ålder till en
nära anhörig, mrs Ann Bartell. Hon var hans mors
syster, men i hennes bröst fanns ingen vänlig känsla
för den skygge och känslige gossen. Ann Bartell var
en fåfäng, ytlig och hjärtlös kvinna. Dessutom
trycktes hon av fattigdomens förbannelse och hade en lat
och oduglig dagdrivare till man. Gossen Emil var
»överflödig i huset» och man kan lita på att Ann Bartell
tillräckligt inpräntade detta hos honom. Som ett
exempel på den behandling han fick under denna tidiga
bildbara period må följande anföras:

Han hade vistats något längre än ett år i det
Bartellska hemmet då han bröt ett ben. Han ådrog sig
denna skada under det han lekte på taket, ehuru detta
var honom förbjudet — så som alla pojkar ha gjort och
skola fortfara att göra till tidernas slut. Benet var
brutet på två ställen ovanför knäet. Hjälpt av sina
uppskrämda lekkamrater lyckades Emil släpa sig ned
på trottoaren framför huset, och där förlorade han
medvetandet. Barnen i grannskapet voro allesammans
rädda för den argsinta härskarinnan i det Bartellska
huset, men de samlade all sin beslutsamhet, ringde på
dörrklockan och omtalade olyckshändelsen för Ann
Bartell. Hon såg icke ens åt den lille där han låg sanslös
på trottoaren, utan smällde igen dörren och vände
tillbaka till sin tvättbalja. Tiden gick. Det började regna
och Emil Gluck, som åter vaknat till sans, låg där
snyftande i regnet. Benbrottet borde genast ha
kommit under behandling. Som det nu var inträdde
hastigt inflammation, vilket förvärrade saken. Efter två
timmars förlopp uttalade de upprörda grannkvinnorna
sin protest mot Ann Bartells beteende. Den gången
kom hon verkligen ut och såg på gossen. Men hon
sparkade till honom i sidan, hjälplös som han låg vid
hennes fötter, och hon skrek hysteriskt att han inte
var hennes barn, och att de gärna kunde tillkalla en
ambulansvagn så att han bleve förd till en
upptagningsanstalt. Varefter hon återvände in.

Så kom en kvinna, Elizabeth Shopstone, gående. Hon
fick veta vad som hänt och lagade att gossen blev lagd
på en bår. Det var hon som tillkallade doktorn och
knuffade undan Ann Bartell så att gossen kunde bäras
in i huset. När doktorn kom, underrättades han genast
av Ann att hon icke skulle komma att betala honom
för hans tjänster. Två månader låg lille Emil till
sängs, hela första månaden på rygg, utan att ha blivit
vänd en enda gång. Och han låg där försummad och
ensam, utom då han fick tillfälliga besök av den
överansträngde läkaren, som icke fick någon ersättning.
Och Emil hade inga leksaker, ingenting som
förkortade de långa, ledsamma timmarna. Aldrig hörde han
ett vänligt ord, aldrig lades en lugnande hand på hans
panna, aldrig kom den minsta skymt av kärleksfull
ömhet på hans lott — ingenting annat än Ann
Bartells förebråelser och snäsor jämte den ständigt
upprepade förklaringen att »han var en överflödig person».
Man kan mycket väl förstå, att det under sådana
förhållanden skulle hos den ensamme och försummade
gossen födas mycket av den bitterhet och
människofientlighet som sedan resulterade i de ohyggliga dåd,
vilka slogo hela världen med förskräckelse.

Det kan förefalla besynnerligt att Emil Gluck fick
på Ann Bartells bekostnad genomgå en högre
lärdomsanstalt, men förklaringen är mycket enkel. Hennes
dagdrivare till man begav sig ut på äventyr, gjorde ett
fynd på Nevadas guldfält och kom tillbaka som
mångmillionär. Ann Bartell, som hyste ett verkligt hat till
sin systerson, skickade honom nu oförtövat i skola till
Farristown, som låg på hundra mils avstånd från
hennes hem. Skygg och känslig för intryck som den lille
ensamme och missförstådde gossen var, blev han mera
ensam än någonsin i Farristown. Aldrig fick han som
andra gossar resa hem under ferier och lovdagar. I
stället strövade han omkring i de övergivna
skolbyggnaderna och deras tillhörande områden, vänlig mot
tjänare och trädgårdsarbetare, men oförstådd av dem som
av alla andra. Man påminner sig att han läste
mycket — att han ständigt tillbragte sina dagar ute eller
inne vid eldstaden mied »näsan hängande över boken».
Det var under denna tid han överansträngde sin
synförmåga och blev tvungen att börja använda glasögon,
vilket så särskilt kännetecknade de fotografier
tidningarna återgåvo av honom 1941.

Emil Gluck var en framstående lärjunge. En flit
sådan som hans måste föra honom långt, men
egentligen behövde han den icke. Han fattade allting genast.
Resultatet blev att han tillägnade sig en ansenlig mängd
kunskaper utom vad som fordrades, lärde på ett halvår
mera än en vanlig lärjunge under ett halvt dussin år.
Redan 1909 vid endast fjorton års ålder var han
mogen — »mer än mogen» förklarade läroverkets rektor
— för inträde vid Yales eller Harvards universitet.
Hans minderårighet var emellertid ett hinder för
inskrivning vid dessa lärosäten, och därför finna vi
honom, samma år som student vid Bodwin College. År
1913 tog han med största heder sin grad därstädes och
följde omedelbart därefter professor Bradlough till
Berkeley i Californien. Den ende vän som Emil Gluck
fann i hela sitt liv var professor Bradlough. Dennes
klena lungor hade föranlett hans flyttning från Maine
till Californien, och flyttningen underlättades därigenom
att han blev erbjuden en professorssyssla vid statens
universitet. Under hela året 1914 stannade Emil Gluck
i Berkeley och tog kollegier i åtskilliga vetenskapliga
ämnen. Mot årets slut inträffade två dödsfall, som
omstörtade hans förhållanden och utsikter. Genom
professor Bradloughs frånfälle förlorade han den enda vän
han någonsin fann, och Ann Bartells död lämnade
honom utan alla tillgångar. Hennes hat till sin olyckliga
systerson hade följt henne ända in i döden, och hon
hade avspisat honom med ett arv av hundra dollars.

Året därpå var Emil Gluck vid tjugu års ålder
inskriven som instruktör i kemi vid
Californiauniversitetet. De år han tillbragte där förflöto i lugn. Han
utförde omsorgsfullt det trälarbete för vilket han fick sin
lön, och därjämte skötte han oavbrutet egna studier,
tog den ena examen efter den andra. Så var han bland
annat doktor i sociologi, i filosofi och naturvetenskap,
fastän han för världen under en senare tid helt enkelt
var bekant som professor Gluck.

Han var tjugusju år då han första gången
uppmärksammades av tidningarna genom utgivandet av sin bok
»Kön och framåtskridande». I våra dagar står denna
hok som en milstolpe inom äktenskapets historia och
filosofi. Det är en väldig volym på mer än sjuhundra
sidor, förvånande originell och skriven med den
yttersta noggrannhet och säkerhet. Det var en bok för
vetenskapsidkare, men icke beräknad att ställa till
uppståndelse. I det sista kapitlet hade Gluck emellertid
med några ord, som endast upptogo tre rader, talat om
en hypotetisk önskvärdhet av försöksgiftermål. Dessa
tre rader kastade sig tidningarna genast över,
»skojade med dem», som det hette på den tidens slangspråk,
och lyckades få hela världen att skratta åt Emil Gluck,
den tjugusjuårige professorn med glasögonen.
Fotografer knäppte av honom i förbigående, han
belägrades av reporters, från kvinnoklubbar i hela landet
insändes resolutioner, vari han och hans omoraliska
teorier fördömdes. Och då Californiens statsförsamling
diskuterade anslaget till sitt universitet, väcktes till och
med en motion att Gluck skulle avlägsnas från sin
befattning som universitetslärare, emedan anslaget i
motsatt fall kunde komma att indragas. Naturligtvis hade
ingen av Glucks förföljare läst hans bok.
Tidningarnas förvända återgivanden av de tre raderna var
tillräckligt för dem. Nu begynte Emil Gluck känna
hat mot allt vad tidningsmän hette. Genom dem hade
det allvarliga och till sitt innehåll värdefulla arbete,
åt vilket han ägnat sex år av sitt liv, fått ryktbarhet
som föremål för åtlöje. Till sin sista stund och till
deras ständiga bedrövelse förlät han dem aldrig.

Det var också tidningarna som buro ansvaret för
den olycka som drabbade honom därnäst. Under de
fem åren närmast efter bokens utgivande hade han
hållit sig tyst, och tystnad är ingalunda hälsosam för den
som står ensam. Man kan medlidsamt tänka sig den
ytterligt isolerade ställning Emil Gluck hade vid det
folkrika universitetet. Han var totalt utan vänner och
utan sympati. Hans enda tillflykt var böckerna, och
han fortsatte att läsa och studera utan hejd. Men 1927
antog han en inbjudning att hålla ett föredrag inför
Human Interest Society i Emeryville. Han ansåg sig
icke kunna lita på sig själv tillräckligt för att tala utan
koncept, och medan detta skrivs ha vi framför oss en
kopia av hans lärda avhandling. Den är sansad, väl
genomtänkt och vetenskaplig samt — det måste också
tilläggas — konservativ. På ett ställe talar han
emellertid om »den industriella och sociala revolution som
pågår inom samhället» — jag anför här hans egna ord.
En reporter, som var närvarande, kastade sig över
ordet »revolution», lösryckte det ur sammanhanget och
skrev ett förvridet referat av det hela, som gav Emil
Gluck sken av att vara anarkist. Och »Professor Gluck
anarkist» telegraferades genast åt alla håll, varefter
hans porträtt vederbörligen återgavs av varenda
tidning i landet.

När tidningspressen angrep honom förra gången hade
han försökt att försvara sig, men nu teg han.
Bitterheten hade redan frätt sig in i hans själ. Hans
fakultet uppmanade honom att försvara sig, men han
nekade buttert och vägrade till och med att lämna en
avskrift av sitt föredrag för att därigenom kunna rädda
sig från att bli avskedad. Han nekade även att
självmant nedlägga sitt ämbete och blev skild från detsamma
av fakulteten. Det måste tilläggas att politisk
påtryckning hade använts mot universitetets rektor och kansler.

Förföljd, baktalad och missförstådd, gjorde den
förlorade och isolerade mannen intet försök att hämnas.
Under hela hans liv hade det syndats emot honom,
och under hela sitt liv hade han aldrig förbrutit sig
mot någon. Men hans mått av bitterhet var ännu icke
så fullt att det flödade över. Sedan han nu hade
förlorat sin anställning och var utan inkomster, måste
han skaffa sig arbete. Sin första plats fick han på ett
järngjuteri i San Francisco, där han visade sig vara
en skicklig konstruktionsritare. Det var där han
förvärvade sin första kännedom om krigsskepp och deras
konstruktion. Men herrar reporters upptäckte var han
hamnat och skildrade för allmänheten hans nya
verksamhet. Han nedlade oförtövat sin syssla och skaffade
sig en annan. Men sedan han på detta sätt blivit
fördriven av reporters från ett halvt dussin platser
stålsatte han sig till att trotsa tidningsmännens förföljelse.
Detta inträffade då han startade sin galvaniseringsaffär
vid Telegraph Avenue i Oakland. Han hade en liten
verkstad, där tre män och två gossar skötte arbetet.
Gluck själv arbetade ihärdigt. Poliskonstapeln Carew
vittnade inför rätten, att Gluck natt efter natt icke
lämnade verkstaden förrän klockan ett eller två. Det var
under denna period som han fullkomnade den
förbättrade bränningsmetoden för gasmotorer, vilket patent
slutligen gjorde honom till en förmögen man.

Han startade galvaniseringsaffären tidigt på våren
1928, och samma år greps han av sin olycksbringande
kärlek till Irene Tackley. Nu kan man ju omöjligt
tänka sig att en så säregen människa som Emil Gluck
kunde vara annat än egendomlig som älskare.
Förutom hans snillrikhet, hans totala ensamhet och hans
sjuklighet, måste man också ta i betraktande att han
icke visste någonting alls om kvinnorna. Vilka varma
känslor som än kunde genomströmma hans bröst, var
han fullkomligt ur stånd att kunna uttrycka dem på
ett konventionellt sätt, och hans ytterliga blyghet
gjorde hans sätt att göra sin kur högst ovanligt. Irene
Tackley var en rätt vacker ung kvinna, men ytlig och
litet tanklös. Hon var anställd i ett litet konditori som
låg mitt emot Glucks galvaniseringsaffär. Han
brukade gå dit och dricka saft och sodavatten med is och
sitta och stirra på henne. Det tycks som om flickan
icke brydde sig om honom, utan endast lekte med
honom. Han var så »konstig» sade hon, och en annan
gång hade hon kallat honom »fånig» då hon beskrev
hur han brukade sitta vid disken och stirra på henne
genom sina glasögon, rodnande och stammande när hon
tog någon notis om honom, och ofta rusade sin väg i
häftig förvirring.

Gluck gav henne de mest häpnadsväckande
presenter — en teservis av silver, en diamantring, ett
pälsgarnityr, en operakikare, en diger »Världshistoria» i
många volymer och en motorcykel, helt och hållet
galvaniserad i hans egen verkstad. Men nu blandade sig
flickans älskare i saken, han blev mycket vred,
stampade i golvet och tvingade henne att återlämna Glucks
besynnerliga presenter. Denne William Sherbourne
var en stor, grov och föga intelligent karl av
arbetsklassen, som haft en viss framgång som enkel
byggmästare. Gluck förstod inte alls hur det var fatt. Han
ville skaffa sig en förklaring på saken och försökte få
tala med flickan då hon gick hem från konditoriet på
kvällen. Hon beklagade sig över det för Sherbourne,
och en kväll passade denne på och gav Gluck ett kok
stryk. Han måste ha gjort sin sak grundligt, ty i Röda
kors-sjukhusets annaler läses att Gluck fördes dit
samma kväll och var ur stånd att lämna sjukhuset förr än
efter en vecka.

Gluck var fortfarande lika oförstående. Han sökte
alltjämt att få flickan att förklara sig. Hans rädsla
för Sherbourne förmådde honom att vända sig till
polischefen med en anhållan att få bära revolver, och
denna begäran avslogs. Som vanligt upplystes
allmänheten därom genom en sensationell tidningsnotis. Så
inträffade mordet på Irene Tackley, sex dagar före den
då hon skulle ingå äktenskap med Sherbourne. Det
hände en lördagskväll. Hon hade arbetat till sent på
kvällen i konditoriet och lämnade det efter klockan
elva med sin veckolön i fickan. Hon tog spårvagn
från San Pablo Avenue till Trettiofjärde gatan, där
hon steg ur och började gå den korta vägen förbi de tre
återstående kvarteren till sitt hem. Detta var det sista
man såg av henne som levande. Följande morgon
fann man henne liggande strypt på en obebyggd tomt.

Emil Gluck blev genast arresterad. Ingenting av
vad han kunde göra förmådde rädda honom. Han blev
fälld, icke allenast på grund av sammanträffande
omständigheter, utan också genom bevis som »kokades
ihop» av Oaklands polismän. Det kan icke disputeras
alt en stor del av dessa bevis voro fabricerade. Kapten
Shehans vittnesmål till exempel var ett rent
menedsbrott. Långt efteråt bevisades det nämligen, att han
den ifrågavarande kvällen icke allenast icke hade
befunnit sig i närheten av mordplatsen, utan att han rent
av varit borta från staden på ett ställe vid San
Leandro-vägen. Den olycklige Gluck dömdes till livstids
fängelse i San Quentin, och såväl tidningarna som
allmänheten förklarade att detta var en försummelse av
rättvisan — man ansåg att han borde ha blivit dömd till
döden.

Gluck fördes till fängelset i San Quentin den 17 april
1929. Han var då trettiofyra år. Och i tre och ett
halvt år, varunder han en stor del av tiden satt i ensam
cell, var han överlämnad åt betraktelser över
människors orättvisa. Det var under denna period som
bitterheten genomfrätte hans själ och han blev
människohatare. Ytterligare tre ting utförde han under samma
period. Han skrev sin ypperliga avhandling »Mänsklig
moral» och sin märkliga broschyr »Förbrytare med sunt
förnuft» samt utarbetade sin ohyggliga och
vidunderliga plan till hämnd. Det var minnet av en episod,
som hade inträffat på hans galvaniseringsverkstad, som
satte honom vapen i hand, ett fullkomligt unikt vapen.
Han förklarade i sin bekännelse, att han teoretiskt
utarbetat varenda detalj under sin fängelsetid, och att
han vid sitt frigivande var färdig att genast beträda den
hämndens bana som han utstakat för sig.

Hans frigivande väckte stor sensation. Och det blev
ömkligt och brottsligt fördröjt genom den själlösa
juridiska ämbetsmannaslentrian som på den tiden var i
svang. Den 1 februari 1932 på kvällen blev en viss
Tim Haswell skjuten under försök till inbrott hos en
medborgare i Piedmonts Heights. Tim Haswell levde
i tre dagar efteråt, och under denna tid bekände han
sig skyldig till mordet på Irene Tackley samt
framlade avgörande bevis för sin utsago. Bert Danniker,
en brottsling som höll på att dö av lungsot i Folsoms
fängelse, var inblandad i mordet som medbrottsling,
och även han avgav en fullständig bekännelse. Det
vacklande och senfärdiga förlopp, som stämplade
rättsskipningen under föregående generation, förefaller oss
numera obegripligt. I februari bevisades det att Emil
Gluck var oskyldig, och ändå frigavs han icke förrän
i oktober. I åtta månader tvangs den så djupt
förorättade mannen att fortfarande lida sitt oförtjänta straff.
Detta kunde omöjligt hos honom framkalla någon
mildhet, och vi kunna mycket väl föreställa oss hur hans
själ frättes av bitterhet under dessa långa åtta månader.

Han släpptes åter ut i världen på hösten 1932, som
vanligt porträtterad i alla tidningar. I stället för att
uttrycka ett uppriktigt beklagande av vad som skett
fortsatte tidningarna sin forna sensationella förföljelse.
En av dem gick ännu längre, nämligen »San Francisco
Intelligencer». Dess utgivare, John Hartwell,
utarbetade en sinnrik teori som kringgick de bägge
brottslingarnas bekännelser och gick ut på att visa, att Gluck
när allt kom omkring ändå vore skyldig till mordet på
Irene Tackley. Hartwell dog. Likaså Sherbourne. Och
polisbetjänten Phillips blev skjuten i benet och
avskedad från Oaklands poliskår.

Hartwells mord förblev länge en olöst gåta. Han
var ensam på sin byrå när det hände. Knallen från
revolverskottet hördes av kontorspojken, som rusade in
och fann Hartwell döende i sin stol. Vad som mest
förbryllade polisen var att han icke allenast hade blivit
skjuten med sin egen revolver, utan att skottet hade
gått av i skrivbordslådan. Kulan hade gått rakt
igenom lådans framsida och in i hans kropp. Rätten
avvisade varje tanke på självmord, att den döde skulle
vara mördad vore ju en orimlighet, och klandret
drabbade bolaget »Eureka», som tillverkat laddningen.
»Explosion utan påverkan utifrån» var den förklaring
som antogs, och patrontillverkningsbolagets kemister
blevo mycket strängt efterhållna vid undersökningen.
Men vad polisen ingalunda hade sig bekant var att
Emil Gluck hade uppehållit sig i ett av honom förhyrt
rum tvärs över gatan — rummet 633 i Mercer Building
— just då Hartwells revolver på ett så oförklarligt sätt
exploderade.

När så Sherbourne dog, hade ingen någon tanke på
att det kunde finnas ett samband mellan dessa bägge
dödsfall. Sherbourne hade fortfarande bott i det hus
som han byggt åt sig och Irene Tackley, och en
morgon i januari 1933 fann man honom död. Coronerns
utslag lydde på självmord, därför att mannen var
skjuten med sin egen revolver. Samma kväll hände
någonting märkvärdigt, och det var att
polistjänstemannen Phillipps träffades av ett skott på trottoaren
utanför Sherbournes hus. Phillipps släpade sig till en
polistelefon vid hörnet och ringde efter en
ambulansvagn. Han uppgav att någon hade bakifrån skjutit
honom i benet. Och hans ben var så illa åtgånget av
tre 38 kalibers kulor, att amputation måste ske. Men
när det upptäcktes att skadan blivit honom tillfogad av
hans egen revolver blev han utskrattad, och han
beskyldes för att ha varit drucken. Trots Phillipps’
energiska förklaring att han icke hade smakat en droppe
sprit den dagen och hans bestämda försäkran att han
haft revolvern i bakfickan och icke rört den med ett
finger, avskedades han från sin tjänst. Efter Emil
Glucks bekännelse sex år senare blev den olycklige
polismannens heder rentvådd och han lever ännu i dag,
är vid god hälsa och har en vacker årlig pension från
staden.

Sedan Emil Gluck nu hade hämnats på sina närmaste
fiender sökte han ett mera omfattande fält för sin
verksamhet, men fiendskapen mot tidningsmän och
polismän brann alltid med samma glöd. Inkomsterna av
hans patent hade stigit medan han var i fängelse och
ökades år efter år. Han var fullkomligt oberoende och
i stånd att resa vart han ville för att tillfredställa sin
kolossala hunger efter hämnd. Han hade blivit
monoman och anarkist — icke endast en filosofisk, utan en
våldsam anarkist. Kanske är det ordet icke det rätta
— man kan rättare kalla honom nihilist eller
annihilist. Man vet att han aldrig associerade sig med någon
av terroristernas grupper. Han opererade helt och
hållet på egen hand, men han väckte tusen gånger mera
förskräckelse och åstadkom tusen gånger mera fördärv
än alla terroristgrupper sammanräknade.

Han firade sin avresa från Californien genom att
spränga Fort Mason i luften. I sin bekännelse
betecknade han detta som ett litet experiment — han ville
endast pröva vad han dugde till. Och under åtta år
vandrade han sedan fram över jorden som en
hemlighetsfull fasa. Han förstörde egendom till flera hundra
millioner dollars värde och han släckte otaliga
människoliv. Det enda goda resultatet av hans ohyggliga
dåd var det fördärv han bragte över terroristerna. För
varje gång han hade utfört ett dåd infångades
terroristerna i grannskapet av polisens dragnot och många
avrättades. Efter mordet på kungen av Italien
avrättades icke mindre än sjutton terrorister i Rom.

Emil Glucks mest häpnadsväckande dåd var kanske
mordet på kungen och drottningen av Portugal. Det
var deras bröllopsdag. Man hade vidtagit alla
upptänkliga försiktighetsmått mot terroristerna. Vägen
från katedralen genom Lissabons gator var på ömse
sidor kantad med dubbla trupplinjer och en skvadron
av två hundra ryttare omgav de kungligas vagn.
Plötsligt inträffade någonting häpnadsväckande och
förfärligt. Skotten i soldaternas gevär började smälla såväl
bland kavalleriskvadronen som bland de posterande
infanteristerna. Under den förvirring som uppstod
vändes de exploderande gevärens mynningar åt alla håll.
Slaktandet blev oerhört. Hästar, soldater, åskådare och
kungapar genomborrades av kulor. Till råga på allt
hade ett par terrorister, som befunnit sig på skilda håll
i trängseln bakom infanteristerna, burit på sig
bomber, och dessa exploderade medan de buro dem på sig.
Bomberna voro avsedda att slungas ut om tillfälle
skulle ges. Men vem kunde veta att de skulle explodera
under dessa omständigheter? Den fruktansvärda
ödeläggelse som åstadkoms genom de kreverande
bomberna ökade den allmänna fasan och förvirringen, och
explosionen ansågs vara ett led i ett allmänt attentat.

En sak som icke kunde förklaras var soldaternas
obegripliga beteende. Det föreföll omöjligt att de skulle
vara delaktiga i komplotten — men där lågo ju
hundratals döda som deras kulor hade genomborrat, bland
andra kungen och drottningen. Å andra sidan var det
väl ännu mera förundransvärt att sjuttio procent av
soldaterna själva hade blivit dödade eller sårade.
Somliga förklarade detta så, att de lojala infanteristerna
givit eld på förrädarna då de upptäckt attentatet mot den
kungliga vagnen. Men icke den ringaste bekräftelse på
detta antagande kunde vinnas genom rannsakningen
med de överlevande, ehuru många av dem blevo
underkastade tortyr. De vidhöllo halsstarrigt att de icke
hade skjutit alls, och att skotten hade gått av utan
deras förvållande. De blevo utskrattade av
kemisterna, som förklarade, att det visserligen kunde
vara möjligt att någon enstaka patron som var laddad
med det nya rökfria krutet skulle kunna explodera av
sig själv, men att alla laddningar på ett givet område
skulle samtidigt explodera på sådant sätt vore totalt
orimligt och oantagligt. Resultatet blev att ingen
förklaring på den häpnadsväckande tilldragelsen kunde
utfunderas. Allmänna övertygelsen ute i den övriga
världen blev att det hela icke var någonting annat än en
blind panik som uppstått bland det hetlevrade
romanska folket när terroristernas bomber exploderade. Och
i sammanhang därmed påminde man sig den löjliga
sammanstötning som för många år sedan hade ägt rum
mellan den ryska flottan och de engelska fiskarbåtarna.

Och Emil Gluck skrattade i mjugg och reste vidare.
Han visste hur allt hade gått till. Men hur skulle
världen kunna veta det? Han hade oförmodat upptäckt
den fördärvliga hemligheten på sin forna
galvaniseringsverkstad vid Telegraph Avenue i Oakland. Vid
den tiden hände sig, att en station för trådlös telegrafi
inrättades av Thurstons kraftbolag i närheten av hans
affär. Det dröjde icke länge förrän hans maskineri
råkade i olag. Metalltrådarna hade många dåliga fogar
och vid närmare undersökning upptäckte han små
svetsar i dessa fogar. Därigenom att svetsarna
minskade motståndet kunde en överdrivet stark ström gå
genom lösningen, bringa den i »kokning» och förstöra
arbetet. Men hur hade svetsarna uppkommit? Detta
var den fråga som sysselsatte Glucks tankar. Innan
den trådlösa stationen inrättades hade hans maskin
fungerat förträffligt. Men efter stationens inrättande
var den fördärvad. Stationen för trådlös telegrafi måste
således vara orsaken. Men på vad sätt? Denna fråga
fann Gluck lätt att besvara. Om nu en elektrisk ström
var i stånd att åstadkomma verkningar tre tusen mil
bort över oceanen, så måste helt visst också de
elektriska utströmningarna från den trådlösa stationen
fyrahundra fot från hans verkstad kunna åstadkomma
verkningar på de dåliga fogarna i kypens metalltrådar.

Gluck resonerade för tillfället icke vidare över saken.
Han skaffade sig nya trådar och fortfor att galvanisera.
Men efteråt, i fängelset, kom han att tänka på denna
tilldragelse, och som en blixt slog medvetandet om dess
fulla betydelse ned i hans själ. Han insåg, att där
hade han det tysta och hemliga vapen varmed han
kunde hämnas på all världen. Hans stora upptäckt —
som följde honom i graven — var kontrollen över den
elektriska urladdningens riktning och räckvidd. Detta
var på den tiden den trådlösa telegrafiens olösta
problem — så som det förblivit ännu i våra dagar — men
Emil Gluck hade löst gåtan där han satt i sin cell.
Och när han blev frigiven använde han sin upptäckt.
Med den dirigeringsförmåga han ägde var det för
honom en enkel sak att skicka en tändande gnista in i
krutmagasinet på en fästning, ett krigsskepp eller en
revolver. Och han kunde icke allenast förmå krut att
explodera på avstånd, han kunde också åstadkomma
eldsvådor. Den stora branden i Boston tändes av
honom — ehuru helt och hållet av en händelse, såsom
han försäkrade i sin bekännelse. Och han tillade att
det var en mycket angenäm händelse som han aldrig
hade haft skäl att ångra.

Emil Gluck var också orsaken till det förskräckliga
tysk-amerikanska kriget, varunder 800,000 människoliv
gingo förlorade och nästan oräkneliga penningsummor
förspilldes. Man påminner sig helt visst att ett spänt
förhållande existerade mellan de bägge länderna år
1939 på grund av den olyckliga händelsen med Pickard.
Ehuru Tyskland kände sig kränkt, var det ingalunda
angeläget om krig, och som fredstecken sände det den
tyske kronprinsen med sju krigsskepp på ett
vänskapligt besök till Förenta staterna. Den 15 februari på
kvällen lågo de sju krigsskeppen förankrade ute på
Hudson mitt emot Newyork. Och samma kväll var
Emil Gluck ensam ute i en barkass med hela sin
apparat ombord. Det bevisades efteråt att han köpt
barkassen hos sportfirman Ross, varemot mycket av det han
medförde och använde denna kväll var köpt vid
elektricitetsverket Columbia. Därom hade man likväl då
ingen kännedom. Allt vad man visste var att de sju
krigsskeppen sprungo i luften det ena efter det andra
med precis fyra minuters mellantid mellan varje.
Nittio procent av manskapet och officerarna jämte
kronprinsen gingo förlorade. Många år förut hade det
amerikanska krigsskeppet Maine sprängts i luften i
Havanas hamn, vilket genast framkallade krig mot Spanien
— ehuru det alltid har existerat ett berättigat tvivel
huruvida explosionen förorsakats genom konspiration eller
olyckshändelse. Men som olyckshändelse kunde de sju
skeppens exploderande ute på Hudson med
regelbundet fyra minuters mellantid omöjligt förklarats.
Tyskland trodde att sprängningen hade utförts av
undervattensbåtar och förklarade genast krig. Sex månader
efter att Gluck avlagt sin bekännelse återlämnade
Tyskland Philippinerna och Hawaii till Förenta staterna.

Under tiden hade den illvillige häxmästaren och
ärkehataren av sitt släkte fortsatt på den förödelsens väg
han trampade. Emil Gluck lämnade inga spår efter
sig. På ett fullkomligt vetenskapligt sätt sopade han
alltid rent efter sig. Hans metod var att hyra ett rum
eller ett hus och i hemlighet ditföra sin apparat —
vilken han så småningom fulländade och förenklade så att
den tog föga plats. Sedan han hade utfört det han
ämnat tog han omsorgsfullt bort sina tillhörigheter.
Han tycktes kunna hoppas på att få leva ett långt liv
fyllt av ohyggliga brott.

Det epidemiska nedskjutandet av polismän i Newyork
blev en märklig företeelse. Det var ett av sin tids
fasansfulla mysterier. Inom ett par veckor blevo mer
än hundra polismän skjutna i benen med sina egna
revolvrar. Inspektör Jones förmådde icke lösa gåtan,
men det var hans idé som slutligen överlistade Gluck.
På Jones’ anmaning upphörde polismännen att bära
revolver, och därefter inträffade inga olycksskott vidare.

Tidigt på våren 1940 förstörde Gluck skeppsvarvet
på Mare Island. Från ett rum i Vallejo skickade han
sina elektriska urladdningar tvärs över Vallejosundet
till Mare Island. Först riktade han sina blixtar mot
krigsskeppet Maryland. Det låg i docka invid ett av
krutmagasinen. På skeppets fördäck var en tillfällig
ställning av timmer uppförd, och på den lågo mer än
ett hundratal minor. Dessa minor voro avsedda till
försvar för Golden Gate. Varje mina var i stånd att
förstöra ett dussin krigsskepp, och där fanns mer än
hundra minor. Förstörelsen blev ohygglig, men detta
var endast en inledning till vad Gluck ville
åstadkomma. Han skickade sina blixtar nedåt Mare Islands
strand och sprängde därigenom fem torpedbåtar,
torpedstationen och det stora magasinet vid östra ändan
av ön. Så vände han sig åter västerut, och förutom
åtskilliga enstaka belägna magasin på den högre delen
av stranden sprängde han tre kryssare jämte
slagskeppen Oregon, Delaware, New-Hampshire och Florida.
Sistnämnda fartyg hade nyss gått in i torrdocka, och
denna präktiga torrdocka förstördes i grund.

Det var en fruktansvärd katastrof och hela landet
ryste av fasa. Men det var ändå ingenting mot vad som
sedan skulle hända. Under senhösten samma år
sopade Emil Gluck den atlantiska havskusten ren från
Maine till Florida. Ingenting skonades. Fort, minor,
kustförsvar av alla slag, torpedstationer, magasin —
allt sprängdes i luften. Tre månader senare, mitt i
vintern, for han fram på samma förödande sätt på
norra stranden av medelhavet — från Gibraltar till
Grekland. En samstämmig klagan höjdes från de hemsökta
nationerna. Det var klart att bakom all denna
förstörelse måste finnas mänsklig makt, och lika tydligt
framgick det genom Emil Glucks opartiskhet att
förödelsen icke kunde vara ett verk av någon särskild
nation. Uppenbart var också, att vilken den människa
än var som stod bakom det hela, så var denna varelse
all världens fiende. Ingen nation kunde vara säker
för angrepp. Och det fanns intet försvar mot denna
okände och allsmäktige fiende. En krigsförklaring
vore lönlös — ja, mer än lönlös, det vore just att dra
över sig ännu större faror. Under ett helt år
inställdes all tillverkning av krut och alla soldater och
sjömän drogos tillbaka från alla fästningsverk och
krigsfartyg. Man diskuterade till och med allmän
avväpning vid den världskongress som samtidigt hölls i
Haag.

Och så förvärvade sig helt plötsligt en medlem av
Förenta staternas hemliga poliskår — Silas
Bannerman — världsrykte genom att arrestera Emil Gluck.
Först skrattade man endast åt Bannerman, men han
hade förberett sin sak mycket väl och inom ett par
veckor var den mest skeptiske övertygad om Emil Glucks
brottslighet. Det enda som Silas Bannerman aldrig ens
till sin egen tillfredsställelse lyckades förklara var hur
han först kom på den tanken att ställa Emil Gluck i
samband med de ohyggliga förbrytelser som begåtts.
Visserligen hade Bannerman varit i Vallejo i något
hemligt uppdrag då förstörelsen på Mare Island
inträffade, och man hade på Vallejos gator utpekat Emil
Gluck för honom som en »konstig kurre», men detta
hade då icke gjort något särskilt intryck på honom.
Det var först efteråt, då han under någon tids
tjänstledighet vistades uppe bland Klippiga bergen och där
läste de första underrättelserna om förstörelsen utmed
atlantiska kusten som han plötsligt kom att tänka på
Emil Gluck, och med detsamma slog det honom som
en blixt att det kunde finnas någon gemenskap mellan
Gluck och den hemska förödelsen. Det var blott en
hypotes, men den var tillräcklig för att leda till målet.
Det stora i saken var just att hypotesen spirade fram
— i sig självt en akt av omedveten hjärnverksamhet
lika oförklarlig som till exempel då tyngdkraftens
förklaring blixtrade fram i Newtons hjärna.

Det övriga var lätt att reda ut. Var fanns Gluck när
förödelsen härjade utmed atlantiska kusten? Denna
fråga framställde sig genast för Bannermans sinne.
Hans personliga forskningar gåvo honom svar. Inom
kort förvissade han sig om att Gluck hade färdats uppåt
och nedåt atlantiska kusten under senhösten 1940. Han
förvissade sig också om att Gluck hade vistats i
Newyork under det epidemiska skjutandet på polismän.
Var fanns Gluck nu? blev Bannermans nästa fråga.
Och liksom till svar på den kom ödeläggelsen utmed
Medelhavet. Gluck hade rest till Europa för en månad
sedan — det visste Bannerman. Med tillhjälp av
kabeltelegram och medverkan av europeiska detektiver
spårade han Glucks färd utmed Medelhavet och fann,
att hans väg i varje fall sammanstämde med de
områden där kustförsvar och krigsskepp sprängts i luften.
Han fick också veta att Gluck nyss hade rest med Gröna
stjärnlinjens ångare Plutonic till Förenta staterna.

Nu stod Glucks brottslighet klar för Bannerman, men
under väntetiden sökte han utarbeta detaljerna.
Därvidlag bistods han på ett skickligt sätt av George Brown,
anställd som arbetare vid Wood’s »System för trådlös
telegrafi». När Plutonic anlände utanför Sandy Hook,
steg Bannerman ombord på fartyget från en av
styrelsens bogserbåtar och fängslade Emil Gluck.
Rannsakning och bekännelse följde. I sin bekännelse
uttryckte Gluck sin ledsnad över en enda sak, och det var att
han hade givit sig så god tid med allt. Han förklarade,
att hade han drömt om att han någonsin skulle bli
upptäckt, skulle han ha arbetat raskare och spritt tusen
gånger mera förstörelse än han gjort. Hans hemlighet
dog med honom, ehuru det nu är bekant att franska
regeringen skaffade sig tillträde till honom och bjöd en
milliard francs för den uppfinning som satt honom i
stånd att rikta och begränsa elektriska urladdningar.
»Vad för slag?» blev Glucks svar. »Skulle jag kanske
sälja till er något som satte er i stånd att förslava och
misshandla den lidande mänskligheten?» Och ehuru
de olika nationernas krigsdepartement ha fortsatt att
experimentera i sina hemliga laboratorier, ha de likväl
ännu icke förmått upptäcka det minsta spår av
hemligheten.

Emil Gluck avrättades den 4 december 1941 och dog
således vid fyrtiosex års ålder — ett av världens
olyckligaste snillen, en man med häpnadsväckande
intelligens, men vars storslagna gåvor i stället för att riktas
mot det goda blevo så förvridna och förvillade, att han
blev den förskräckligaste bland brottslingar.



ETT HÄRJNINGSTÅG UTAN LIKE.

Det var år 1976 som spänningen mellan den övriga
världen och Kina nådde sin spets. Av denna
anledning hade firandet av den amerikanska frihetens
tvåhundraårsjubileum blivit uppskjutet. Många andra
planer inom olika nationers länder hade också blivit
korsade, tilltrasslade och undanskjutna av samma
orsak. Världen väcktes helt tvärt till insikt av faran.
Men under mer än sjuttio år hade förhållandena
utvecklat sig till denna utgång.

År 1904 medförde logiskt sett begynnelsen på den
utveckling, som sjuttio år senare skulle slå hela
världen med bestörtning. Det japansk-ryska kriget ägde
rum 1904, och den tidens historieskrivare förklarade
högtidligt att denna tilldragelse markerar Japans
inträde bland de övriga staterna. Vad den emellertid
egentligen markerade var Kinas uppvaknande. Detta
uppvaknande, som så länge varit väntat, hade man
slutligen upphört att ens tänka på. De västerländska
nationerna hade försökt väcka Kina och misslyckats. I
sin medfödda optimism och rasegoism hade de därför
kommit till den slutsatsen att saken var omöjlig och
att Kina aldrig skulle vakna.

Vad de hade underlåtit att ta med i räkningen var
detta: mellan dem och Kina fanns intet gemensamt
psykologiskt språk. Deras tankeprocesser voro grundligt
olika. Där fanns ingen upplysande ordbok.
Västerländska idéer trängde icke långt in i kinesiska sinnen
förrän de råkade på en ändlös labyrint. Och kineserna
kommo ungefär lika långt med västerlänningarna då de
hejdades av en oöverstiglig mur. Alltsammans var helt
enkelt en språkfråga. Det fanns intet medel att kunna
överföra västerländska tankar till kinesiska själar.
Kina fortfor att sova. De västliga ländernas materiella
förkovran och utveckling var för Kina som en
tillsluten bok. Långt ner i medvetandets djup, låt oss säga
hos den engelsktalande rasen, låg förmågan att vibrera
vid korta anglosachsiska ord, och långt nere i
medvetandets djup hos kineserna låg förmågan att vibrera vid
deras egna hieroglyfer. Men kinesens uppfattning
kunde lika litet erfara någon vibration vid att höra de
korta anglosachsiska orden som de engelsktalande
tilltalades av hieroglyferna. Deras tankevävnad var
spunnen av totalt olika material. De voro främlingar för
varandra i intellektuellt avseende. Och därav kom det
sig att Västerns materiella förkovran och utveckling
lämnade Kina oberört i dess sömn.

Så kom Japan med sin seger över Ryssland 1904.
Den japanska rasen var egentligen ett undantag och en
paradox bland Österns folk. På något besynnerligt sätt
var Japan mottagligt för allt som Västern hade att
bjuda. Japanerna tillägnade sig raskt de västerländska
idéerna. De smälte dem också och tillämpade dem så
skickligt att landet plötsligt stod där i full rustning
som världsmakt. Det gavs ingen förklaring på denna
Japans säregna tillgänglighet för den främmande
västerländska kulturen. Lika gärna skulle man kunna
försöka förklara någon biologisk nyck inom
djurvärlden.

Sedan Japan hade avgjort piskat upp det stora ryska
kejsardömet, började det oförtövat drömma
storhetsdrömmar för egen räkning. Det hade tagit Korea till
koloni och spannmålsmagasin och genom
traktatsprivilegier och listig diplomati slagit under sig
Mandschuriet. Men Japan var ändå icke belåtet. Det vände
sina ögon mot Kina. Där låg ett vidsträckt område, och
inom detta område funnos de största lager i världen av
järn och kol — den industriella civilisationens
stödjepelare. Finnas naturliga tillgångar, så är arbetet nästa
stora faktor inom industrien. Och på Kinas område
fanns ett antal av fyrahundra millioner själar — en
fjärdedel av jordens hela befolkning. Kineserna voro
dessutom ypperliga arbetare, varjämte deras fatalistiska
filosofi (eller religion) och deras på samma gång
kraftiga och slöa natur gjorde dem till präktiga soldater —
om de finge lämplig ledning. Det är överflödigt att
säga att Japan var berett att förskaffa dem en sådan
ledning.

Det bästa av allt var emellertid — från Japans
ståndpunkt sett — att kineserna voro en med japanerna
besläktad ras. Den omöjlighet att intränga i kinesens
åskådningssätt som gäckat alla västerländska
bemödanden fanns icke till för japanerna. De förstodo honom
så som vi aldrig skulle kunna lära oss att förstå honom.
Deras intellektuella processer hade allting gemensamt.
Japanen tänkte med samma tankesymboler som
kinesen, och deras tankar gingo i samma egendomliga
hjulspår. Japanen trängde längre in i kinesens själ —
han stod icke maktlös inför oförståelsens hinder. Han
tog en omväg där vi ej hade kunnat upptäcka att det
fanns någon sådan, han kringgick hindret och var snart
långt inne i förgreningar där vi icke kunde följa
honom. Japanen och kinesen voro bröder. De hade för
längesedan lånat varandras skrivspråk, och otaliga
mansåldrar förut hade de utgått från den
gemensamma mongoliska stammen. Det hade uppstått
förändringar, skiljaktigheter hade framkallats genom olika
förhållanden och inympning av främmande blod, men
nere på djupet låg dock ett gemensamt arv inflätat i deras
fibrer — en släktlikhet som tiden icke hade utplånat.

Och så företog sig Japan att ombesörja Kinas
ledning. Under de år som följde närmast efter kriget med
Ryssland översvämmades det kinesiska kejsarriket av
japanska agenter. Tusen mil på andra sidan om den
sista missionsanstalten arbetade Japans ingeniörer och
spioner klädda som kulis, eller också uppträdde de som
kringvandrande köpmän eller buddhistiska
omvändelsepredikanter — och under tiden antecknade de antalet
hästkrafter som presterades av varje vattenfall jämte de
lämpligaste platserna för verkstäder, de mätte höjd och
djup överallt i berg och pass, de gjorde anteckningar
rörande strategiska fördelar och svagheter, angående
sädesproduktionen i dalarna, antalet stutar i vart och
ett distrikt och hur många arbetare som skulle kunna
uppbringas genom tvångsutskrivning. Aldrig har väl
en sådan rannsakning gått fram över ett land, och den
skulle heller aldrig ha kunnat företagas av något
annat folk än de ihärdiga, tåliga och patriotiska
japanerna.

Men inom kort var hemlighetsfullheten lagd åsido.
Japanska officerare reorganiserade den kinesiska
armén, Japans underofficerare tjänstgjorde som
exercisinstruktörer och förvandlade de kinesiska
medeltidskrigarna till nutidssoldater, vana vid all modern
krigsredskap och med högre genomsnittssiffra i fråga om
skjutskicklighet än någon västerländsk nations soldater.
Japans ingeniörer utvidgade och fördjupade det
invecklade kanalsystemet, byggde verkstäder och gjuterier,
genomkorsade kejsarriket med ett helt nät av
telegraf- och telefonlinier och inledde järnvägsbyggandets æra.
Det var samma förkämpar för mekanismens kultur som
upptäckte de stora oljelagren i Chunsan, järnmalmen i
Whang-Singbergen och kopparådrorna vid Chinchi.
Det var också de som borrade gasbrunnarna vid
Won-Wee, den underbaraste reservoar för naturlig gas som
finns i hela världen.

I Kinas riksförsamling funnos japanska utskickade.
Japanska statsmän viskade i de kinesiska statsmännens
öron. Kejsarrikets politiska omdaning var deras verk.
De fördrevo de lärda, som voro våldsamt reaktionära,
och besatte ämbetena med framstegsvänliga
tjänstemän. Och i varje större och mindre stad i riket
började tidningar utgivas. Naturligtvis var det japanska
utgivare som skötte de politiska artiklarna i dessa
tidningar, och sin politik hämtade de direkt från Tokio.
Det var dessa tidningar som uppfostrade och
utvecklade den stora massan av befolkningen.

Kina hade slutligen vaknat. Där Västerlandet
misslyckats hade Japan haft framgång. Det hade överfört
västerländsk kultur och utveckling genom ordalag som
voro begripliga för kinesisk uppfattning. Japan självt
förvånat världen genom sitt plötsliga uppvaknande.
Men på den tiden hade Japan endast en befolkning av
fyrtio millioner. Kinas uppvaknande gällde en
befolkning av fyrahundra millioner, och med den
vetenskapliga utveckling som världen nu hade uppnått var
saken fruktansvärt förvånande. Kina var kolossen bland
nationerna, och nu började dess stämma hastigt göra
sig hörd med ingalunda osäker ton i fråga om
nationernas angelägenheter och rådslag. Japan eggade sin
anförvant att gå vidare, och de stolta västerländska
folken lyssnade aktningsfullt.

Kinas raska och märkliga uppsving berodde kanske
mer än av någonting annat på den ypperliga
kvaliteten av dess arbete. Kinesen var en fullkomlig typ av
arbetsduglighet. Det hade han alltid varit. I detta
avseende kunde ingen annan arbetare i hela världen
jämföras med honom. Arbetet var hans livsluft. Det
var för honom detsamma som kringströvandet och
kämpandet i fjärran länder och vågsamma företag hade
varit för andra folk. För honom sammanfattades
frihetsbegreppet i att få tillgång till arbetsmedel. Att få
bruka jorden och arbeta i oändlighet var allt vad han
begärde av livet och av de maktägande. Och Kinas
uppvaknande hade icke allenast givit landets talrika
befolkning fri och oinskränkt tillgång till arbete, utan
också tillgång till de bästa och mest vetenskapligt
fulländade maskiner och verktyg.

Kina ungt på nytt! Nästa steg blev att det började
stegra sig. Det upptäckte att det hade fått en ny
stolthet och en egen vilja. Det började känna obehag
under Japans ledning, men det kände det icke på länge.
I början hade det på Japans inrådan fördrivit ur landet
alla västerländska missionärer, ingenjörer,
exercisinstruktörer, köpmän och lärare. Nu började det göra sig
av med deras ställföreträdare från Japan. De
japanska rådgivande statsmännen överhopades med
hedersbetygelser och ordnar och skickades hem. Västerlandet
hade väckt Japan, och Japan vedergälldes nu av Kina
på samma sätt som Japan hade lönat Västern. Kina
uttalade sin tacksamhet för den vänliga hjälpen, och så
blev Japan med allt sitt bagage kastat på porten av sin
gigantiska protégé. De västerländska nationerna
skrattade i mjugg. Japans lysande drömmar hade gått upp
i rök. Japan blev förargat. Kina skrattade åt sin
anförvant. Man grep till blod och svärd, och Japan gick
för hastigt till strid. Detta hände 1922, och efter sju
bloddrypande månader hade Japan förlorat
Mandschuriet, Korea och Formosa och kastades fullkomligt
bankrutt tillbaka för att leva ett förkvävt liv på sina små
överbefolkade öar. Japan utträdde ur världsdramat.
Efter detta ägnade det sig åt konsten, och dess värv
blev att bereda världen njutning genom sina underbart
vackra konstalster.

Tvärt emot vad man hade väntat visade sig Kina
ingalunda krigiskt sinnat. Det hade inga napoleanska
drömmar och åtnöjde sig med att öva fredliga värv.
Efter någon tids oro antogs allmänt den meningen att
Kina ej behövde fruktas i krigiskt hänseende, men
däremot i kommersiellt. Det skulle emellertid visa sig
att man icke uppfattat den verkliga faran. Kina
fortfor att utveckla sin kultur. I stället för att underhålla
en stor stående armé skaffade det sig ett ofantligt
mycket manstarkare och ypperligt utbildat lantvärn.
Flottan var så liten att den var föremål för den övriga
världens åtlöje, men Kina gjorde intet försök att förstärka
den. Dess krigsskepp läto aldrig se sig i andra länders
hamnar.

Den verkliga faran låg i Kinas oerhörda folkökning,
och år 1970 hördes det första alarmropet med avseende
på detta förhållande. Under någon tid hade alla till
Kina angränsande territorier knorrat över kinesisk
immigration och det gick plötsligt upp för världen, att
Kinas befolkning numera uppgick till femhundra
millioner själar. Den hade ökats med hundra millioner
efter landets uppvaknande. Burchaldter fäste
uppmärksamheten på att det faktiskt fanns flera kineser
till i världen än vita. Han bevisade det genom ett
enkelt räkneexempel. Han summerade ihop befolkningen
i Förenta staterna, Canada, Nya Zeeland, Australien,
Sydafrika, England, Frankrike, Tyskland, Italien,
Österrike, det europeiska Ryssland och de skandinaviska
länderna. Summan slutade på 495 millioner. Och
denna väldiga slutsumma överstegs likväl av Kinas
befolkning med 5,000,000. Burchaldters siffror gingo
världen runt — och världen skakades av en rysning.

Under många århundraden hade Kinas folkmängd
stått på samma punkt. Dess område hade varit fullt
utnyttjat — det vill säga, området med dess primitiva
produktionsmetoder hade uppnått gränsen för sin
förmåga att underhålla befolkning. Men när Kina vaknade
upp och startade maskinkulturen, blev dess
produktionsförmåga oerhört ökad. Och därigenom kom riket
i stånd att på samma område underhålla en vida större
befolkning. Genast började nativitetssiffran att stiga
och dödlighetssiffran att gå ned. Förut hade den
överbefolkning, för vilken landets produktion icke räckte
till, ryckts bort av hungersnöd. Nu hade emellertid —
tack vare maskinkulturen — Kinas förmåga att ge
uppehälle ökats kolossalt, och där existerade icke längre
någon hungersnöd, varför befolkningen ökades i samma
grad som existensmedlen.

Under denna övergångens och kraftutvecklingens tid
hade Kina icke hyst några erövringstankar. Kinesen
hade ingen håg för att härska. Han var arbetsam,
driftig och fredsälskande. Krig betraktade han som ett
obehagligt men nödvändigt företag, vilket emellanåt
måste verkställas. Och därför hade Kina — medan de
västerländska raserna käbblade och slogos och bråkade
med varandra — helt lugnt fortsatt att arbeta på sina
maskiner och ökat sin befolkning. Nu började
emellertid så småningom den sistnämnda glida ut över rikets
gränser — det var alltsammans — just glida över på de
angränsande territorierna med samma säkerhet och
samma skrämmande långsamma fart som ett isskred.

Efter det alarm som uppstod genom Burchaldters
siffror 1970 gjorde Frankrike ett länge hotande
motstånd. Det franska Indo-Kina hade blivit översvämmat
av kinesiska immigranter. Och nu bjöd Frankrike halt.
Kinesfloden fortfor att strömma in. Frankrike samlade
en styrka av hundratusen man på gränsen mellan dess
olyckliga koloni och Kina, och Kina skickade ned en
armé av en million lantvärnsmän. Efter dem följde en
andra armé bestående av deras hustrur och söner och
döttrar och släktingar med hushållssaker och andra
personliga tillhörigheter. Den franska styrkan sopades
bort som flugor. Och de kinesiska lantvärnsmännen
med sina familjer — tillsamman mer än fem millioner
människor — togo helt lugnt det franska Indo-Kina i
besittning och slogo sig ned där för att stanna i några
tusen år.

Det grovt förfördelade Frankrike stod i vapen. Det
kastade flotta efter flotta mot Kinas kust och var nära
att göra bankrutt på kuppen. Kina hade ingen
krigsflotta. Det drog sig tillhaka likt en sköldpadda i sitt
skal. Under ett års tid blockerade franska flottor
Kinas kust och bombarderade öppna städer och byar.
Kina frågade alls icke efter det. Kina berodde icke av
den yttre världen i minsta avseende. Det höll sig lugnt
ur skotthåll för de franska kanonerna och fortsatte sitt
arbete. Frankrike grät och jämrade sig, vred
vanmäktigt sina händer och vädjade till de förstummade andra
nationerna. Så landsatte det en straffexpedition som
skulle marschera på Peking. Den var
tvåhundrafemtiotusen man stark och utgjordes av blomman av
Frankrikes ungdom. Expeditionen landsteg utan
motstånd och marscherade inåt landet. Och detta var det
sista man såg av den. Kommunikationslinjen avskars
dagen därpå. Icke en enda överlevande kom tillbaka
för att berätta vad som hänt. Expeditionen var
uppslukad i Kinas ofantliga innandöme, det var
alltsammans.

Under de närmaste fem åren fortgick Kinas
utsvällande åt alla håll inåt land helt hastigt. Siam
gjordes till en del av det stora riket, och trots allt vad
England kunde göra för att hindra det blevo Birma och
malajiska halvön översvämmade av kineser, varjämte
Ryssland hårt trycktes genom de kinesiska hordernas
framträngande längs efter Sibiriens långa södra gräns.
Processen var helt enkel. Först kom den kinesiska
immigrationen — eller rättare sagt, den fanns redan
där, emedan den hadc långsamt och försåtligt silat sig
in under de föregående åren. Därnäst följde
vapenbrak och utplånande av allt motstånd genom en
jättearmé av lantvärnsmän, åtföljda av familjer och
husgeråd. Till sist slog hela denna här sig ned som kolonister
på det erövrade området. Aldrig hade det existerat en
mera säregen och verksam metod att erövra världen.

Napal och Bhutan översvämmades och mot hela norra
gränsen av Indien pressades denna fruktansvärda flod
av liv. I väster överflyglade den Bokhara och i söder
och väster till och med Afghanistan. Persien,
Turkestan och hela Centralasien kände trycket av floden. Det
var vid denna tid som Burchaldter reviderade sina
siffror. Han hade helt säkert misstagit sig. Kinas
folkmängd måste vara sjuhundra millioner — åttahundra
millioner — ingen visste hur många millioner — men
i alla händelser skulle den snart stiga till en milliard.
Det fanns dubbelt så många kineser som vita till i
världen, förklarade Burchaldter, och världen darrade.
Kinas tillväxt måste ha begynt genast 1904. Man kom
ihåg, att det sedan dess aldrig hade funnits någon
hungersnöd i riket. Med en folkökning av 5,000,000 pr år
måste totalsumman av denna ökning under de senaste
sjuttio åren belöpa sig till 350,000,000. Men vem visste?
Det kunde vara ännu mer. Vem kunde veta vad denna
säregna nya hotelse under det tjugonde århundradet
hade att betyda? Kina — det gamla Kina — föryngrat,
produktivt och stridbart!

En konvention sammankallades 1975 i Philadelphia.
Alla de västerländska nationerna och några få
österländska voro här representerade. Ingenting uträttades. Där
talades om att alla länder skulle stipulera premier för
barnföderskor för att öka nativitetssiffran, men detta
förslag möttes med ett föraktfullt skratt av alla
aritmetiker, som påpekade att Kina hade fått för stort
försprång i detta avseende. Intet utförbart förslag i fråga
om något sätt att mäta sig med Kina kunde
framläggas. Man vädjade till Kina självt och hotade med de
förenade makternas styrka — detta var allt vad
konventionen i Philadelphia kunde åstadkomma. Och
Kina skrattade både åt konventionen och åt de förenade
makterna. Li Tang Fwung — makten bakom
draktronen — värdigades likväl ge ett svar.

»Vad frågar Kina efter staternas förbund?» sade Li
Tang Fwung. »Vi äro den äldsta, den hedervärdaste
och kungligaste av alla raser. Vi ha vår egen
bestämmelse att fullfölja. Det är obehagligt om den kommer
i vägen för andra nationers öden, men vad vill ni göra?
Ni ha talat åtskilligt om kungliga raser och om arvsrätt
till jorden, och vi kunna endast svara att det återstår
att se hur det blir med den. Ni kunna inte göra något
infall hos oss. Vi fråga inte efter edra krigsfartyg.
Skräna inte! Vi veta att vår flotta är liten. Vi
använda den endast för polisuppsikt. Vi bry oss inte
om havet. Vår styrka ligger i vår folkmängd, som
snart uppgår till en milliard. Tack vare er äro vi
försedda med alla moderna krigsredskap. Skicka edra
krigsskepp. Vi lägga icke märke till dem. Skicka
edra straffexpeditioner! Men kom ihåg Frankrikes.
Att landsätta en halv million soldater på våra stränder
skulle vara en ansträngning för var och en av er. Och
våra tusen millioner skulle svälja dem i en munsbit.
Skicka en million — skicka fem millioner — vi
uppsluka dem lika lätt. Bah! Det är ju ett intet, rakt
ingenting. Utrota — som ni Förenta stater ha hotat
— de tio millioner kulis som vi ha påtvingat er! Deras
antal motsvarar knappast hälften av vår årliga
folkökning.»

Detta var Li Tang Fwungs svar. Världen stod
svarslös, hjälplös och slagen med förskräckelse. Och han
hade talat sanning. Det var ingen möjlighet att strida
mot Kinas häpnadsväckande folkökning. Om dess
befolkning för närvarande utgjorde en milliard och
ökades med tjugu millioner per år, skulle den på
tjugufem år stiga till halvannan milliard, det vill säga till
lika mycket som jordens hela befolkning utgjorde 1904.
Och ingenting kunde göras. Det fanns ingen möjlighet
att dämma upp den utåtglidande oerhörda strömmen
av liv. Krig vore gagnlöst. Kina skrattade endast åt
en blockad av dess kuster. Och det skulle med glädje
hälsa ett infall. I dess rymliga sköte fanns rum för
alla de härskaror som kunde hetsas emot det. Och
under tiden fortfor den gula levande floden att strömma
ut över Asien. Kina skrattade och läste i sina
tidskrifter de lärda avhandlingar som skrivits av
förbryllade västerländska forskare och vetenskapsmän.

Men det fanns en vetenskapsman som Kina ej hade
tagit med i räkningen, och det var Jacobus
Laningdale. Denne kunde väl egentligen icke kallas lärd, utom
i en mera svävande bemärkelse. Från början var
Jacobus Laningdale emellertid vetenskapsidkare och hade
hittills förblivit så gott som obekant för världen. Han
hade anställning som lärare vid Sundhetskollegiets
laboratorier i New York. Jacobus Laningdales huvud var
mycket likt alla andras, men inom detta huvud
uppstod en idé. Och samma huvud var också klokt nog
att hålla sin idé hemlig. Han skrev ingenting i
tidskrifterna om den. I stället begärde han tjänstledighet.
Den 19 september 1975 kom han till Washington. Det
var på kvällen, men han begav sig direkt till Vita
huset, ty han hade redan förskaffat sig audiens hos
presidenten. I tre timmar var han instängd tillsammans
med presidenten Moyer. Vad som avhandlades mellan
dem kom icke till den övriga världens kännedom
förrän långt efteråt — och för närvarande hade världen
icke det minsta intresse för Jacobus Laningdale.
Dagen därpå inkallade presidenten sitt kabinettsråd.
Jacobus Laningdale var närvarande. Förhandlingarna
höllos hemliga. Men samma eftermiddag lämnade
statssekreteraren Rufus Cowdery Washington och
avseglade följande morgon till England. Den hemlighet
han förde med sig började spridas, men den
meddelades uteslutande till regeringscheferna. Möjligen ett
halvt dussin män inom varje nation hade nu fått del
av den idé som uppstått i Jacobus Laningdales hjärna.
Och i den mån som hemligheten spreds började en
ivrig verksamhet vid alla skeppsdockor, arsenaler och
örlogsvarv. Befolkningen i Frankrike och Österrike
betraktade detta först med misstänksamma blickar, men
deras styrelser vädjade så ärligt till folkets förtroende,
att det villigt underkastade sig de okända tillredelser
som voro å bane.

Nu kom det stora fredsförbundets tid. Alla länder
förbundo sig högtidligt att icke kriga med något annat
land. Den första avgjorda aktionen bestod i att
Ryssland, Tyskland, Österrike, Italien, Grekland och Turkiet
gradvis mobiliserade sina arméer. Så styrdes kosan
österut. Alla järnvägståg i Asien voro överfyllda med
trupptransporter. Det gällde Kina, detta var allt vad
man visste. Litet senare begynte det stora sjötåget.
Krigsskepp skickades ut från alla länder, den ena flottan
efter den andra, och alla styrde kurs mot Kinas kust.
Nationerna utrymde sina örlogsvarv. De skickade ut
sina tulljakter, sina depeschbåtar och fyrskepp, de
skickade ut sina sista föråldrade kryssare och slagskepp.
Men icke nöjda härmed använde de även sina
handelsflottor. Statistiken utvisar, att 58,640 handelsångare
utrustade med strålkastare och snabbskjutande kanoner
sändes av olika nationer till Kina.

Och Kina smålog och väntade. På landssidan längs
rikets gränser samlades millioner europeiska krigare.
Kina mobiliserade fem gånger så många millioner av
sitt lantvärn och avvaktade det fientliga infallet. Vid
havskusten var förhållandet enahanda. Men Kina fick
snart skäl att förundras. Efter alla dessa kolossala
förberedelser hördes intet infall av. Detta kunde Kina
icke förstå. Utmed den långsträckta sibiriska kusten
var allt lugnt. Icke en enda granat kastades från
kusten in över städer eller byar. Aldrig hade
världshistorien haft att förmäla en så väldig samling av
krigsflottor. Hela världens flottor hade samlats där och
dag och natt plöjdes saltvattnet utanför kusten av
millioner tons stridsskepp. Och likväl hände ingenting.
Intet försök till anfall gjordes. Tänkte man förmå
sköldpaddan att komma ut ur sitt skal? Kina drog på
munnen. Tänkte de trötta ut henne eller svälta ut henne?
Kina smålog på nytt.

Men om våra läsare den 1 maj 1976 hade varit i
kejsarstaden Peking med dess elva millioner innevånare,
skulle de ha fått bevittna en säregen tilldragelse. De
skulle ha sett gatorna fyllda med sladdrande gulingar,
som alla sträckte på nackarna och riktade blickarna
uppåt. Och högt uppe i det blå skulle de ha sett en
liten mörk punkt, som de på grund av dess metodiska
rörelser måste uppfatta som ett luftskepp. Från detta
luftskepp föll under dess färd av och an över staden en
del projektiler — egendomliga harmlösa projektiler,
tuber av bräckligt glas som krossades i tusentals
skärvor mot gatläggning och hustak. Men det var bestämt
ingenting dödande hos dessa glastuber. Ingenting
hände. Det blev inga explosioner. Visserligen blevo
åtskilliga kineser dödade därigenom att tuberna träffade
dem i huvudet från så kolossal höjd, men vad betydde
några kineser inför en folkökning på tjugu millioner?
En av tuberna föll lodrätt ned i fiskdammen i en
trädgård och gick icke sönder. Den drogs i land av husets
ägare. Han vågade icke öppna den, men åtföljd av
sina vänner och omgiven av en ständigt växande
folkmassa bar han den hemlighetsfulla tuben till distriktets
polisdomare. Denne var en modig man. Med allas
ögon riktade på sig krossade han tuben medelst ett
slag av sin pipas metallhuvud. Ingenting hände. En
eller två av dem som stodo mycket nära tyckte att de
sågo några mosquitos flyga ut — det var alltsammans.
Och folkhopen skrattade högt och skingrade sig.

Bombardemanget med glastuber sträckte sig icke
allenast över Peking, utan över hela Kina. De små
luftskeppen som skickades upp från krigsfartygen förde
endast två män vardera. Och över alla stora och små
städer och byar kretsade de av och an. Den ene av
männen styrde skeppet och den andre kastade ned
glastuberna.

Om så våra läsare hade kommit tillbaka till Peking
sex veckor senare, skulle de förgäves ha sett sig om efter
stadens elva millioner innevånare. En bråkdel av
befolkningen skulle de måhända ha funnit — kanske
några hundra tusen — vilkas lik lågo ruttnande inne
i husen och på de öde gatorna eller voro uppstaplade
i högar på övergivna likvagnar. Men efter de övriga
skulle de ha nödgats söka på kejsarrikets landsvägar
och bivägar. Och icke alla skulle de ha funnit stadda
på flykt från det av pesten hemsökta Peking, ty
spåren efter de flyende utgjordes av de hundratusentals
lik som lågo obegravda utmed vägkanten. Och så som
det förhöll sig med Peking, så var det också i varje
stor och liten stad eller by i hela riket. Pesten härjade
överallt. Och det var icke ett eller två slags pest
— det var tjugu slags pest. Varenda giftig form av
smittsam död härjade landet. För sent insåg nu Kinas
styrelse avsikten med de kolossala förberedelserna, med
anordnandet av de väldiga härskarorna, de små
luftskeppens manövrer och regnet av glastuber. Styrelsens
proklamationer voro till ingen nytta. Det var en
omöjlighet att hejda de elva millionerna stackars
pestsmittade, som flydde ensamt från Peking, att sprida
smittan över hela landet. Läkare och sundhetsinspektörer
föllo på sin post och allbetvingaren döden trampade
kejsarens och Li Tang Fwungs förordningar i stoftet.
Han trampade också ned dem själva, ty Li Tang Fwung
dog under den andra veckan av pestens härjningståg,
och kejsaren, som höll sig gömd i sitt sommarpalats,
gick ur tiden under den fjärde.

Hade det blott varit ett slags pest, så kunde Kina
möjligen ha varit kampen mot densamma vuxen. Men
från ett tjogtal olika slags smittämnen kunde ingen
människa gå fri. De som hade undgått smittkopporna
rycktes bort av skarlakansfebern, de som hade sluppit
gula febern grepos av koleran, och undsluppo de denna
plåga föllo de offer för böldpesten, som rasade utan
hejd. Ty det var dessa bakterier, embryos, mikrober
och baciller — odlade i Västerns laboratorier — som
hade regnat ned över Kina i glastuberna.

All organisation tillintetgjordes. Styrelsen
utplånades. Dekreter och proklamationer blevo gagnlösa, ty de
som hade utfärdat och underskrivit dem den ena
timmen rycktes bort av döden den andra. Icke heller
kunde de vettskrämda millioner som sporrades till flykt av
liemannen stanna för att lyssna till vad det vara
månde. De flydde från städerna ut över landsbygden, och
var de kommo förde de smittan med sig. Det var mitt
i den heta sommaren — Jacobus Laningdale hade valt
sin tid med slug beräkning — och pesten spreds
överallt. Mycket av vad som tilldrog sig har man gissat
sig till och mycket har man fått veta genom de få
överlevandes berättelser. De olyckliga stormade fram
över riket i en flykt som räknade många millioner
deltagare. De väldiga arméerna som Kina hade samlat
vid sina gränser smälte bort. Lantgårdarna
utplundrades på föda, ingen ny sådd företogs och den växande
grödan stod försummad och blev aldrig skördad. Det
märkligaste var kanske att de flyende millionerna vid
rikets gränser möttes av Västerns jättearméer och av
dem kastades tillbaka. Slaktandet av vanvettiga
flyktingar vid gränsen var oerhört. Allt emellanåt måste
bevakningslinjen dra sig tjugu eller trettio mil tillbaka
för att undgå smittan från massorna av döda.

En gång bröt pesten igenom och angrep de tyska och
österrikiska soldater som bevakade Turkestans
gränser. Man hade berett sig på en sådan möjlighet, och
ehuru sextiotusen europeiska soldater skördades av
pesten, lyckades den internationella läkarekåren
isolera smittan och hindra den från att tränga vidare. Det
var under denna kamp mot pesten som den tanken
framkastades att ett nytt pestembryo hade uppstått —
att på ett eller annat sätt en hybridisering mellan
smittofrön hade ägt rum, varigenom ett nytt och
fruktansvärt giftigt embryo hade uppkommit. Misstanken
därom uppstod först hos Vomberg, som blev smittad av det
nya giftet och dog. Det blev sedan isolerat och
studerades av Stevens, Hazenfelt, Norman och Landers.

Så tillgick det exempellösa härjningståget mot Kina.
För denna milliard människor fanns intet hopp.
Inneslutna i sitt stora förgiftade benhus utan all
organisation och sammanslutningskraft, kunde de ej göra
någonting annat än dö. De kunde icke komma undan.
Liksom de kastades tillbaka vid rikets landgränser,
kastades de också tillbaka utmed kusten, där
sjuttiofemtusen fartyg patrullerade. Om dagarna låg röken från
fartygens skorstenar som en dimma över vattnet och
nattetid genomträngde deras strålkastare mörkret och
gjorde det omöjligt för minsta djonk alt undgå upptäckt.
De försök till flykt som det oaktat gjordes av den
oerhörda massan av kinesiska båtar voro ömkliga att
bevittna. Icke en enda av dem släpptes fram av
väktarna utanför kusten. De moderna krigsredskapen höllo
Kinas desorganiserade massor instängda medan pesten
fullbordade sitt verk.

Men den forntida krigföringen blev härefter ett
föremål för skämt. Ingenting av den utom
patrulleringstjänsten behövdes numera. Kina hade skrattat åt hotet
om krig, och krig hade det fått — men ett ultramodernt
krig, det tjugonde århundradets krig,
vetenskapsidkarens och laboratoriets krig, Jacobus Laningdales krig.
Hundratonskanoner voro endast leksaker i jämförelse
med de mikro-organiska projektiler som slungades ut
från laboratorierna — dessa dödens sändebud, dessa
förstörelsens änglar som vandrade fram över det stora
kejsarriket med dess befolkning av en milliard själar.

Under hela sommaren och hösten 1976 var Kina ett
sannskyldigt inferno. Det fanns ingen möjlighet att
undgå de mikroskopiska projektilerna som hade trängt
in i de allra avlägsnaste gömslen. Hundratals millioner
döda lågo obegravda, och mot slutet dogo millioner
människor dagligen av hunger. Dessutom försvagades
offren av svält, och detta gjorde dem motståndslösa
mot de härjande sjukdomarna. Kanibalism, mord och
vansinne härskade. Och så förgicks Kina.

Icke förrän året därpå i februari, då vädret var som
kallast, företogos de första expeditionerna inåt landet.
Dessa expeditioner voro små och bestodo av
vetenskapsidkare åtföljda av truppavdelningar. De
inträngde i Kina från alla sidor. Trots de utomordentligaste
försiktighetsmått mot smitta blevo likväl ett antal
soldater och några läkare angripna. Men forskningstågen
fortsattes modigt. Man fann Kina ödelagt — en
tjutande vildmark, där flockar av ursinniga hundar och
horder av vilda banditer ännu levde kvar. Alla dessa
kvarlevande dödades var de anträffades. Och så
begynte det stora rensnings- och sundhetsarbetet i Kina.
Det tog fem år och hundratals millioner i pengar, och
sedan flyttade folk från nästan hela världen dit in
— icke i skilda zoner, som baron Albrecht föreslog,
utan så som det föll sig, enligt demokratiskt
amerikanskt program. Det var en rikhaltig och lycklig
blandning av nationaliteter som slog sig ned i Kina 1982
och de närmast följande åren — ett storartat och
framgångsrikt experiment i fråga om kroasering. Vi känna
numera väl till det kolossala uppsving i mekaniskt,
intellektuellt och konstnärligt avseende som blev
följden därav.

År 1987, sedan det stora fredsförbundet hade blivit
upplöst, började den gamla tvisten mellan Frankrike
och Tyskland om Elsass och Lothringen att röras upp
på nytt. I april blevo krigsmolnen allt mera mörka
och hotande, och den 17 april inkallades en konvention
i Köpenhamn. Sedan representanter för alla världens
nationer hade samlats, förbundo sig samtliga stater
högtidligt att aldrig mot varandra begagna sig av de
krigsmetoder som de hade använt vid sitt
härjningståg mot Kina.




DEN STARKES STYRKA.
Liknelser ljuga icke, ehuru
lögnare tala i liknelser.
Lip-King.


Gamle Långskägg gjorde ett uppehåll i sin historia,
slickade sina flottiga fingrar och torkade av dem på
den nakna delen av sidorna, som hans enda raggiga
björnhud icke räckte till att skyla. Omkring honom
sutto tre unga män på huk — hans sonsöner Snabbfot,
Ljushår och Mörkrädd. Till det yttre voro de alla
mycket lika varandra. Kropparna skyldes delvis av
vilddjurshudar. Alla voro de magra och torra, hade
smala höfter och krökta ben, starkt utvecklade
bröstkorgar, kraftiga armar och ofantliga händer. Mycket
hår växte på deras bröst och skuldror, likaså på
utsidorna av deras armar och ben. Huvudena hade en
tjock betäckning av hoptovat hår, varifrån långa slingor
ofta föllo ned över ögonen, vilka voro runda, svarta och
glittrande som fågelögon. Avståndet mellan ögonen
var smalt och mellan kindknotorna brett,
underkäkarna kraftiga och långt framskjutande.

Det var en klar och stjärnljus kväll och framför de
församlade sträckte sig långt åt fjärran den ena
skogklädda bergskedjan ovanför den andra. På avstånd
färgades himmelen röd av skenet från en vulkan. Bakom
dem gapade den svarta mynningen av en håla, varifrån
vindpustar emellanåt trängde ut. Strax framför dem
flammade en eld. Vid ena sidan låg det delvis förtärda
kadavret av en björn och på aktningsfullt avstånd
därifrån ett antal stora, raggiga, varglika hundar. Var
och en av männen hade båge, pilar och en väldig klubba
bredvid sig, och vid hålans mynning stodo skrovliga
spjut lutade mot klippan.

»På det viset var det som vi flyttade från hålorna till
träden» utlät sig Långskägg.

De skrattade bullersamt, likt stora barn, vid tanken
på en föregående historia, varom hans yttrande
påminde. Långskägg skrattade också, så att den fem tum
långa bensylen som var instucken genom brosket på
hans näsa hoppade och dansade, vilket gav hans
utseende en ännu vildare prägel. Han hade nu icke precis
sagt de ord vi nyss nämnde, men ur hans mun hade
trängt djuriska läten som hade samma betydelse.

»Och detta är det första jag kan påminna mig om
Havsdalen», fortsatte Långskägg. »Vi voro mycket
enfaldiga. Vi visste ingenting om styrkans hemlighet.
Ty, se och besinna — varje familj levde för sig själv
och tog vård om sig själv. Där fanns trettio familjer,
men vi hämtade ingen styrka av varandra. Vi levde
hela tiden i fruktan för varandra. Ingen gick
någonsin på besök till de andra. I toppen på ett träd byggde
vi vårt hus av gräs, och på planen utanför det staplade
vi upp stenar, avsedda att slungas i huvudet på dem
som möjligen kunde försöka komma oss nära. Vi
hade ju också våra spjut och pilar. Aldrig gingo vi
heller under de andra familjernas träd. Min broder
gjorde det en gång — han gick under gamle Uff-uffs
träd, och han fick huvudskålen krossad och det blev
hans ändalykt.

Gamle Uff-uff var mycket stark. Det sades att han
kunde vrida huvudet av en vuxen man. Men jag
hörde aldrig att han gjorde det, därför att ingen ville ge
honom tillfälle till det. Min far ville det inte heller.
En dag, när far var nere vid strandbädden, satte
Uff-uff av efter mor. Hon kunde inte springa fort,
därför att hon dagen förut hade blivit klöst i benet av en
björn, när hon var uppåt bergen och plockade bär. Så
att Uff-uff fick tag i henne och bar henne upp i sitt
träd. Far fick aldrig igen henne. Han var rädd.
Gamle Uff-uff grinade illa åt honom.

Men far lade det inte på sinnet. Där fanns en annan
duktig man som hette Armstark. Han var en av de
bästa fiskarne. Men då han en dag klättrade efter
havsmåsägg föll han utför en klippa. Efter det fallet
blev han aldrig stark igen. Han hostade mycket och
hans bröst sjönk in. Så att far tog Armstarks hustru.
När han kom och hostade under vårt träd, skrattade
far ut honom och kastade sten på honom. Vi gjorde
så på den tiden. Vi förstodo oss inte på att förena vår
styrka och bli starka.»

»Kunde en broder ta sin broders hustru?» frågade
Snabbfot.

»Ja, om han hade flyttat till ett annat träd, så att
han bodde för sig själv.»

»Men så gör man inte nu för tiden», invände
Mörkrädd.

»Det är därför att jag har lärt edra fäder bättre
än så.»

Långskägg grep med sina håriga fingrar i
björnköttet och slet löst ett stycke njurtalg, som han sög i sig
med begrundande min. Han torkade återigen av
händerna på sina nakna sidor och fortsatte sedan: »Det
jag berättar för er har hänt för längesedan, innan vi
förstodo bättre.»

»Ni måste ha varit mycket enfaldiga, eftersom ni inte
gjorde det», anmärkte Snabbfot, och Ljushår lät höra
en instämmande grymtning.

»Det voro vi, men vi blevo ännu dåraktigare, som ni
snart ska’ få höra. Vi lärde emellertid åtskilligt, och
detta gick så till. Vi Fiskätare hade icke lärt oss att
förena vår styrka, så att allas styrka blev allas. Men
Köttätarna, som bodde på andra sidan bergen i
Stordalen — de höllo tillsammans. De jagade tillsammans,
fiskade tillsammans och slogos tillsammans. En dag
kommo de in i vår dal. Alla våra familjer begåvo sig
in i sina egna hålor och träd. Det var endast tio
Köttätare, men de slogos tillsammans och vi slogos var
familj för sig.»

Långskägg räknade länge och fundersamt på
fingrarna.

»Vi voro sextio män», lyckades han slutligen räkna
ut med tillhjälp av både fingrar och läppar. »Och vi
hade en ansenlig styrka, men det förstodo vi inte.
Vi sågo hur de tio anföllo Uff-uffs träd. Han kämpade
en god kamp, men han hade ingen möjlighet att segra.
Vi sågo på. När några av Köttätarna försökte klättra
upp i trädet, måste Uff-uff komma i sikte för att slunga
ned stenar i huvudet på dem, och då passade de
övriga Köttätarna — som just avvaktat detta tillfälle —
på att skjula honom, kroppen full med pilar. Och detta
blev Uff-uffs bane.

Därnäst vände sig Köttätarna mot Enöga och hans
familj i deras håla. De gjorde upp eld i hålans
öppning och rökte ut honom, så som vi nu för tiden röka
ut björnar. Sedan klättrade de upp till Sexfinger i
hans träd, och medan de dödade honom och hans
vuxna son, sprungo vi andra vår väg. Fienderna togo
några av våra kvinnor, och de dödade två gamla män
som inte kunde springa fort och dessutom många barn.
Kvinnorna buro de med sig till Stordalen.

Efteråt smögo de övriga av oss tillbaka igen, och
hur det nu var — kanske därför att vi voro uppskrämda
och kände att vi behövde varandra — talade vi
gemensamt om saken. Det var vårt första rådslag, vår
allra första verkliga rådplägning. Och under denna
rådplägning bildades vår första stam. Ty vi hade
tagit lärdomen i akt. Av de tio Köttätarna hade var
och en haft tio mans styrka, därför att de tio hade
kämpat som en man. De hade förenat sin styrka. Men
bland våra trettio familjer med deras sextio män hade
vi endast haft en mans styrka, därför att var och en
hade kämpat ensam.

Det var ett långvarigt rådslag vi hade, och det var
svårt också, ty vi hade inte då som nu lämpliga ord att
uttrycka oss med. Vägglusen hittade på många ord
långt efteråt och andra ibland oss hittade på nya med
tiden. Men till slut kommo vi överens att förena vår
styrka och stå som en man mot Köttätarna, när de
kommo över bergen för att stjäla våra kvinnor. Och
detta var stammens uppkomst.

Vi satte två män uppe vid bergsryggen, en om dagen
och en om natten, och de skulle vakta på om
Köttätarna kommo. De skulle göra tjänst som stammens
ögon. Dag och natt skulle också tio män finnas
vakande och färdiga till strid med sina klubbor, spjut
och pilar till hands. Förut, när en man gick ut för att
ta fisk eller musslor eller måsägg, bar han sina vapen
med sig, och halva tiden kunde han använda för att
skaffa föda, men den andra hälften av tiden måste han
vaka över att ingen kom för att överfalla honom. Nu
var allt detta förändrat. Männen gingo ut vapenlösa
och kunde hela tiden syssla med att skaffa föda. Och
när kvinnorna gingo inåt bergen efter rötter och bär,
följde fem av de tio männen med för att beskydda dem.
Och under hela tiden vakade natt och dag stammens
ögon från bergets topp.

Men ofrid kom. Som vanligt för kvinnornas skull.
Män utan hustrur fingo begär efter andra mäns
hustrur, och det blev mycken strid mellan männen och en
och annan fick huvudskålen krossad eller kroppen
genomstungen av ett spjut. Medan en av väktarna på
bergstoppen befann sig däruppe, stal en annan man
hans hustru, och den bestulne kom ned för att slåss.
Så blev den andre väktaren rädd att någon skulle
beröva honom hans hustru, och då kom också han ned.
De tio som ständigt buro vapen råkade även i gräl
med varandra och slogos fem mot fem, tills somliga
flydde nedåt kusten och de andra följde efter dem.

Och nu blev det så att stammen var utan både
spejare och beskyddare. Vi hade inte sextio mans styrka.
Vi hade egentligen ingen styrka alls. Och höllo ett
nytt rådslag och stiftade våra första lagar. Jag var
bara en liten parvel på den tiden, men jag kommer
ihåg alltsammans. Vi sade, att om vi skulle äga
någon styrka, så kunde vi inte få strida med varandra,
och vi stiftade en lag, att om någon man dödade en
annan inom stammen, skulle stammen ta hans liv. Vi
sade, att om en man hade för mycken styrka och
använde denna styrka till att skada sina bröder inom
stammen, skulle vi döda honom för att hans styrka
icke vidare skulle lända stammen till skada. Ty om
vi läte den göra det, skulle de övriga gripas av
fruktan och stammen splittras, och vi skulle bli lika svaga
som när Köttätarna först kommo över oss och dödade
Uff-uff.

Benknota var en stark man, en mycket stark man,
och han visste ingenting om lag. Han kände bara till
sin egen styrka, och i dess fulla kraft gick han ut och
tog Limspös hustru. Limspö försökte slåss med
honom, men Benknota krossade hans huvudskål med sin
klubba. Nu hade Benknota emellertid glömt att vi män
alla hade förenat vår styrka för att lagen som vi
stiftat skulle upprätthållas, och vi dödade honom vid
foten av hans träd och hängde upp hans kropp på en gren
till ett vittnesbörd att lagen var starkare än någon man.
Ty vi alla gemensamt voro lagen, och ingen var större
än den.

Flera stridigheter uppkommo, ty ni måste veta, o
Snabbfot och Ljushår och Mörkrädd, att det ingalunda
är lätt att bilda en stam. Det var många saker, små
saker, som gjorde oss stort besvär därigenom att vi
måste sammankalla alla till rådslag. Vi måste hålla
rådslag både morgon, middag och kväll och mitt i
natten. Vi hade föga tid att gå ut och skaffa föda,
bara för våra rådslag, ty alltid var det någon småsak
som skulle ordnas — som till exempel att välja ett par
nya väktare som skulle ersätta de bägge förra uppe på
berget, eller bestämma hur stor andel föda som skulle
tilldelas de män, vilka ständigt gingo med vapen i hand
och icke kunde själva skaffa sig något att leva av.

Vi behövde mycket väl en främste man, som skulle
ombesörja allt detta och vara vårt språkrör och
redogöra inför rådsförsamlingen för vad han gjorde. Och
vi valde Itsch-itsch till vår förtroendeman. Han var
också en stark man och mycket slug, och när han var
ond fräste han »itsch-itsch» alldeles som en vildkatt.

De tio männen som voro stammens skydd sattes till
arbetet att uppföra en stenmur tvärs över den smalaste
delen av dalen. Kvinnorna och de större barnen
hjälpte till, och så gjorde även en del män, så att muren
snart blev stark. Efter detta kommo alla familjerna ut
ur sina hålor och ned ur sina träd och uppförde hus
av torv åt sig innanför muren. Dessa hus voro stora
och mycket bättre än hålorna och träden, och alla hade
det bättre därför att männen hade slagit tillsammans
sin styrka och bildat stam. Muren och våra försvarare
och spejare gjorde att vi hade mera tid till jakt och
fiske, att samla rötter och plocka bär. Där fanns mera
föda än förut och bättre föda, och ingen behövde gå
hungrig. Och Tre-ben — som kallades så därför att
han hade fått sina ben skadade då han var pojke och
måste gå med käpp — Tre-ben tog frö av vild säd och
sådde i dalen omkring sitt hus. Han försökte också
att odla mustiga rötter och annat som han fann i
dalarna bland bergen.

Därför att det numera rådde trygghet i Havsdalen,
vilket kom sig av att vi hade mur och väktare och
försvarare, och därför att där fanns föda i överflöd för
alla utan att man behövde slåss om den, flyttade många
familjer in från kustdalarna på ömse sidor och från de
höga bergen bakom oss, där de snarare hade levat som
vilda djur än som människor. Och det dröjde inte
länge förrän Havsdalen var full med inbyggare och där
fanns otaliga familjer. Men innan det kom därhän
hade jorden, som förut var fri och tillhörde alla, blivit
uppdelad. Tre-ben begynte med det när han sådde säd.
Men de flesta av oss frågade inte efter att ha jord. Vi
tyckte att den där indelningen med stenmurar var en
dårskap. Vi hade rikligt med föda och vad behövde
vi mer? Jag kommer ihåg att min fader och jag satte
stenmurar åt Tre-ben och fingo säd i utbyte.

På det sättet kom det sig att några få fingo all
jorden, och Tre-ben fick det mesta. Somliga som hade
tagit emot jord överlämnade den till de få, och dessa
behöllo den. överlämnarna togo i utbyte säd och
mustiga rötter och björnhudar och fisk som jordbrukarna
hade bytt sig till för säd av dem som fiskade. Och
rätt som det var hade all jorden blivit ett fåtals
tillhörighet.

Vid den tiden dog Itsch-itsch, och hans son
Hundtand blev hans efterträdare. Hundtand begärde att
utan vidare bli korad till vår hövding, därför att hans
far hade varit hövding förut. Och han ansåg sig som
en förnämligare hövding än fadern. I början var han
ett gott överhuvud och arbetade strängt, så att
rådsförsamlingen fick allt mindre och mindre att göra. Så
höjde sig en ny stämma i Havsdalen. Det var
Vridläpps. Vi hade aldrig tänkt mycket på honom förrän
han började tala med de avlidnas andar. Längre fram
kallade vi honom Isterbuk, därför att han åt så
förskräckligt mycket och arbetade inte och blev tjock och
grov. En dag sade han till oss att de dödas
hemligheter blivit uppenbarade för honom och att han var
Guds språkrör. Han blev mycket god vän med
Hundtand, och Hundtand befallde att vi skulle bygga ett
torvhus åt Isterbuk. Och Isterbuk fridlyste en sträcka
runt omkring sitt hus och behöll Gud därinne.

Allt mer och mer blev Hundtand mäktigare än
rådet, och när rådsförsamlingen knotade och sade att den
ville välja en ny hövding, talade Isterbuk med Guds
röst och sade nej. Och Tre-ben och de andra som hade
jord höllo också med Hundtand. Och för övrigt var
Sjölejon den starkaste mannen inom rådsförsamlingen,
och honom hade jordägarna i hemlighet givit både jord
och en hop björnskinn och säd. Så att Sjölejon sade
att Isterbuks röst med all säkerhet var Guds röst och
måste åtlydas. Och snart därefter blev Sjölejon
utnämnd till Hundtands språkrör och talade nästan
alltid i hans ställe.

Så fanns där en liten man som hette Tom-tarm, och
han var så tunn på mitten att det såg ut som om han
aldrig hade tillräckligt att äta. Innanför
flodmynningen, där sandvallen hade brutit styrkan hos
bränningarna, satte han upp en stor fälla för fiskarna. Ingen
hade någonsin förut sett eller drömt om en sådan fälla.
Han arbetade på den i vecktal tillsammans med sin
son och sin hustru, och vi andra skrattade åt dem och
deras arbete. Men när fällan var färdig, tog han första
dagen mera fisk i den än hela stammen kunde fånga
på en vecka, och så blev där stor fröjd och förnöjelse.
Det fanns endast ett ställe till i floden där en fälla
kunde byggas, men när min far och jag och ett dussin
andra män begåvo oss på väg dit för att bygga en
mycket stor fälla, kom vakten ut från det stora torvhuset
som vi hade byggt åt Hundtand. Och vakten motade
oss med sina spjut och befallde oss att vända om,
därför att Tom-tarm skulle själv bygga en fälla på den
platsen. Sjölejon hade lovat honom det och Sjölejon
förde ju Hundtands talan.

Det blev mycket knotande och min fader
sammankallade rådsförsamlingen. Men när han reste sig för
alt tala, stack Sjölejon ett spjut genom hans hals och
han dog. Och Hundtand och Tom-tarm och Tre-ben
och alla som hade jord sade att det var bra gjort. Och
Isterbuk sade att det var Guds vilja. Och efter detta
voro alla rädda för att stiga upp och tala inom
rådsförsamlingen och rådet samlades icke mera.

En annan man, Svinkäft, började så hålla getter.
Han hade hört talas om det bland Köttätarna, och det
dröjde inte länge förrän han hade många flockar.
Somliga män, som varken hade jord eller fiskfälla och
eljest skulle ha fått gå hungriga, voro glada att få arbeta
åt Svinkäft genom att vakta hans getter, skydda dem
mot vilda hundar och tigrar och driva dem till
betesmarkerna bland bergen. Till gengäld gav Svinkäft dem
getkött att äta och gethudar att skyla sig med, och
ibland bytte de bort getköttet mot fisk och säd och
mustiga rötter.

Då var det som penningen kom i bruk. Den som
först kom på den tanken var Sjölejon, och han talade
om saken med Hundtand och Isterbuk. Ser ni, dessa
tre voro de enda som skulle ha sin givna andel av allt i
vår dal. Var tredje korg säd var deras, var tredje fisk
och var tredje get. Till gengäld underhöllo de spejarna
och försvaret och behöllo sedan resten för egen del.
Ibland, när fisket var synnerligen rikligt, visste de inte
vad de skulle göra med all sin fisk. Och nu satte
Sjölejon kvinnorna till att göra mynt av musselskal —
små runda tingestar med ett hål i och alla filades släta
och fina. De träddes upp på snören och dessa snören
kallades för pengar.

Varje myntsnöre hade samma värde som trettio fiskar
eller fyrtio fiskar, men kvinnorna som tillverkade ett
snöre om dagen fingo två fiskar var. Deras fisk togs
av den som Hundtand, Isterbuk och Sjölejon ej kunde
äta upp, så att alla pengarna voro deras. Sedan sade
de till Tre-ben och de andra jordägarna, att de ville
ha sin andel av säd och rötter i pengar, av
Tom-tarm ville de ha sin andel av fisken i pengar och av
Svinkäft andelen i getter och ost i pengar. Den som
ingenting hade fick arbeta för den som hade något och
fick sin betalning i pengar. För dessa köpte han säd,
fisk, kött och ost. Och Tre-ben och alla andra ägare
av någonting betalade Hundtand, Sjölejon och
Isterbuk deras andelar i pengar. Och spejare och
försvarare fingo sin betalning i pengar, och de köpte sedan
sin föda för pengar. Och eftersom pengar voro så lätta
att få, gav Hundtand många flera anställning vid
försvaret. Och eftersom pengar voro lätta att göra,
begynte somliga bland männen att själva göra pengar av
musselskal. Men då stack vakten dem med sina spjut
och sköt dem fulla med pilar, därför att de försökte
åstadkomma splittring inom stammen. Det vore illa
att åstadkomma en sådan splittring, ty då skulle
Köttätarna komma från andra sidan om bergen och döda
oss alla.

Isterbuk var Guds språkrör, men han tog Krokrygg
och gjorde honom till präst, så att han blev Isterbuks
språkrör och mestadels förde hans talan. Och bägge
togo andra män till tjänare åt sig. Och Tom-tarm och
Tre-ben och Svinkäft togo också andra män som lågo i
solen utanför deras torvhus och ombesörjde budskap
åt dem och gåvo befallningar. Och allt flera och flera
togos bort från arbetet, så att de som voro kvar måste
arbeta hårdare än någonsin förut. Det såg ut som om
männens önskningar gingo ut på att slippa allt arbete
och fundera ut nya sätt att förmå andra att arbeta för
dem. Skelöga hittade på ett sådant sätt. Han
bryggde den första elddrycken av säd. Och sedan arbetade
han inte längre, ty han talade i hemlighet med
Hundtand och Isterbuk och de andra som hade makten, och
det överenskoms att han skulle vara den ende som fick
brygga eldvatten. Men Skelöga arbetade inte själv.
Andra bryggde för hans räkning, och han ersatte dem
med pengar. Sedan sålde han eldvatten för pengar
och alla köpte av honom. Och Hundtand och Sjölejon
och alla de där fingo många myntsnöre av honom.

Isterbuk och Krokrygg stodo på Hundtands sida när
han tog en andra och tredje hustru. De sade att
Hundtand var olik andra människor och att han icke
behövde böja sig för någon annan än Gud, som Isterbuk höll
innesluten i sitt fridlysta hus. Och Hundtand sade
detsamma och ville bara veta vad de andra hade att göra
med hur många hustrur han tog. Hundtand lät
också göra en stor kanot åt sig, och sedan tog han många
flera män från arbetet och lät dem ligga i solen, utom
när han ville ut i sin kanot, då de paddlade åt honom.
Han satte Tigerklo till hövding för krigsmännen, så
att Tigerklo blev som hans högra arm, och när
Hundtand fattade misshag till någon, dödades denne av
Tigerklo. Och sedan gjorde Tigerklo en annan till sin
högra arm, och denne gav befallningar och dödade för
hans räkning.

Men det var det besynnerliga, att allt som dagarna
gingo måste vi andra arbeta hårdare och hårdare, och
ändå hade vi allt mindre och mindre att äta.»

»Nå, men getterna och säden och de mustiga rötterna
och fiskfällan då?» sade Mörkrädd. »Hur var det med
allt detta? Fanns där inte längre föda att förtjäna
genom arbete?»

»Det fanns det», medgav Långskägg. »Tre män vid
fiskfällan fångade mera fisk än hela stammen hade
kunnat ta innan det fanns någon fiskfälla. Men har
jag inte redan sagt er att vi voro enfaldiga? Och ju
mera föda vi voro i stånd att skaffa, desto mindre hade
vi att äta.»

»Men då var det väl klart, att de många som inte
arbetade åto upp alltsammans?» frågade Ljushår.

Långskägg nickade sorgset.

»Hundtands hundar voro proppade med kött och
männen som lågo i solen utan att arbeta rullade sig i
flott, men samtidigt fanns det små barn som gräto sig
till sömns därför att de gnagdes av hunger.»

Talet om hungersnöd drev Snabbfot att slita till sig
ett stycke björnkött, som han rostade på en käpp över
kolen, varefter han smackande åt upp det medan
Långskägg fortsatte:

»När vi knotade reste sig Isterbuk och talade som
Guds röst och sade att Gud hade utvalt de visa
männen bland oss till ägare av jorden och getterna och
fiskfällan och eldvattnet — och att vi utan dessa visa
män skulle stå på samma djuriska ståndpunkt som när
vi bodde i träden.

Och så dök där upp en som började sjunga sånger
för vår konung. Honom kallade de för Vägglusen,
därför att han var liten och otymplig både till ansikte
och gestalt och inte utmärkte sig i något slags arbete.
Han tyckte om att skaffa sig de fetaste märgpiporna,
den finaste fisken, den spenvarma getmjölken, den först
mognade säden och den bästa platsen vid elden. Och
genom alt bli konungens sångare fann han en utväg
att fetma utan att göra någonting. När nu folket
knölade mer och mer och somliga kastade stenar på
konungens torvhus, sjöng Vägglusen en sång om hur
härligt det var att vara Fiskätare. I denna sång
förkunnade han att Fiskätarna voro Guds utvalda och de bästa
människor Gud har skapat. Han sjöng också om
Köttätarna och kallade dem svin och kråkor, och han sjöng
om hur vackert och gott det var för Fiskätarna att
kämpa och dö under det att de utförde det värv som Gud
ålade dem, nämligen att slå ihjäl Köttätarna. Orden
i den sången brände oss som eld, och vi larmade och
skreko att man skulle föra oss till strid mot
Köttätarna. Och vi glömde att hungern gnagde oss och varför
vi hade knotat; och vi voro glada över att Tigerklo
förde oss över bergen till Köttätarna, där vi slogo ihjäl
många och voro nöjda.

Men tillståndet i Havsdalen blev alls icke bättre. Den
enda utvägen att skaffa sig föda var att arbeta åt
Tre-ben eller Tom-tarm eller Svinkäft, ty där fanns ju
ingen jord att tillgå numera. Och det hände ofta att
där fanns flera arbetssökande män än Tre-ben och de
andra hade arbete åt, så att dessa måste gå hungriga
— och det gjorde även deras hustrur och barn och
deras gamla mödrar. Tigerklo sade att männen kunde
ju bli krigare om de ville, och många gjorde så, och
därefter arbetade de icke på annat sätt än att de stucko
sina spjut i män som arbetade knotande över att de
skulle föda så många lättingar.

Så snart vi knorrade sjöng Vägglusen nya sånger för
oss. Han sade att Tre-ben och Svinkäft och de andra
voro starka män, och att det var därför de ägde så
mycket. Han sade också att vi skulle vara glada över
att ha starka män ibland oss, emedan vi i annat fall
skulle förgås genom vår egen värdelöshet gent emot
Köttätarna. Vi borde med glädje låta dessa starka män
få allt vad de kunde lägga händerna på. Och Isterbuk
och Svinkäft och Tigerklo och alla de andra sade att
det var sanningens ord.

»Nå, det är bra», sade Långkäft, »då vill också jag
bli en stark man.» Och han skaffade sig säd och
började brygga eldvatten och sälja det för pengar. När
Skelöga beklagade sig över det, sade Långkäft att han
nu också var en stark man, och att om Skelöga
bråkade vidare, skulle han slå in skallen på honom. Då
blev Skelöga rädd och gick och talade med Tre-ben
och Svinkäft. Och alla tre gingo och talade inför
Hundtand. Varpå Hundtand talade till Sjölejon och
Sjölejon sände en löpare med budskap till Tigerklo.
Och så skickade Tigerklo ut sina krigsmän, som
brände upp Långkäfts hus och allt det eldvatten han hade
bryggt. De dödade honom också och hela hans familj.
Och Isterbuk sade att det var bra gjort, och Vägglusen
sjöng en ny sång om hur gott det var att lagarna blevo
åtlydda och om hur härlig Havsdalen var, samt att var
och en av oss som älskade sin dal borde gå ut och slå
ihjäl de usla Köttätarna. Och återigen brände oss hans
sång som eld och vi glömde att knota.

Det var mycket underligt. När Tom-tarm fick för
mycket fisk, så att man kunde sälja många fiskar för
litet pengar, kastade han en hel mängd fisk tillbaka i
havet för att det skulle betalas mera för det som blev
kvar. Och Tre-ben lät ofta många stora fält ligga
osådda för att han skulle få mera betalt för sin säd.
Och då kvinnorna gjorde mycket pengar av musselskal
och det behövdes mycket pengar att köpa med, lät
Hundtand inställa penningtillverkningen. När nu
kvinnorna inte hade något arbete, togo de männens platser.
Jag hade arbete vid fiskfällan och fick var femte dag
ett myntsnöre till ersättning. Men så tog min syster
samma arbete för ett myntsnöre var tionde dag.
Kvinnorna arbetade för lägre avlöning än vi, och så blev
det ännu sämre tillgång till föda, och Tigerklo förehöll
oss att vi kunde gå in vid försvaret. Men jag kunde
inte bli antagen därför att jag var lam i ena benet och
Tigerklo ville inte ta emot mig. Och många voro i
samma belägenhet som jag. Vi voro brutna män och
dugde inte till annat än att tigga om arbete eller att
ta vård om småbarnen medan kvinnorna arbetade.»

Ljushår hade nu också blivit hungrig genom att
höra på, och han rostade ett stycke björnkött åt sig på
kolen.

»Men varför reste ni er inte allesammans och
dödade Tre-ben och Svinkäft och Isterbuk och de andra
och lagade att ni fingo tillräckligt att äta?» frågade
Mörkrädd.

»Därför att vi inte kunde begripa hur det hängde
ihop», svarade Långskägg. »Det var för mycket att
grubbla över, och så var det också krigsmännen med
deras spjut, som de hotade oss med, och Isterbuk med
sitt tal om Gud, och Vägglusen som sjöng nya sånger.
Och när någon av oss kom på riktiga tankar och
talade om dem, togo Tigerklo och hans män fatt på
honom och bundo honom fast därute vid klipporna under
ebbtiden, så att han dränktes när floden kom.

Det var någonting märkvärdigt med de där pengarna.
Nästan likadant som med Vägglusens sånger.
Alltsammans föreföll så rätt och riktigt, men det var det ändå
inte, fastän det gick trögt för oss att begripa det.
Hundtand började samla ihop pengar. Han stuvade in
dem i en väldig hög i ett torvhus, som natt och dag
bevakades av krigsmän. Och ju mera pengar han
hopade där i huset, desto dyrare blevo de, så att man måste
arbeta längre tid än förut för ett myntsnöre. Nu var
det också ett ständigt tal om krig mot Köttätarna, och
Hundtand och Tigerklo proppade många hus fulla med
säd och torkad fisk och rökt getkött och ost. Och med
alla dessa matförråd hopsamlade där i bergen hade
folket inte tillräckligt att äta. Men vad betydde det? Så
snart folket knotade för högt sjöng Vägglusen en ny
sång, och Isterbuk sade att det var Guds vilja att vi
skulle slå ihjäl Köttätarna, och Tigerklo förde oss över
bergsryggen för att döda och dödas. Jag var inte god
nog att komma in bland våra försvarare under
fredstid och få ligga och frodas i solskenet, men när det blev
krig var Tigerklo glad att få mig med. Och när vi så
hade förtärt alla de livsmedel som förvarats i
förrådshusen, upphörde vi att slåss och vände om för att
samla ihop mera föda.»

»Då va’ ni ju bra galna allesammans», förklarade
Snabbfot.

»Ja, vi va’ verkligen galna», medgav Långskägg.
»Alltsammans var mycket märkvärdigt. En av oss
hette Krossnos. Han sade att allting var på tok. Han
sade också, att det var mycket riktigt att vi blevo starka
genom att förena allas styrka. Och han sade, att då
vi först bildade stammen var det rätt att de män som
med sin styrka blevo stammen till skada skulle berövas
sin styrka — män som krossade sina bröders
huvudskålar och stulo sina bröders hustrur. Och nu, sade han,
tillväxte stammen inte i styrka, utan den blev i stället
svagare, därför att där fanns män med ett annat slags
styrka som var till skada för stammen — män, vilka
hade sin styrka i jord liksom Tre-ben, eller i fiskfällor
liksom Tom-tarm, eller i getkött liksom Svinkäft. Vad
som skulle göras, sade Krossnos, vore att beröva dessa
män deras olycksbringande styrka. Man skulle tvinga
dem alla till arbete och icke låta någon äta som inte
ville arbeta.

Och så kom Vägglusen och sjöng en ny sång. Om
sådana män som Krossnos, vilkas åstundan var att gå
tillbaka till samma levnadssätt som då vi bodde i
träden.

Men Krossnos sade nej. Han ville inte gå tillbaka
utan framåt. Han blev stark endast genom att förena
sin styrka med andras — och om Fiskätarna ville slå
tillsammans sin styrka med Köttätarnas, skulle det inte
bli någon strid dem emellan vidare, och inga spejare
och krigsmän behövdes, och om alla män arbetade,
skulle det hopas så mycken föda att ingen behövde
arbeta mer än två timmar om dagen för sitt uppehälle.

Men Vägglusen sjöng igen, och han förklarade att
Krossnos var en lätting, varefter han också sjöng
»Biens sång». Det var en besynnerlig sång och de som
hörde på den blevo alldeles yra i huvudet, som om de
hade druckit starkt eldvatten. Sången handlade om en
bisvärm och om en rovgirig geting som hade kommit
in bland bien och stal all deras honung. Getingen var
lat, och han sade till dem att det alls inte vore
nödvändigt att arbeta. Han sade också att de borde stifta
vänskapsförbund med björnarna, som alls inte voro
honungstjuvar, utan mycket vänskapsfulla varelser.
Och Vägglusen sjöng med listiga ord, så att de som
hörde honom mycket väl kunde förstå, att det var folket i
Havsdalen som han menade med bisvärmen, och att
björnarna skulle vara Köttätarna och den late
getingen var Krossnos. Och när Vägglusen sjöng att bien
lyssnade till getingen tills svärmen var nära att förgås,
började folket grymta och brumma — och när han så
sjöng att de rättänkande bien reste sig och stungo
getingen till döds, tog folket upp stenar från marken och
stenade Krossnos tills han dog och ingenting syntes av
honom för den massa stenar som de hade kastat över
honom. Och det var många fattiga, som hade arbetat
länge och hårt utan tillräcklig föda, som hjälpte till att
kasta sten på Krossnos.

Efter hans död var det bara en enda man som
vågade resa sig och säga ut sina tankar, och den mannen
hette Hårrik.

'Var är de starkas styrka?’ frågade han. ’Vi tillhöra
ju alla de starka, och vi äro starkare än Hundtand
och Tigerklo och Tre-ben och Svinkäft och alla de
andra som göra ingenting och äta mycket och försvaga
oss genom den skada deras styrka, som är en
olycksbringande styrka, tillfogar oss. Män som äro slavar
äro icke starka. Om den man som först upptäckte
eldens kraft och nytta hade brukat sin styrka, skulle vi
ha varit hans slavar, alldeles som vi nu äro slavar under
Tom-tarm sedan han upptäckt fiskfällans värde och
nytta, och under de män vilka insett det värde och den
nytta som ligger i jord och getter och i att brygga
eldvatten. I forna tider bodde vi i träd, mina bröder, och
ingen var säker för sitt liv. Men vi strida inte längre
mot varandra. Vi ha slagit tillsammans vår styrka.
Låt oss upphöra att kämpa mot Köttätarna. Låt oss
i stället sammanslå vår styrka med deras. Då bli vi
verkligen starka. Och då skola vi gå ut tillsammans
— Fiskätare och Köttätare — och vi skola döda tigrar
och lejon och vargar och vilda hundar och föra våra
getter på bete på alla backsluttningar och odla vår säd
och våra mustiga rötter i alla bergsdalar. På detta sätt
skola vi bli så starka att alla vilda djur skola fly för oss
och bli utrotade. Och ingenting skall stå emot oss,
därför att varje mans styrka blir detsamma som hela
mänsklighetens styrka.’

Så talade Hårrik, och de dödade honom. Därför
sade de, att han var en vilde och ville återvända till livet
i träden. Det var mycket egendomligt. Så snart en
man reste sig och ville gå framåt, sade alla de som
stodo stilla att han gick bakåt och måste dödas. Och det
fattiga folket hjälpte till att stena honom och voro
mycket enfaldiga. Och enfaldiga voro vi alla, utom de som
voro tjocka och feta och ingenting gjorde. De
dåraktiga kallades för visa män och de visa männen
stenades. Män som arbetade hade inte tillräckligt att äta,
och de som inte arbetade åto för mycket.

Och stammen fortfor att förlora i styrka. Barnen
blevo svaga och sjukliga. Och därför att vi inte hade
tillräckligt att äta uppstodo underliga sjukdomar ibland
oss och vi dogo som flugor. Så kommo Köttätarna
över oss. Vi hade för ofta följt Tigerklo över
bergsryggen och dödat deras bröder. Och nu kommo de för
att öva en blodig vedergällning. Vi voro för svaga och
sjuka att kunna hålla den stora muren bemannad. Och
de dödade oss nästan till sista man, men några av
kvinnorna togo de med sig. Vägglusen och jag kommo
undan, och jag gömde mig på de otillgängligaste
platser och började jaga villebråd och behövde inte längre
gå hungrig. Jag stal mig en hustru från Köttätarna
och levde sedan i bergshålor där de inte kunde finna
mig. Vi hade tre söner, och var och en av dem stal
sig hustru från Köttätarna. Det övriga är er väl
bekant, ty äro ni icke mina söners söner?»

»Men Vägglusen?» frågade Snabbfot. »Vad blev det
av honom?»

»Han begav sig till Köttätarna och sjöng sånger för
deras konung. Nu är han en gammal man, men han
sjunger samma gamla sånger ännu. Och så snart
någon reser sig och vill framåt, sjunger han att den
mannen vill tillbaka till att leva i träden.»

Långskägg gjorde ett grepp i björnkadavret och slet
till sig en handfull fett, som han stoppade i sin tandlösa
mun.

»Men en gång skola alla fånar vara döda», sade han,
sedan han torkat av sina händer på kroppen, »och då
skola alla kvarlevande gå framåt. Den starkes styrka
skall vara deras, och de skola förena sin styrka, så att
ingen man i världen skall vilja slåss mot den andre.
Det skall inte finnas några krigsmän och inga spejare
på murarna. Och alla rovdjur skola vara dödade och
— som Hårrik sade — på alla backsluttningar skola
getter beta och i alla dalar skall säd och mustiga rötter
växa. Och alla män skola vara bröder, och ingen skall
ligga fåfäng i solskenet och ta sin föda av andra. Och
allt detta skall inträffa då fånarna äro döda och det
inte längre finns några sångare som stå stilla och sjunga
’Biens sång’. Bin och människor är icke detsamma.»



SÖDER OM »SKREVAN».

Gamla San Francisco — vilket också var sena tiders
San Francisco och varade ännu dagen före
jordbävningen — var avdelat mitt igenom av »Skrevan». Och
»Skrevan» var en djup järnränna som löpte på mitten
av Market Street, och ur den hördes det skorrande ljudet
från den ändlösa kabeln, som efter behag fasthakades
vid de vagnar som den släpade upp och ned.
Egentligen var del två skrevor, men på Västerns manér
sparade man tid genom att kalla både dem och mycket
mera som de fingo stå för med benämningen
»Skrevan». Norr om Skrevan voro teatrarna, hotellen och de
slora butikerna, bankerna och de solida och respektabla
affärshusen belägna. Söder om Skrevan lågo
verkstäderna, fattigkvarteren, tvättinrättningarna,
ångkokeri-erna och arbetarbostäderna.

»Skrevan» var den metafor som betecknade
samhällets klyvning, och ingen passerade med mera
utbyte denna metafor fram och tillbaka än Freddie
Drum-mond. Han experimenterade med att leva i bägge
dessa världar, och i bägge levde han synnerligen väl.
Freddie Drummond var lärare inom den sociologiska
avdelningen vid California-universitetet, och det var som
professor i sociologi han först begav sig över Skrevan,
levde ett halvår i den stora arbetarghetton och skrev
»Grovarbetarens liv» — en bok som överallt hälsades
som ett kraftigt bidrag till framstegslitteraturen och
som ett glänsande svar på missnöjeslitteraturen. I
politiskt och ekonomiskt avseende var den fullkomligt
ortodox. Direktörer för stora järnvägsbolag köpte hela
upplagor för att skänka till sin personal. Ensamt
Fabriksidkarnas förening lät utdela femtiotusen
exemplar. På sätt och vis var den nästan lika omoralisk
som den vitt beryktade boken »Budskap till Garcia»,
medan den i fråga om ett fördärvligt predikande av
sparsamhet och förnöjsamhet kom »Mrs Wiggs och
hennes kåltäppa» mycket nära.

I början fann Freddie Drummond det oerhört svårt
att komma tillrätta med sin nya omgivning. Han var
icke van vid arbetarnas sätt, och de voro helt visst icke
vana vid hans. De betraktade honom misstänksamt.
Han hade inga föregåenden. Han kunde icke tala om
något arbete som han haft förut. Hans händer voro
mjuka. Hans ovanliga hövlighet var olycksbådande.
Hans första uppfattning av den roll han hade att spela
var att han skulle uppträda som en fri och oberoende
amerikan, som hade valt att arbeta med sina händer,
men icke gav några vidare förklaringar. Han upptäckte
emellertid mycket snart att detta icke var lämpligt. I
begynnelsen togo de honom tillsvidare för en konstig
kurre. Litet längre fram, då han började finna sig
bättre tillrätta bland dem, drevs han omärkligt in i den
roll som han rätteligen borde antaga — nämligen som
en man den där hade sett bättre dagar, mycket bättre
dagar, men som nu hade råkat i obestånd, vilket dock
endast vore tillfälligt.

Han fick lära sig många saker och teoretiserade
mycket och ofta på tok, vilket allt man kan finna i
»Grovarbetarens liv». Han skyddade sig emellertid på det
betryggande och konservativa manér som tillhör män
av hans kaliber, genom att beteckna sina resonemanger
som »försöksstudier». En av hans första erfarenheter
kom honom till del i Wilmax’s stora konservfabrik, där
han sattes till styckarbete och fick slå ihop små
packlådor. Delarna till dessa lådor levererades av en fabrik,
och allt vad Freddie Drummond hade att göra var att
passa tillsammans delarna likformigt och driva in
trådspik med en lätt hammare.

Till detta arbete behövdes ingen särskild skicklighet,
men det var styckarbete. De ordinarie arbetarna vid
konservfabriken hade en och en halv dollar om dagen.
Freddie Drummond såg att andra som hade samma
arbete som han med mycket måttlig ansträngning
förtjänade en dollar och sjuttiofem cents om dagen. Tredje
dagen kunde han förtjäna lika mycket som de. Men
han var ärelysten. Han arbetade flitigt och utan att
lata sig, och fjärde dagen förtjänade han två dollars.
Dagen därpå drev han upp sig till att arbeta för
verkligt högtryck och förtjänade två och en halv dollar.
Hans kamrater gåvo honom mörka blickar och gjorde
föraktfulla miner och kastade ut spetsiga anmärkningar
på ett slangspråk, som Drummond icke begrep — de
talade om att »smila sej in hos» gubben och »dra’ in
muggan och stoppa pipan i säcken när det börjar regna».
Han förvånades över deras ovilja mot styckarbetet,
noterade grovarbetares lättja som en allmän nedärvd
egenskap och hamrade följande dag ihop lådor så att
han förtjänade tre dollars.

När han den kvällen kom ut från konservfabriken
blev han ansatt av sina arbetskamrater, som voro
ursinniga och överöste honom med de obegripligaste
skällsord. Han kunde omöjligt förstå motivet till deras
handlingssätt. De uppträdde med mycken energi. Då
han vägrade att sakta sina steg och började tala om
frihet från kontrakt, om oberoende amerikanism och
den värdighet som grovarbetet medför, hindrade de
honom från att gå vidare. Det blev en hård strid, ty
Drummond var en stor och stark karl och dessutom
atlet, men kampen slutade emellertid så att de andra
hoppade på hans revben, trampade på hans ansikte
och stampade på hans fingrar, så att han först efter
att ha legat en vecka till sängs var i stånd att stiga upp
och se sig om efter annat arbete. Hela denna
tilldragelse är vederbörligen relaterad i hans första bok, i ett
kapitel som han benämnt »Tyranniet bland arbetarna».

En liten tid därefter fick han plats som sjåare vid
samma fabrik och skulle bära omkring fruktlådor till
kvinnorna. Han försökte bära två i sänder och fick
genast förebråelser av de andra fruktsjåarna. Det var
icke kamratligt, påstodo de. Men han förklarade, att
han var där för att göra iakttagelser och icke för att
ändra förhållandena. Och därför tog också han
därefter icke mer än en låda i sänder, och han studerade
så väl skolkandets konst, att han skrev ett särskilt
kapitel därom, vars avslutning ägnades åt »försöksvist»
teoretiserande.

Under dessa sex månader arbetade han inom många
olika fack och utvecklade sig till en mycket god
imitation av en verklig arbetare. Han var av naturen lingvist,
använde ivrigt sina annotationsböcker och ägnade ett
vetenskapligt studium åt arbetarnas slang, tills han
kunde tala deras språk fullkomligt begripligt.
Kunskapen om detta språk satte honom också i stånd att
göra sig mera förtrogen med deras själsliv och
därigenom samla stoff till ett kapitel i en ny bok, som han
ämnade kalla »Syntes av arbetsklassens psykologi».

Innan Drummond åter höjde sig till ytan efter detta
första neddykande i den undre världen, upptäckte han
att han var en god skådespelare och ådagalade
bildbarheten av sin natur. Han var själv förvånad över
sin egen elasticitet. Sedan han väl en gång blivit herre
över språket och övervunnit en massa kräsna
kväljningssymptom, fann han att han kunde glida in i
varenda skrymsla av arbetsklassens liv och lämpa sig
därefter så fullständigt att han där kände riktig
hemtrevnad. Som han sade i företalet till sin bok numro två
»Våra arbetare», försökte han verkligen lära känna det
arbetande folket — och enda möjligheten att komma
därhän var att arbeta tillsammans med dem, äta deras
mat, sova i deras bäddar, roa sig med deras nöjen,
tänka deras tankar och dela deras känslor.

Drummond var ingen djupsinnig tänkare. Han hade
ingen tro på moderna teorier. Alla hans regler och
kriterier voro konventionella. Hans »Avhandling om
franska revolutionen» var någonting anmärkningsvärt i de
akademiska annalerna, icke allenast för dess grundliga
och utförliga noggrannhet, utan därför att den var det
torraste, livlösaste, mest formella och mest ortodoxa
som någonsin skrivits i ämnet. Han var en mycket
reserverad man, och hans medfödda självbehärskning
var stor till kvantiteten och stållik till kvaliteten. Han
hade blott ett fåtal vänner. Han var för stilla och för
stel. Han hade inga laster, och ingen hade någonsin
märkt att han haft några frestelser. Tobak avskydde
han, för öl hyste han en avgjord avsmak och man visste
att han aldrig drack någonting starkare än möjligen
ett lätt vin till middagen.

Som nybliven student hade han blivit döpt till
»Isblocket» av sina mera varmblodiga kamrater. Som
medlem av fakulteten kallades han »Köldmagasinet».
Han hade en enda sorg och det var namnet »Freddie».
Han hade fått det då han lekte »hoppa bock» i
läroverkets första klass, och med all sin stela formlighet hade
han aldrig lyckats göra sig kvitt förvrängningen. Han
skulle ständigt förbli »Freddie», utom då hans namn
skrevs officiellt, och som en nattmara plågade honom
tanken på att han i framtiden skulle av sin
bekantskapskrets omtalas som »gamle Freddie».

Ty han var mycket ung för att ha tagit
doktorsgraden i sociologi. Endast tjugusju år och såg ut att vara
yngre. Till sitt yttre var han en ovanligt stor och
stark skolfux med skägglöst ansikte och lugna manér,
prydlig, enkel och sund, känd för att vara en duktig
sportsman och äga ett synnerligt stort förråd av torra
och tråkiga kunskaper. Han talade aldrig i sina
ämnen utanför klass- och kollegierum förrän längre fram,
då hans böcker förskaffat honom en obehaglig
offentlig uppmärksamhet och han nedlät sig ända därhän att
läsa upp en och annan uppsats inför vissa litterära
och nationalekonomiska föreningar.

Han gjorde allting regelrätt — alldeles för regelrätt
— och i fråga om klädsel och skick var han
oeftergivligt korrekt. Men han var ingen sprätt. Långt
därifrån. Han var en sannskyldig akademisk lärare, till
dräkt och hållning så lik som ett bär den typ de
senare åren bragt oss från våra högre läroanstalter. Hans
handtryckning var lagom fast och kraftig, hans blåa
ögon kallsinnigt blåa och övertygande uppriktiga. Hans
fasta, manliga stämma med sitt klara och raska uttal
var behaglig för örat. Freddie Drummonds enda fel
var hans strama kallblodighet. Den slappades aldrig.
På den tiden då han spelade fotboll brukade han bli
allt kallblodigare ju mera spännande spelet var. Han
var en framstående boxare, men betraktades som en
automat, som med en maskins okänsliga precision
bedömde avstånd och utdelade stötar, garderade,
blockerade och clinchade. Han blev sällan hårt slagen själv,
därför att han sällan gav sin motståndare någon hård
tuktan. Han var för skicklig och behärskad att tillåta
sig lägga ett enda skålpunds större tyngd i ett slag
än han från början ämnat. För honom var det hela
endast en kroppsövning som höll honom spänstig.

Med tiden fann sig Freddie Drummond allt oftare
på väg över Skrevan och bortåt staden söder om
densamma. Där tillbragte han sina lediga dagar både
sommar och vinter, och antingen detta inträffade under
veckans lopp eller vid dess slut, ansåg han den tid han
tillbragte där för både värdefull och nöjsam. Där fanns
så mycket material att samla. Hans bok numro tre
»Massan och dess ledare» blev antagen som lärobok
vid Amerikas högskolor — och nästan innan han själv
visste det var han i färd med att skriva en fjärde,
nämligen »Oduglighetens bedräglighet».

Någonstädes i hans karaktär måste det emellertid
ha funnits en besynnerlig förvridning eller tvär
omkastning. Antingen det nu berodde på inverkan från
omgivning och träning eller det var något arv från förfäder
långt borta i tiden — under senare mansåldrar hade
de ständigt varit studerade män — fann Freddie
Drummond ett verkligt nöje i att vistas bland arbetsklassen.
Inom sin egen sfär var han »Köldmagasinet», men
därnere var han helt enkelt »stora» Bill Totts, som kunde
dricka och röka och slåss och tala slang och var allas
favorit. Alla människor tyckte om Bill, och mer än
en av flickorna gav honom kärliga ögonkast. Från
början hade han endast spelat en roll och gjort det väl,
men så småningom blev denna roll för honom en andra
natur. Det behövdes icke längre någon aktörstalang,
och han åt med förtjusning fläsk och korv, vilket han i
sin egen sfär ansåg som en vedervärdig föda.

Från att göra saken för nödvändighets skull kom
han därhän alt göra den för dess egen skull. Han
överraskade sig med att känna saknad när det
klockslag nalkades då han måste återvända till lärosalarna
och återtaga sin behärskning. Och ofta fann han sig
tankspridd och ivrigt väntande att tiden skulle gå, tills
han återigen kunde få ge sig av över Skrevan och »leva
rackare». Han gjorde sig icke skyldig till några
dåligheter, men som »stora» Bill Totts gjorde han otaliga
saker som Freddie Drummond aldrig skulle ha tillåtit
sig. För övrigt skulle Freddie Drummond aldrig ha
haft någon lust att göra sådana saker. Detta var det
allra märkvärdigaste av hans upptäckt. Freddie
Drummond och Bill Totts voro totalt olika varandra. Deras
böjelser, smak och impulser gingo i fullkomligt
motsatta riktningar. Bill Totts kunde med lugnt samvete
skolka vid sitt arbete, medan Freddie Drummond
dömde ett dylikt beteende som dåligt, oamerikanskt och
rent av brottsligt, och hade skrivit hela kapitel för att
uttala sitt fördömande av denna last. Freddie
Drummond hade ingen smak för dans, men Bill Totts
försummade aldrig att tillbringa sina kvällar på en eller
annan dansklubb, till exempel »Magnolia», »Västerns
stjärna» eller »Eliten». Han hade vunnit en fotshög
massiv silverbägare för att han visat sig vara den bästa
karaktärsmasken på Slaktarnas och
Charkuteriarbetarnas stora årliga maskeradbal. Och Bill Totts tyckte
om flickor och flickorna tyckte om honom, då däremot
Freddie Drummond njöt av att spela asket i detta
avseende, öppet uttalade sin opposition mot lika rösträtt
och var cyniskt bitter i sitt hemliga fördömande av
samundervisning.

Freddie Drummond bytte utan någon ansträngning
manér på samma gång som han bytte dräkt. Då han
steg in i det anspråkslösa lilla rum, som han använde
vid förvandlingen av sin yttre människa, var hans sätt
ännu en smula för stramt. Han var för rak i ryggen,
hans axlar voro en tum för långt tillbakadragna, hans
ansikte var allvarligt, nästan strävt och faktiskt
uttryckslöst. Men sedan han dragit på sig Bill Totts’
kläder blev han en helt annan människa. Bill Totts
gick icke och hängde med huvudet, men hela hans
gestalt hade en viss ledighet som föreföll behaglig. Till
och med ljudet av hans röst var förändrat och hans
skratt var hjärtligt och högljutt. Frispråkigt tal och
tillfälliga lätta svordomar gingo helt naturligt över hans
läppar. Dessutom var Bill Totts en smula benägen för
»nattsöl» och kunde emellanåt på utskänkningsställen
visa sig godlynt stridslysten mot andra arbetare. Under
söndagsutflykter eller vid hemkomsten från biografer
och dylikt förrådde hans armar en viss vana vid att
förtroligt smyga sig omkring flickornas midjor, medan
han förde ett så skämtsamt, småkvickt och flirtmässigt
samtal med dem som man någonsin kunde vänta av
en hygglig ung man inom arbetsklassen.

Och Bill Tolts var så fullkomligt sig själv, en så
genuin arbetare och medborgare från trakten söder om
Skrevan, att han också var lika klassmedveten som de
flesta av hans kamrater. Hans hat mot strejkbrytare
överträffade kanske till och med det som jäste inom en
vanlig lojal föreningsmedlem. Under
hamnarbetarestrejken var Freddie Drummond någorlunda i stånd att
hålla sig objektiv och med kalla och kritiska ögon se
på hur Bill Totts gladeligen piskade upp strejkbrytare.
Ty Bill Totts var betalande medlem av
Sjåareföreningen och hade rättighet att vara »arg» på dem som
gjorde intrång i hans arbete. Och »stora» Bill Totts
var så riktigt stor och så väldigt stark, att han också
visade sig som en storhet vid hamnen, när det blev
gurgel av. Genom att låtsa sig vara förfördelad kom
Freddie Drummond därhän att under sin andra roll
känna sig verkligt kränkt, och det var först då han
återvände till universitetets klassiska atmosfär som han
var i stånd att betryggande och konservativt teoretisera
om sina erfarenheter från den undre världen och
nedskriva dem så som det anstod en tränad sociolog. Att
Bill Totts saknade vyer för att höja sig över
klassmedvetandet insåg Freddie Drummond tydligt och klart.
Men Bill Totts kunde icke se det. När han såg en
strejkbrytare ta hans arbete, såg han rött för ögonen
och såg just icke mycket annat. Det var Drummond
i sin otadliga dräkt och med sina korrekta manér, som
när han satt vid sitt skrivbord eller inför sin
lärjungekrets i »Sociologiklassen 17», klart såg Bill Totts och
allt omkring Bill Totts och överskådade hela
strejkbrytare- och fackföreningsproblemet och dess betydelse
för Förenta staterna i kampen om världsmarknaden.
Bill Totts var verkligen icke i stånd att se längre framåt
än till nästa måltid eller till prisboxningen följande
kväll i »Muntra Atletklubhen».

Det var medan han samlade material för
»Kvinnan och arbetet» som Freddie fick sin första varning
för den fara vari han råkat. Han hade för stor
framgång i sitt företag att leva i två skilda världar. Den
säregna dualism han hade utvecklat var när allt kom
omkring någonting mycket ohållbart, och medan han
satt i sitt arbetsrum och funderade, insåg han att det
icke kunde fortgå. Det var i själva verket som att spela
två roller i samma pjäs, och han insåg, att om han
fortsatte därmed, måste han likväl till sist oundvikligen
överge den ena eller den andra. Han kunde icke
fortfara att leva i bägge dessa världar. Och när han så
fäste blicken på den rad av volymer som prydde
översta hyllan i hans boksamling — hans egna
disputationsarbeten som begynte med hans avhandling och slutade
med »Kvinnan och arbetet» — fick han klart för sig
att detta var den värld han avgjort skulle hålla sig till
och hålla fast vid. Bill Totts hade varit honom till
gagn, men han hade blivit för farlig som medhjälpare.
Bill Totts måste upphöra att finnas till.

Den fruktan som gripit Freddie Drummond hade
väckts genom Mary Condon, ordförande i
Internationella handsksömmareföreningen numro 974. Han hade
sett henne första gången från åhörareläktaren vid
Nordvästliga Arbetarförbundets kongress, och han hade sett
henne med Bill Totts’ ögon, och bemälde individ hade
fått det mest gynnsamma intryck av henne. Hon var
icke alls av den sortens kvinnor som kunde behaga
Freddie Drummond. Vad betydde det för honom att
hon hade en kunglig gestalt, behagfull och smidig som
en panter, eller att hon hade ett par underbara, svarta
ögon som kunde blixtra av harm eller stråla av
kärleks-skratt, allt efter som hennes sinnesstämning bjöd? Han
avskydde kvinnor med för översvallande liv och hrist
på — nåja, brist på behärskning. Freddie Drummond
gillade evolutionsläran därför att den över hela
världen hyllades av de lärda, och han hyste en obestämd
tro på att människan hade så småningom klättrat
uppför livets stege från en vältrande röra av lägre,
oformliga organiska ting. Men han skämdes så smått över
denna genealogi och föredrog att icke tänka på den.
Och därför var det antagligen som han använde sin
järnhårda behärskning och predikade den för andra och
föredrog kvinnor av sin egen typ — kvinnor som kunde
skaka av sig detta bestialiska och beklagliga
släktregister och genom disciplin och självkontroll
understryka vidden av den klyfta som skilde dem från vad deras
dimhöljda urfäder hade varit.

Bill Totts hyste inga dylika konsiderationer. Han
hade tyckt om Mary Condon från första ögonblick han
såg henne i kongress-salen, och han föresatte sig
genast att ta reda på vem hon var. Nästa gång träffade
han henne av en händelse, då han körde en
transportvagn åt Pat Morrissey. Det var till ett hus med
möblerade rum att hyra som han blivit kallad för att köra
en koffert till ett magasin. Värdinnans dotter hade
tillkallat honom och förde in honom i ett litet rum, vars
innehavare — en handsksömmare — nyss hade
flyttats till ett sjukhus. Bill visste ingenting om detta.
Han lutade sig ned, reste upp kofferten, som var
ganska stor, fick den över axlarna och reste sig stapplande
upp igen med ryggen vänd mot den öppna dörren. I
samma ögonblick hörde han en kvinnas röst bakom sig.

»Hör väl till föreningen?» var den fråga som
framställdes.

»Va’ rör det er?» svarade Bill. »Unnan me’ er nu
— kila på bara! För ja’ ska’ vända mej om.»

I nästa ögonblick kände han sig — stor som han var
— kringvriden ett halvt slag och knuffad bakåt, så att
han tog överbalansen med kofferten och slog med en
duns mot väggen. Han skulle just ge luft åt en
svordom, men i detsamma råkade han se in i Mary Condons
av vrede blixtrande ögon.

»Naturligtvis hör ja’ te föreningen», sade han.
»Ville bara retas me’ er.»

»Var har ni ert medlemskort?» frågade hon i
affärsmässig ton.

»I fickan. Men ja’ kan inte ge er’et nu. Kofferten
ä’ så förbaskat tung. Kom med mej ner te vagnen, så
ska’ ja’ visa det för er.»

»Sätt ner kofferten!» kommenderade hon.

»Varför det?» Ja’ har kort, säjer ja’ er.»

»Sätt ner kofferten, hör ni! Ingen strejkbrytare
kommer att få röra vid den. Ni borde skämmas, ni
stora ynkrygg, att vilja ta arbetet från hederligt folk.
Varför går ni inte in i föreningen och blir människa?»

All färg hade försvunnit ur Mary Condons ansikte,
och det märktes tydligt att hon var alldeles ursinnig.

»Att tänka sig att en stor och stark karl som ni kan
vara förrädare mot sin egen klass! Jag förmodar ni
brinner av längtan att få göra gemensam sak med
milisen och få tillfälle att skjuta ned
föreningsmedlemmar under nästa kuskstrejk. Ni hör kanske för resten
redan till milisen... Ni ser mej just så ut...»

»Nej, hör ni — nu går ni allt lite för långt!» Bill
slängde kofferten i golvet med en skräll, rätade upp sig
och stack handen i en ficka på insidan av rocken. »Ja’
sa’ ju att ja’ bara skoja’ med er. Se här — se på det
där.»

Det var mycket riktigt ett medlemskort.

»Det ä’ i sin ordning», förklarade Mary Condon. »Men
bry er inte om att skoja en annan gång.»

Hennes uppsyn blev blidare medan hon lade märke
till den lätthet varmed han kastade upp den stora
kofferten på sina skuldror, och hennes ögon glänste då
hon betraktade hans vackra manliga gestalt. Men det
såg inte Bill. Han var upptagen med kofferten.

Nästa gång han såg Mary Condon var under
Tvätteriarbetarnas strejk. Tvätteriarbetarnas fackförening var
nyss bildad, dess medlemmar voro oerfarna i
strejkfrågor och hade bett Mary Condon organisera deras
strejk. Freddie Drummond hade en aning om vad som
skulle hända, och han hade skickat Bill Totts att gå in
i föreningen och göra efterforskningar. Bill fick arbete
i tvättrummet. Männen blevo först utkommenderade
den morgonen för att stärka flickornas mod, och Bill
befann sig händelsevis nära dörren till mangelrummet
när Mary Condon beredde sig att gå in där.
Föreståndaren, som var både stor och grov, stängde vägen för
henne. Han ville inte ha sina flickor uppviglade, och
han ämnade lära henne att sköta sina egna affärer. När
Mary försökte tränga sig förbi honom, stötte han henne
tillhaka och grep henne i axeln med sin ena klumpiga
hand. Hon såg sig om och fick se Bill.

»Hitåt, mr Totts!» ropade hon. »Ge mig en
handräckning. Jag vill komma in.»

Bill erfor en känsla av värmande överraskning. Hon
kom ihåg hans namn från medlemskortet. I nästa
ögonblick var föreståndaren borta från ingången,
ursinnigt mumlande om sin rättighet att anställa lagligt
åtal, och strax därefter övergåvo tvätterskorna sina
maskiner. Under återstoden av denna korta och lyckade
strejk gjorde Bill självmant tjänst som Mary Condons
drabant och budbärare, och när strejken var över,
återvände han till universitetet för att bli Freddie
Drummond och undra över vad Bill Totts kunde finna för
behag hos en sådan kvinna.

Freddie Drummond var fullkomligt utom fara, men
Bill var förälskad. Det var ingen möjlighet att
förneka detta faktum, och det var det som gav Freddie
Drummond den nämnda varningen. Nå — han hade
fullgjort sitt värv och hans äventyr kunde nu vara
slut. Han behövde inte alls gå över Skrevan vidare.
Förutom de tre sista kapitlen i hans senaste bok
»Arbetets taktik och strategi» var alltsammans färdigt, och
han hade tillräckligt material samlat för att kunna
behörigen avsluta dessa kapitel.

Han kom även till den slutledningen, att han för
att bli grundfast som Freddie Drummond måste skaffa
sig starkare band och förbindelser inom sin egen sociala
sfär. Det var i alla händelser på tiden att han gifte
sig, och han var fullkomligt övertygad att om Freddie
Drummond icke gifte sig, så skulle Bill Totts med
säkerhet göra det, och de förvecklingar som därigenom
skulle uppstå voro för hemska alt ens tänka på. Och så
gjorde Catherine van Vorst sitt inträde på scenen. Hon
tillhörde också universitetet; hennes far var den ende
förmögne medlemmen av sin fakultet och var præses i
filosofiska fakulteten. Det skulle i alla hänseenden
vara ett klokt giftermål, resonerade Freddie Drummond,
och förlovningen ingicks och tillkännagavs. Till sitt
yttre kall och reserverad, aristokratisk och sunt
konservativ, ägde Catherine van Vorst, oaktat en viss inre
värme, en behärskning jämförlig med Drummonds.

Allt föreföll nu vara gott och väl, men Freddie
Drummond kunde icke fullkomligt skaka av sig dragningen
till den undre världen, lockelsen till det fria och öppna,
okonstlade och ansvarslösa livet söder om Skrevan. Då
den utsatta tiden för giftermålet nalkades, kände han
med sig att han visserligen hade rasat ut ordentligt,
men att det också skulle vara härligt att få roa sig
grundligt en enda gång till — uppträda som muntergök
och leva rövare — innan han blev uteslutande hänvisad
till gråa lärosalar och ett sansat äktenskap.
Ytterligare en frestelse låg däri, att det allra sista kapitlet av
»Arbetets taktik och strategi» ännu var oskrivet på
grund av att han saknade några särskilt viktiga data
som han försummat att skaffa sig.

Och så begav sig Freddie Drummond för en sista
gång ned på andra sidan om Skrevan, skaffade sig de
data han behövde och sammanträffade olyckligtvis med
Mary Condon. Då han åter befann sig i sitt arbetsrum,
var det ingalunda angenämt för honom att tänka
tillbaka på vad som hänt. Det gjorde varningen dubbelt
tvingande. Bill Totts hade uppfört sig alldeles
avskyvärt. Han hade icke allenast gått och mött Mary
Condon utanför Arbetareföreningens stora
samlingslokal, utan han hade också gått med henne till ett
matställe och bjudit henne på ostron. Och innan de
skildes utanför hennes dörr hade han slagit sina armar
omkring henne och kysst hennes läppar och gjort om
det gång på gång. Och de sista ord hon viskade
honom i örat med en röst, som dallrade av ingenting mer
eller mindre än kärlek, voro: »Bill — min dyre,
älskade Bill!»

Freddie Drummond ryste vid denna hågkomst. Han
såg en avgrund gapa framför sig. Han var icke av
naturen polygamist, och han förfärades över de
möjligheter som situationen kunde medföra. Det måste
bli ett slut på detta, och det kunde icke sluta på mer
än två sätt. Antingen skulle han bli helt och hållet
Bill Totts och gifta sig med Mary Condon, eller också
skulle han helt och hållet förbli Freddie Drummond
och gifta sig med Catherine van Vorst. I annat fall
vore hans uppförande lågt och föraktligt.

Under många följande månader rasade häftiga
arbetarestrider i San Francisco. Fackföreningar och
arbetsgivareföreningar satte hårt mot hårt med en
beslutsamhet som antydde att de nu tycktes ha för
avsikt att på ett eller annat sätt få saken uppgjord för
alla tider. Men Freddie Drummond korrigerade
uppsatser, höll föreläsningar och rörde sig icke ur fläcken.
Han ägnade sig ihärdigt åt det dagliga umgänget med
Catherine van Vorst och fann ständigt mer och mer
att högakta och beundra hos henne — ja, till och med
att älska. Spårvägsstrejken frestade honom visserligen,
men icke så starkt som han kunde ha väntat, och för
den stora charkuteriarbetarestrejken kände han sig
fullkomligt likgiltig. Bill Totts tycktes vara lyckligt
besegrad och med nyväckt iver högg Freddie Drummond
i med arbetet på en länge planerad broschyr med titel
»Avtagande vinst».

Vigseln skulle försiggå om fjorton dagar, då
Catherine van Vorst en eftermiddag i San Francisco tog
honom med på en biltur för att se på en ynglingaklubb,
som nyligen uppförts av en arbetarkoloni, för vilken
hon hyste ett visst intresse. Automobilen tillhörde
hennes bror, men det unga paret åtföljdes endast av
chauffören. Vid Kearny Street korsa Market och Geary
Street varandra i form av ett »V» med skarp vinkel.
Bilen kom utför Market Street för att passera den skarpa
vinkeln och fortsätta uppför Geary Street. Men de
åkande visste icke vad som var på väg utför Geary
Street och som av ödet var bestämt att möta dem just
vid kröken. Ehuru man genom tidningarna visste, att
charkuteriarbetarestrejken pågick och fördes med
största bitterhet, var varje tanke på den i detta ögonblick
fullkomligt fjärran från Freddie Drummonds sinne.
Satt han icke brevdvid Catherine? Och för övrigt var
han upptagen av att detaljerat utveckla sina åsikter om
koloniseringsarbete för henne — åsikter, vilka delvis
hade sin grund i Bill Totts’ erfarenhet.

Sex lastvagnar med kött kommo rullande utför Geary
Street, körda av strejkbrytare. Bredvid var och en
av dessa satt en poliskonstapel. Framför och bakom
och på bägge sidor marscherade en skyddseskort av
hundra polismän. Efter polistruppen följde på
aktningsvärt avstånd en ordnad, men något högröstad
folkmassa, som sträckte sig förbi flera kvarter och fyllde
gatans bredd från den ena trottoaren till den andra.
Kött-trusten gjorde en ansträngning att förse hotellen
med kött och på samma gång begynna kväva strejken.
Hotell St. Francis hade redan blivit försett med vad det
behövde, ehuru detta hade kostat en massa krossade
fönsterrutor och dito huvudskålar, och expeditionen
var nu på väg för att undsätta Palace Hotel.

I sorglös okunnighet om allt detta satt Drummond
bredvid Catherine och talade om koloniarbete, då bilen,
som dunkande färdades framåt trotsande all trafik,
gjorde en stor sväng för att komma omkring hörnet.
En stor kolvagn, lastad med väldiga kolstycken och
dragen av fyra stora hästar, kom i detsamma ut från
Kearny Street som det tycktes på väg nedåt Market
Street och stängde vägen för bilen. Karlen som körde
lastvagnen såg villrådig ut och chauffören saktade
farten, men utan att ge akt på den varning som polisen
tillropade honom, svängde han bilen åt vänster, tvärt
emot trafikreglerna, för att gå rakt förbi framför
lastvagnen.

I detta ögonblick avbröt Freddie Drummond sitt
anförande. Och han fortsatte det icke vidare, därför att
situationen utvecklade sig med samma snabbhet som
bilderna växla i ett kaleidoskop. Han hörde
folkmassans tjut där bakom och uppfångade en glimt av
den hjälmprydda polisen och de krängande
köttvagnarna. I samma ögonblick gav kolköraren sina
hästar ett par duktiga piskrapp, reste sig och körde
blixtsnabbt sin vagn på tvären framför den annalkande
kött-transporten, varefter han plötsligt höll in hästarna och
bromsade. Sedan fastgjorde han tömmarna vid
handtaget till bromsinrättningen och satte sig ned med en
uppsyn som om han hade stannat för att bli där han
var. Bilen hade också bragts att stanna därigenom att
de stora flämtande förhästarna hade trängts emot den.

Innan chauffören hann gå klar genom att backa
hade en gammal irländare som körde en rankig
expressvagn piskat sin enda häst i galopp och låst ihop sina
hjul med bilens. Drummond kände igen både hästen
och vagnen, ty han hade ofta kört dem själv.
Irländaren var Pat Morrissey. På andra sidan körde en
bryggarvagn sina hjul ihop med kolvagnens, och från
en spårvagn som skulle österut från Kearny Street slogs
vilt på gongongen, medan föraren under trotsiga rop
till polisen körde på med ursinnig fart för att göra
blockaden fullständig. Och vagn efter vagn låstes ihop
med varandra och blockerade vägen. Förvirringen
tilltog. Köttvagnarna måste stanna. Polisen var instängd
som i en fälla. Tjutet från folkmassan tilltog i den
mån som den närmade sig till anfall, medan polisen
högg in på de barrikaderande vagnarna.

»Vi ha råkat fast här», sade Drummond lugnt till
Catherine.

»Ja», sade hon och nickade med samma lugn. »Vad
de ä’ för ena vildar!»

Hans beundran för henne fördubblades. Hon var
sannerligen av hans sort. Han skulle ha varit belåten
med henne, om hon också hade skrikit och klängt sig
fast vid honom, men detta — ja, detta var rent av
storslaget. Hon satt där mitt i detta stormcentrum lika lugn
som om de endast hade befunnit sig i en
vagnsstockning utanför operan.

Polisen strävade att göra vägen fri för köttvagnarna.
Körkarlen på kolvagnen, en stor och grov man i
skjortärmarna, tände en pipa och satt där och rökte. Han
tittade med välvillig uppsyn ned på en poliskapten,
som rasade och svor åt honom, och hans enda svar
var att han ryckte på axlarna. Bakifrån hördes
batongernas »tram-ta-tam», då de träffade huvudskålar,
och dessutom en avgrundskör av svordomar, skrik och
tjut. En våldsam stegring i detta oväsen förkunnade
att massan hade brutit sig igenom och höll på att dra
ned en strejkbrytare från en vagn. Poliskaptenen fick
förstärkning från sin förtropp och folkmassan stöttes
tillbaka. Under tiden hade det ena fönstret efter det
andra slagits upp i den höga kontorsbyggnaden till
höger, och de klassmedvetna biträdena kastade en hel
skur av kontorstillbehör ned i huvudena på polismän
och strejkbrytare. Papperskorgar, bläckbuteljer,
pappersvägar, skrivmaskiner — allt som var till hands
därinne flög genom luften.

En poliskonstapel klättrade på befallning av sin
kapten upp till den höga kuskbocken på kolvagnen för att
arrestera körkarlen. Denne reste sig lugnt och ledigt
för att möta sin angripare, slog plötsligt armarna om
honom och kastade ned honom på kaptenen.
Kolköraren var stor och stark som en jätte, och då han
klättrade upp på sitt lass och slungade ned ett stycke kol
med bägge händerna, släppte en polis, som höll på att
klättra upp på vagnen från sidan, sitt tag och föll till
marken. Poliskaptenen befallde ett halvt dussin av
sina män att bemäktiga sig vagnen. Men kolköraren klev
över sitt lass från den ena sidan till den andra och
bombarderade dem alla med stora kolstycken.

Folkmassan på trottoarerna och kuskarna på de
hopkopplade vagnarna gåvo uttryck åt sin förtjusning
genom uppmuntrande tjut. Spårvagnskonduktören, som
riktade slag på slag åt polishjälmar med en käpp, blev
slagen medvetslös och drogs ned från sin plattform.
Poliskaptenen var utom sig över det nederlag hans
manskap hade lidit och anförde själv nästa angrepp
mot kolvagnen. Ett tjogtal polismän svärmade
uppför fästningens höga sidor. Men kolköraren tycktes ha
sju mäns styrka. Det hände att sex eller åtta
polismän rullade samtidigt ned på stenläggningen och
under vagnen. Upptagen av att slå tillbaka ett angrepp
bakifrån på fästningen, vände sig kolköraren om och
fick se poliskaptenen i begrepp att svinga sig upp till
kuskbocken från vagnens framsida. Han befann sig
ännu i en högst vansklig ställning, då kolbäraren
slungade ett trettioskålpunds stycke kol emot honom och
det träffade honom mitt i bröstet. Poliskaptenen
störtade baklänges, slog emot ryggen på en av
stånghästarna, tumlade ned på marken och trängdes in mot bilens
bakhjul.

Catherine trodde att han var död, men han reste sig
igen och högg i på nytt. Hon sträckte ut sin
behandskade hand och klappade den frustande och skälvande
hästen på sidan. Men Drummond lade icke märke till
vad hon gjorde. Han hade icke ögon för någonting
annat än kampen på kolvagnen, emedan en viss Bill Totts
någonstädes i hans komplicerade psykologi började
röra på sig i ett bemödande att åter komma till liv.
Drummond höll på lag och ordning och
vidmakthållande av det bestående, men den upproriske barbaren
inom honom ville icke veta av någonting i den vägen.
Nu om någonsin uppkallade Freddie Drummond all
sin järnhårda behärskning för att den skulle rädda
honom. Men det är skrivet att det hus som söndras
mot sig självt måste falla. Och Freddie Drummond
fann att han hade delat all sin vilja och kraft med Bill
Totts, och genom denna delning hade den
individualitet som funnits hos dem blivit sliten i två delar.

Freddie Drummond satt fullkomligt sansad i bilen
bredvid Catherine van Vorst. Men genom Freddie
Drummonds ögon skådade också Bill Totts, och
någonstädes bakom dessa ögon voro Freddie Drummond —
den förnuftige och konservative sociologen — och den
klassmedvetne och stridslystne medlemmen av
arbetareföreningen Bill Totts inbegripna i kamp mot
varandra om herraväldet över deras gemensamma
kroppshydda. Det var Bill Totts som genom de där ögonen
såg det oundvikliga slutet på striden uppe på vagnen.
Han såg en polisman lyckas komma dit upp, och så
kom en andra och en tredje. De raglade osäkert på
den ostadiga grunden, men deras långa
upprorsbatonger voro i verksamhet. Kolköraren träffades lätt av ett
slag i huvudet. Ett nytt slag undvek han genom att
ta emot det med skuldran. För honom var tydligen
leken slut. Plötsligt rusade han emot sina angripare,
slog armarna omkring två av dem och störtade sig som
fånge ned på gatan utan att släppa taget om de bägge
poliserna.

Catherine van Vorst kände sig sjuk och nära att
svimma vid åsynen av all denna brutala strid och
blodsutgjutelse. Men ur detta svaghetstillstånd
väcktes hon plötsligt genom en sensationell och högst
oväntad händelse. Mannen bredvid henne uppgav ett
hemskt och ociviliserat tjut och reste sig upp. Hon
såg honom springa över framsätet, ta ett hopp upp
på stånghästens breda bakdel och därifrån upp på
kolvagnen. Han for fram som en virvelvind. Innan den
förbluffade polismannen uppe på kollasset kunde gissa
sig till vad den ytterst välklädde, men synbart
upprörde herrn hade i sinnet, hade han fått en puff som
skickade honom med flygande fart ned på stenläggningen.
Medelst en spark i ansiktet bragtes en uppklättrande
poliskonstapel att göra samma färd. Tre andra
lyckades emellertid komma upp, och det uppstod ett
ursinnigt slagsmål mellan dem och Bill Totts, varunder
han fick ett kross-sår i huvudet, varjämte rock, väst
och halva stärkskjortan slets av honom. Men de tre
poliserna slängdes undan åt alla håll och Bill Totts
behöll valplatsen, varifrån han kastade ned massor av
stora kolklumpar.

Poliskaptenen satte sig modigt i spetsen för ett nytt
anfall, men han mottogs med en kolklump, som
splittrades mot hans huvud i ett svart regn av kolpartiklar.
Vad polisen åtrådde var att kunna bryta igenom
blockaden framför innan folkmassan hann bryta sig in
bakifrån, och vad Bill Totts åtrådde var att hålla
kolvagnen i dess dåvarande position tills folkmassan hade
brutit sig igenom. Den ursinniga kolstriden fortsattes.

Och arbetarna hade känt igen sin förkämpe. »Store»
Bill hade som vanligt ställt sig i fronten, och Catherine
van Vorst blev alldeles förvirrad av att höra ropas
från alla håll: »Bill! Å — ä’ det du, Bill!» Pat
Morrissey hoppade i vagnssätet där han satt och skrek i
extas: »Klå dom, Bill! Klå dom bara! Ät opp dom
levande!» Och från trottoaren hörde hon en
kvinnoröst ropa: »Se opp, Bill — där åt framsidan!» Bill tog
varningen i akt och med välriktade svarta projektiler
rensade han vagnens främre sida från angripare.
Catherine van Vorst vände på huvudet och såg vid kröken
av trottoaren en kvinna med glödande kinder och
strålande, svarta ögon stirra oavlåtligt på den som för
endast ett par minuter sedan hade varit Freddie
Drummond.

Från de öppna fönstren i kontorsbyggnaden ljödo
smattrande applåder. En ny skur av kastvapen —
kontorsstolar och dokumentskrin — regnade ned
därifrån. Folkmassan hade på ena sidan brutit sig
igenom linjen av köttvagnar och kom närmare — varje
poliskonstapel var i ett nu omgiven av en klunga
angripare. Många polismän sökte skydd under
kolvagnen, och deras lösa hästar — en och annan med sin
ryttare på ryggen eller strävade att komma dit — satte
av över trottoaren på motsatta sidan och inåt Market
Street.

Catherine van Vorst hörde den kvinnliga stämman
ropa en ny varning. Hon såg återigen kvinnan därborta
vid hörnet och hörde henne ropa:

»Slå till nu, Bill! Nu är det lämpligt för dig! Slå
till!»

Polisen var för tillfället så gott som bortsopad. Och
Bill Totts hoppade ned på gatan och banade sig väg
bort till kvinnan på trottoaren. Catherine Van Vorst
såg henne slå armarna omkring honom och kyssa
honom på munnen; och Catherine Van Vorst gav
undrande akt på honom medan han gick nedåt trottoaren med
sin ena arm omkring kvinnans liv — bägge pratande
och skrattande, han med en livlighet och en iver som
hon aldrig skulle ha drömt om att han ägde.

Polisen kom tillbaka och klarade skockningen, medan
den väntade på förstärkningar och på nya hästar och
körare. Folkmassan hade gjort sitt och skingrades,
och Catherine Van Vorst satt där fortfarande och såg
efter den hon hade känt som Freddie Drummond. Han
var huvudet längre än alla de övriga. Hans arm
famnade fortfarande den där kvinnan. Och hon —
Catherine — satt där i bilen och såg paret gå över Market
Street och över Skrevan och försvinna nedåt Tredje
gatan i arbetarghetton.

***

Under de följande åren höllos inga föreläsningar vid
California-universitetet av någon Freddie Drummond,
och inga böcker i ekonomiska frågor eller i
arbetarefrågan kommo ut signerade med namnet Frederick A.
Drummond. Däremot fick man snart höras talas om
att arbetarna hade fått en ny ledare vid namn William
Totts. Det var han som ingick äktenskap med Mary
Condon, ordförande i Internationella
handsksömmareföreningen numro 974. Och det var han som satte i
gång de beryktade kokerske- och uppassarestrejkerna,
vilka före sin lyckade avslutning ledde till strejker
inom tjogtals andra fackföreningar, bland vilka
Hönsplockarnas och Begravningsentreprenörernas voro de
fjärmast stående bland de allierade.



DEBS’ DRÖM.

Jag vaknade en hel timme före min vanliga tid.
Detta var i och för sig anmärkningsvärt, och jag låg där
klarvaken och funderade över det. Det var någonting
som var på tok — jag visste inte vad. Jag hade en
tryckande förnimmelse av att någonting förskräckligt
hade hänt eller just skulle hända. Men vad var det?
Jag försökte orientera mig. Jag kom ihåg att många
efter den stora jordbävningen 1906 påstått, att de hade
vaknat några ögonblick innan den första jordstöten
kom och under dessa sekunder haft en besynnerlig
känsla av skräck. Skulle San Francisco hemsökas av en
ny jordbävning?

Jag låg en hel minut i stel förväntan, men det
inträffade icke att väggarna vacklade, lika litet som det
hördes något buller av ramlande murbruk. Allt var
tyst. Ja — där hade jag det! Tystnaden! Det var
icke underligt att jag hade känt mig bragt ur mitt esse.
Den stora stadens buller var så besynnerligt
avstannat. Så där dags brukade spårvagnarna passera min
gata var tredje minut. Kanske hade vi fått
spårvägsstrejk, var min första tanke, eller kanske någonting
hade hänt kraftledningen, så att den elektriska
strömmen var bruten. Men det var nog inte bara det —
tystnaden var alldeles för djup. Jag hörde intet
buller av vagnshjul, intet stampande av järnklädda hovar
mot den branta stenläggningen.

Jag tryckte på ringledningsknappen bredvid min
säng och försökte lyssna efter klockans ljud, fastän jag
mycket väl visste att det var omöjligt för detta ljud att
tränga tre våningar högt, om också klockan ringde.
Det måste den emellertid ha gjort, ty efter ett par
minuter kom Brown in med kaffebrickan och
morgontidningen. Hans ansikte var lika uttryckslöst som
vanligt, men jag såg en skymt av häpenhet och oro i hans
blick. Jag såg också att det icke fanns grädde på
brickan.

»Mejeriet har inte levererat någonting i dag»,
förklarade Brown, »och inte bageriet heller.»

Jag såg på brickan om igen. Där fanns inga färska
franska bröd — endast några skivor torrt grahamsbröd
sedan gårdagen, i mitt tycke det avskyvärdaste bröd
man kan få.

»Ingenting alls har levererats i dag, sir», började
Brown förklara till sin ursäkt, men jag avbröt honom.

»Än tidningen då?»

»Ja, sir, den har kommit, men det är också det enda
— och sista gången var det också. Till i morgon ha
de inte något tryckpapper. Så står det i tidningen.
Skall jag skicka ut någon och försöka skaffa
kondenserad mjölk.»

Jag skakade på huvudet, drack svart kaffe och tog
tidningen. Rubrikerna i den förklarade allting —
förklarade naturligtvis egentligen för mycket, ty
tidningen gick så långt i pessimism att det var rent av löjligt.
Generalstrejk hade proklamerats över hela Förenta
staterna, stod där, och den mest olycksbådande oro
uttalades angående de stora städernas möjligheter att
erhålla livsförnödenheter.

Jag läste hastigt igenom alltsammans — mycket av
detsamma helt flyktigt — och jag påminde mig en hel
del angående forna tiders arbetaroroligheter. Under en
hel generation hade en generalstrejk varit de
organiserade arbetarnas dröm. Denna dröm hade
ursprungligen uppstått hos Debs, en av arbetarnas framstående
ledare för trettio år sedan. Jag kom ihåg, att jag under
min första studietid vid universitetet hade skrivit en
avhandling över detta ämne för en av våra
tidskrifter och kallat den för »Debs’ dröm». Och jag måste
tillstå, att jag hade behandlat hans idé på ett mycket
övermodigt och akademiskt manér som en dröm och
ingenting mer. Tiden och världen hade skridit vidare,
Gompers var borta, Amerikanska arbetarförbundet var
upplöst och borta var Debs med alla sina vilda
revolutionära idéer — men drömmen levde kvar, och här
hade man den nu slutligen realiserad. Men vid läsningen
av tidningens dystra förutsägelser skrattade jag högt.
Det där visste jag bättre. Jag hade sett
arbetarföreningar lida nederlag i för många konflikter. Det hela
skulle vara i ordning igen om några dagar. Det var ju en
nationalstrejk, och regeringen skulle icke behöva lång
tid för att undertrycka den.

Jag kastade ifrån mig tidningen och började kläda
mig. Det skulle verkligen bli intressant att komma
ut på San Franciscos gator och icke se eller höra ett
enda åkdon rulla, men finna hela staden försänkt i
påtvingad overksamhet.

»Ber om ursäkt, sir», sade Brown då han räckte mig
cigarrlådan, »men mr Hammond har bett att få säga
några ord innan ni går ut.»

»Skicka in honom», svarade jag.

Hammond var min hovmästare. När han kom in,
kunde jag märka att han led av med möda behärskad
sinnesrörelse. Jag fick genast del av orsaken.

»Vad ska’ jag göra, sir? Här kommer att behövas
livsmedel och alla utkörare ha strejkat. Och de
elektriska ledningarna ä’ avstängda — de strejka väl där
också.»

»Ä’ butikerna öppna?» frågade jag.

»Bara de små, sir! Biträdena ä’ ute, så att de stora
måste hållas stängda, men i de små expediera ägarna
själva och deras familjer.»

»Tag då bilen», sade jag, »och far omkring och gör
uppköp! Köp stora förråd av allt som behövs eller kan
komma att behövas. Köp en låda stearinljus — nej,
ett halvt dussin lådor. Och när ni har slutat edra
uppköp, skall ni säga till Harrison att han kör mig till
klubben — senast klockan elva.»

Hammond skakade på huvudet med allvarlig min.

»Mr Harrison har gått med i strejken inom
Chaufförföreningen, och jag förstår mig inte på att sköta
bilen.»

»Åhå — har han det?» sade jag. »Nå, ifall mr
Harrison råkar komma i er väg, så kan ni säga honom, att
han får se sig om efter plats på annat håll.»

»Ja, sir.»

»Ni tillhör väl inte händelsevis någon
Hovmästarförening, Hammond? Säg?»

»Nej, sir», blev svaret. »Och om jag också gjorde
det, skulle jag inte överge min arbetsgivare i en sådan
kris som denna. Nej, jag skulle...»

»Gott, tack så mycket», sade jag. »Gör er nu i
ordning att följa med. Jag kör bilen själv och vi ska’
förse oss med tillräckliga förråd för att kunna uthärda
en hel belägring.»

Det var en vacker första maj, alldeles som majdagar
bruka vara. Himlen var utan moln, icke en fläkt
rörde sig, och luften var varm, nästan balsamisk. Många
bilar voro ute, men ägarna körde dem själva. Gatorna
vimlade av folk, men allt var lugnt. Arbetsklassen
klädd i söndagskläder var ute för att hämta frisk luft
och ge akt på vad strejken gjorde för effekt.
Alltsammans var så olikt det vanliga och på samma gång så
fridfullt, att jag överraskade mig med att finna det
behagligt. Mina nerver voro angenämt berörda. Det var
ett slags lugnt och stilla äventyr. Jag mötte miss
Chickering. Hon satt vid ratten i sin lilla bil. Och hon
svängde runt och kom efter mig, hann upp mig vid
nästa hörn.

»Å, mr Corf», ropade hon, »vet ni var man kan få
köpa ljus? Jag har hört efter i ett dussin butiker, men
det var utsålt överallt. Det är alldeles förskräckligt,
eller hur?»

Men hennes glänsande ögon sade någonting helt
annat. Hon som vi andra njöt av situationen. Det var
ju ett riktigt äventyr detta — att ej kunna skaffa sig
ljus. Icke förrän vi hade begivit oss tvärs över staden
och ner i arbetarkvarteren söder om Market Street
kunde vi finna några små kryddbodar, där ljusen ännu
icke voro slutsålda. Miss Chickering ansåg att en låda
vore nog, men jag intalade henne att köpa fyra.
Min bil var rymlig och jag försåg mig med tolv lådor.
Ingen visste vad som kunde fördröja uppgörelsen med
de strejkande. Och därför fyllde jag min bil med
mjölpåsar, jästpulver, konserver och alla de vanliga
livsförnödenheterna föreslagna av Hammond, som fjäskade
omkring med det uppköpta skrockande som en orolig
gammal höna.

Det märkvärdiga med denna första strejkdag var att
ingen egentligen hade en tanke på att ta saken
allvarligt. Samtliga fackföreningars tillkännagivande i
morgontidningarna, att de voro beredda att hålla ut en
månad eller tre månader om så behövdes, skrattade man
åt. Och likväl borde man redan denna första dag ha
förstått att detta var allvar, därför att arbetsklassen
faktiskt icke deltog i den stora rusningen för inköp av
livsmedel. Naturligtvis icke. Under veckor och
månader hade hela denna arbetsklass listigt och
hemlighetsfullt samlat massor av förråd. Det var därför man
kunde låta oss komma ned och tömma de små
kryddbodarna i arbetarkvarteren.

Det var icke förrän jag kom till klubben på
eftermiddagen som jag kände den första skymten av oro.
Där var allting i olag. Det fanns inga oliver till
cocktails och med serveringen var det si och så. De flesta
gästerna voro förargade och alla sågo misslynta ut.
Ett riktigt Babel av röster mötte mig vid mitt inträde.
General Folsom, som slagit sin omfångsrika lekamen
till ro på en fönsterplats i rökrummet, höll på att
försvara sig mot ett halvt dussintal upprörda herrar, som
fordrade att han skulle göra någonting.

»Vad kan jag göra mer än jag har gjort?» sade han.
»Inga order ha kommit från Washington. Om ni, mina
herrar, kunna laga så att telegram gå fram skall jag
sedan göra allt vad jag får order att göra. Men jag
kan inte inse vad som kan göras. Så fort jag i morse
fick kännedom om strejken var det första jag gjorde
att inkalla trupper från depån — tretusen man. De
hålla vakt vid banker, myntverk, postkontor och
offentliga byggnader. Inga oordningar någonstädes. De
strejkande förhålla sig fullkomligt lugnt. Ni kan väl
inte begära, att jag skall skjuta ned dem för att de
vandra omkring på gatorna i helgdagsstass med hustrur
och barn.»

»Jag skulle vilja veta hur de ha det vid Wall Street»,
hörde jag Jimmy Wombold säga då jag kom närmare.
Jag kunde tänka mig hans oro, ty jag visste att han
var djupt intresserad i Consolidated Westerns
omfattande affärer.

»Hör du, Corf», ropade Atkinson emot mig, »hur är
det med din bil? Går den?»

»Ja», svarade jag, »och hur är det med din?»

»Knäckt — och alla garager stängda. Och min hustru
befinner sig någonstädes omkring Truckee, antar jag,
lämnad på landsvägen. Kan omöjligt få ett telegram
till henne — varken för kärlek eller pengar. Hon skulle
ha kommit hem i kväll. Och nu sitter hon där kanske
och svälter. Låna mig din bil!»

»Det går inte att få den över viken», inföll Halstead.
»Färjbåtarna gå inte. Men jag ska’ säga dig vad du
kan göra. Å, se där är Rollinson — hallå, Rollinson,
kom hit ett ögonblick! Atkinson behöver få en bil över
viken. Hans hustru sitter fast någonstans där borta
vid Truckee. Kan ni inte ta Lurlette hit över från
Tiburon och hjälpa honom över med bilen?»

Lurlette var en oceangående yacht på tvåhundra ton.

Rollinson skakade på huvudet.

»Man skulle inte kunna få en enda sjåare till hjälp
att föra bilen ombord, om jag också kunde föra hit
Lurlette, vilket jag alls inte kan, därför att hela
besättningen hör till Kustbefolkningens sjömansförening och
har strejkat som alla andra.»

»Men min hustru sitter där kanske och svälter»,
hörde jag Atkinson klaga då han gick vidare.

I andra ändan av rökrummet råkade jag på en grupp
upprörda och förargade herrar som skockat sig kring
Bertie Messener. Och Bertie retade och förargade dem
på sitt vanliga kalla och cyniska sätt. Bertie frågade
inte ett dugg efter strejken. Han frågade inte egentligen
efter någonting alls. Bertie var blaserad — åtminstone
i fråga om allt som var rent här i livet. Det smutsiga
hade icke den ringaste dragningskraft för honom. Han
var värd tjugu millioner — alltsammans i säkra
inteckningar — och han hade aldrig i hela sitt liv rört ett
finger för att utföra något lönande arbete, utan ärvt
alltsammans efter sin far och två farbröder.
Överallt hade han varit, allting hade han sett och allting
hade han gjort utom tagit sig hustru — detta
sistnämnda trots de mest energiska och beslutsamma
attacker från några hundra ärelystna mammors sida.
Under åratal hade han varit den förnämsta guldfisken
på äktenskapsmarknaden, men hittills hade han
undgått alla snaror. Han var riktigt skamligt
eftersträvansvärd. Förutom sin stora rikedom var han också ung,
vacker och — som jag nyss sade — ren till sin smak
och sina böjelser. Framstående atlet var han också —
en ung, ljushårig gud som utförde allting regelrätt och
beundransvärt med ett enda undantag, nämligen att
träda i äktenskap. Men han frågade icke efter
någonting, hade ingen ärelystnad, inga passioner, intet
begär att utföra saker som han skulle kunnat göra så
mycket bättre än andra.

»Det här är uppstudsighet mot överhet», förklarade
någon i gruppen. En annan kallade det för revolt och
revolution, och en tredje talade om anarki.

»Jag kan inte inse det», sade Bertie. »Jag har varit
ute på gatorna hela förmiddagen. Fullkomlig ordning
överallt. Aldrig har jag sett en mera lugnt avvaktande
folkmassa. Ingen anledning till fula benämningar. Det
är ingenting av vad ni nyss sade, utan det är precis
vad de ha förklarat att det är — en generalstrejk —
och nu är det er tur att spela ut, mina herrar!»

»Och det ska’ vi göra med kraft!» skrek Garfield,
en av millionärerna. »Vi ska’ visa mobben dess rätta
plats — de kreaturen! Vänta bara tills regeringen
griper in!»

»Men var ha vi den?» sade Bertie. »För er kunde
den lika gärna befinna sig på havets botten. Ni vet
inte vad som kan vara å bane i Washington. Ni vet
inte om vi ha någon styrelse alls.»

»Å — oroa er inte för det!» fräste Garfield.

»Jag försäkrar er att jag inte är det minsta orolig.»
Bertie smålog matt. »Det förefaller mig däremot som
om ni vore ganska upprörda, mina herrar. Se er i
spegeln, Garfield.»

Garfield såg icke dit, men hade han gjort det, skulle
han ha skådat bilden av en mycket upprörd man med
tillrufsat järngrått hår, högrött ansikte, butter och
hämndlysten min och ursinnigt glimmande ögon.

»Det är alls inte rätt, säger jag er», förklarade lille
Hanover, och av hans ton hörde jag att han bestämt
hade sagt detsamma en hel massa gånger.

»Det är att gå alldeles för långt, Hanover», sade
Bertie. »Det är verkligen tröttsamt att höra. Ni ä’
allesammans mot fackföreningsidén. Ni ha nött ut mina
örhinnor med ert ändlösa tjut om denna idé och om
människans rätt att få arbeta. Dessa riktlinjer ha ni
hållit haranger om i åratal. Nåväl — jag anser att
arbetarna inte göra någonting orätt genom att ställa till
generalstrejk. Det är varken att förgripa sig mot Guds
eller människors lagar. Säg ingenting, Hanover. Ni ha
för länge ringt i klockor för den gudagivna rätten att
få arbeta — eller inte arbeta. Ni kan inte komma
undan följdsatsen. Det är ett obehagligt litet mothugg,
det är alltsammans. Ni ha förut haft makten och
lurat och misshandlat arbetarna — nu misshandla de er,
och det skriker ni för.»

Hela gruppen brast ut i ett uppbragt förnekande att
arbetarna någonsin blivit misshandlade eller bedragna.

»Nej, sir», skrek Garfield. »Vi ha sannerligen gjort
vårt bästa för dem. Vi ha tvärtom givit dem tillfälle
att skaffa sig livsuppehälle. Vi ha anordnat arbete åt
dem. Hur skulle arbetarna ha haft det, om inte vi
hade funnits?»

Åtskilligt bättre än nu, tänker jag», sade Bertie i
gäckande ton. »Ni ha förtryckt och misshandlat dem
så snart ni haft tillfälle till det, och ni ha till och med
gått omvägar för att skapa sådana tillfällen.»

»Nej! Nej!» skreks det från alla håll.

»Tänk på körkarlarnas strejk här i San Francisco»,
fortsatte Bertie orubbligt. »Det var arbetsgivarnas
förbund som framkallade den i otid. Det vet ni. Och ni
vet också, att jag vet det, ty jag satt just här i dessa
rum och hörde vad som talades er emellan om
kampen. Först påskyndade ni strejken, sedan mutade ni
magistraten och polischefen och tillintetgjorde den. Ett
vackert skådespel då ni filantroper hade fått
körkarlarna i stoftet och tryckte in ögonen på dem!... Vänta
litet, jag är inte färdig med er ännu. Förra året hade
arbetarna i Colorado övertaget vid valet av guvernör.
Deras val blev aldrig sanktionerat. Ni vet varför. Ni
vet hur edra herrar bröder filantroper och kapitalister
i Colorado gick till väga. Det var odisputabelt ett fall
då arbetarna förtrycktes och misshandlades. Ni höll
ordföranden i Gruvarbetarnas sydvästra förbund i
fängelse under tre år för en obevisad anklagelse för mord,
och medan han var ur vägen passade ni på och
sprängde föreningen. Ni måste väl medge att också detta var
att misshandla arbetarna. Ett tredje fall var då den
graderade inkomstskatten förklarades icke vara
konstitutionell. En fjärde då åttatimmarsbillen blev strypt
under den senaste kongressen... Och av alla
oblidkeliga och omoraliska misshandlingar var väl ert
fördärvande av fackföreningsprincipen det första. Ni vet hur
det gick till. Ni köpte Farburg, den siste ordföranden
i det gamla Amerikanska arbetarförbundet. Han blev
ert kreatur — eller alla trusters och
arbetsgivareförbunds kreatur, vilket är alldeles detsamma. Ni
påskyndade den stora fackföreningsstrejken, som Farburg hade
förrått. Ni segrade och det gamla Amerikanska
arbetarförbundet splittrades i smulor. Det var ni som gjorde
det, och därmed gjorde ni ris åt er själva. Ty just
då begynte organisationen av I. L. W. — den mest
omfattande och den solidaste arbetarorganisation som
Förenta staterna någonsin skådat, och det är ni som
ä’ ansvariga för dess tillvaro och för den nuvarande
generalstrejken. Ni krossade alla de gamla
sammanslutningarna och drev arbetets män in i I. L. W., och I. L.
W. proklamerade generalstrejk i sitt ihärdiga arbete
för den gamla idén. Och så ä’ ni ändå nog fräcka att
stå här ansikte mot ansikte med mig och prata om att
ni aldrig ha misshandlat eller bedragit arbetarna —
bah!»

Denna gång hördes ingen kör av protester. Men
Garfield utbrast till självförsvar:

»Vi ha inte gjort någonting som vi inte ha varit
tvungna till, om vi ville segra.»

»Jag säger ingenting om detta», svarade Bertie. »Vad
jag klagar på är att ni skriker nu, då ni måste smaka
på er egen medicin. Hur många strejker ha ni inte
kuvat genom att svälta arbetarna till undergivenhet?
Och nu ha arbetarna gjort upp en plan att svälta er
till undergivenhet. De vilja ha sina fackföreningar i
fred, och om de kunna få det genom att svälta er, så
få ni svälta.»

»Jag antar, att också ni genom forna tiders förvärv
har dragit nytta av just de misshandlingar av arbetets
män ni nu har anfört», framkastade Brentwood, en av
våra illfundigaste och mest förslagna jurister. »Den
som tar emot tjuvgods är lika dålig som själva tjuven»,
tillade han hånfullt. »Ni deltog inte personligen i
misshandlingen, men ni har tagit er andel av vinsten.»

»Det där hör alls inte till vad det nu är fråga om,
Brentwood», sade Bertie med släpig ton. »Ni misstar
er lika mycket ni som Hanover, när ni ger er in på
moralens område. Jag har inte sagt att någonting är
rätt eller orätt. Jag tycker att alltsammans är ruttet,
och det enda som retar mig är att ni jämra er nu när
ni ligger under och arbetarna i sin tur misshandla er.
Naturligtvis har jag haft nytta av de begångna
misshandlingarna, och tack vare er, mina herrar, har jag
inte behövt smutsa mina egna händer med det ruskiga
arbetet. Det ha ni gjort i mitt ställe, inte därför att
jag är bättre än ni, utan därför att min gode far och
hans bröder ha efterlämnat en massa pengar åt mig att
betala er med för detta smutsiga hantverk.»

»Om det är er mening att insinuera . . .» började
Brentwood med hetta.

»Akta er — ni vill väl inte ha allting i uppror»,
avbröt Bertie övermodigt. »Det tjänar till ingenting att
uppträda som hycklare i den här tjuvhålan. Det stora
och upphöjda kan passa för tidningar, ynglingaklubbar
och söndagsskolor — där hör det till spelet. Men låt
oss för himlens skull låta bli att spela den rollen inför
varandra. Ni vet, och ni vet också att jag vet vilket
jobberi som bedrevs under byggnadsarbetarnas strejk
förra hösten — vem som bar upp pengarna, vem som
utförde arbetet och vem som drog vinsten av det hela.»
Här blev Brentwood mörkröd i ansiktet. »Men vi ä’
alla lika goda kålsupare, och det bästa vi kan göra är
att lämna moralen åsido under våra debatter. Jag
upprepar vad jag sagt förut — fortsätt spelet, håll ut till
sista möjlighet, men skrik för all del inte när det gäller
eget skinn.»

När jag avlägsnade mig från dem, hade Bertie
slagit in på en ny kurs och plågade sin omgivning med
den hotande situationen. Han påpekade den brist på
förnödenheter som redan hade gjort sig kännbar och
frågade, vad de ämnade ta sig till. En stund senare
träffade jag honom i kapprummet, vi ämnade båda gå
vår väg och jag bjöd honom att åka i min bil.

»Det är ett storartat drag, den här generalstrejken»,
sade han, medan vi färdades fram genom de till
trängsel folkfyllda, men det oaktat fullkomligt lugna
gatorna. »Det är ett slag som kommer att kännas.
Arbetarna ha överrumplat oss och träffat vår ömtåligaste punkt,
magen. Jag tänker ge mig av från San Fransisco. Lyd
mitt råd och gör detsamma, Corf! Bäst att styra kurs
utåt landsbygden — vart som helst. Där måste
utsikterna vara bättre. Samla ihop en massa förråd och slå
er ned i ett tält eller en koja någonstans. Snart
kommer det inte att finnas annat än svält här i staden för
sådana som oss.»

Hur rätt Bertie Messener hade i sin förutsägelse
kunde jag aldrig tänka mig. Jag ansåg honom vara en
skränfock. Vad mig beträffar var jag nöjd med att
stanna kvar och bevittna skämtets utveckling. Sedan
jag hade lämnat av Messener for jag icke direkt hem,
utan fortsatte jakten efter föda. Till min överraskning
fick jag höra att de små butikerna där jag hade gjort
mina inköp på morgonen hade sålt slut på allt. Jag
utsträckte nu min forskningsfärd till Potrero och hade
den goda turen att komma över en låda ljus till, två
påsar vetemjöl, tio skålpund grahamsmjöl — vilket ju
kunde duga åt tjänarna — en låda konserverat oxkött
och två lådor konserverade tomater. Det såg ut som om
det åtminstone skulle bli en tillfällig brist på
matvaror, och jag lyckönskade mig till det präktiga förråd
jag hade anskaffat.

Följande morgon fick jag mitt kaffe på sängen som
vanligt, och jag saknade tidningen i högre grad än
grädden. Det var denna brist på kännedom om vad
som försiggick ute i världen som jag kände svårast.
Nere på klubben hade man mycket litet att förtälja.
Rider hade kommit över från Oakland i sin barkass och
Halstead hade rest till San José och tillbaka igen i sin
bil. De berättade att på bägge dessa håll rådde samma
tillstånd som i San Fransisco. Allting var hämmat
genom strejken. Alla de små butikernas förråd hade
länsats av överklassen. Och fullkomlig ordning rådde.
Men vad tilldrog sig väl i övriga delar av landet? I
Chicago? I Newyork? I Washington? Antagligen
precis detsamma som hos oss, tänkte vi — men att vi icke
visste det med säkerhet var irriterande.

General Folsom hade emellertid någonting nytt att
berätta. Man hade gjort ett försök att placera
armételegrafer på telegrafstationerna, men trådarna hade
blivit avskurna åt alla håll. Detta var den enda
olagliga handling som de strejkande hittills hade begått,
och att den var avtalad mellan dem var han fullt
övertygad om. Han hade genom trådlös telegrafi satt sig i
förbindelse med arméposteringen i Benicia, och
linjerna bevakades genast hela vägen till Sacramento. En
enda gång hade man också för något ögonblick
lyckats komma fram till Sacramento, men så hade
trådarna åter blivit avskurna. General Folsom antog att
dylika försök att öppna förbindelser hade gjorts
överallt av myndigheterna, men han aktade sig för att säga
huruvida han trodde att försöket skulle lyckas eller ej.
Vad som bekymrade honom var trådarnas avskärning
— han kunde icke tro annat än att detta var ett viktigt
led av en djupgående arbetarekonspiration. Han var
också ledsen över att styrelsen icke för längesedan hade
gjort allvar av det föreslagna inrättandet av en kedja
trådlösa stationer.

Dagarna kommo och gingo och en tid framåt voro de
ganska långtråkiga. Ingenting hände. Spänningen
hade slappats. Gatorna voro icke längre så fulla med
folk. Arbetsklassen brydde sig icke längre om att
komma uppåt staden för att se hur vi togo strejken.
Och man såg icke till så många automobiler. Alla
reparationsverkstäder och garager voro stängda och när
en bil blev skadad kunde den ej användas vidare. På
min gick kopplingen sönder och jag kunde omöjligt
få den lagad, varken för goda ord eller pengar. Jag
måste gå till fots, jag som andra. San Francisco låg
som dött och vi visste ingenting om vad som tilldrog
sig i den övriga delen av landet. Men just på grund av
att vi ingenting visste om detta kunde vi dra den
slutsatsen att den övriga delen av landet låg lika död som
San Francisco. Tid efter annan var staden fullsatt med
plakat — proklamationer från arbetarförbundet.
Dessa plakat hade blivit tryckta månader förut och
utgjorde bevis för hur genomgående I. L. W. hade förberett
sig för strejken. Varenda detalj hade blivit utarbetad
långt före strejkens utbrott. Ännu hade inga
våldsgärningar förekommit, med undantag av att några
trådskärare skjutits av soldaterna, men fattigkvarterens
invånare svälte och började bli olycksbådande oroliga.

Affärsmännen, millionärerna och bildningens
representanter höllo sammankomster, och resolutioner
uppsattes, men det fanns ingen möjlighet att bringa dessa till
allmänhetens kännedom. De kunde icke ens få dem
tryckta. Ett resultat av sammankomsterna blev
emellertid att general Folsom övertalades att lägga
militäriskt beslag på alla grosshandelsaffärer och på alla
mjöl-, gryn- och matvarumagasin. Det var hög tid att
detta blev gjort, ty bristen på födoämnen började bli
kännbar i de rikas hem, och det blev nödvändigt att
anordna utdelning av matvaror. Jag visste att mina
tjänare började se misslynta ut — och det var förvånande
vilka hål de gjorde i mina förråd. Efteråt upptäckte
jag att de alla hade stulit från mig, och att var och en
hade gömt undan en god del proviant för egen räkning.

Men med utportioneringen kom det nya bekymmer.
Det fanns ej mer än så och så mycket födoämnen i
reserv i San Francisco, och i bästa fall kunde de inte
räcka länge. Arbetarförbundet hade sin särskilda
tillförsel, det visste vi, men hela arbetsklassen infann sig
det oaktat vid utdelningen. Följden blev att de av
general Folsom beslagtagna förråden smälte ihop med
farlig snabbhet. Hur skulle soldaterna kunna skilja
mellan en luggsliten medelålders man, en medlem av I.
L. W. eller en invånare från fattigkvarteren? De som
tillhörde den första eller den sista kategorien skulle ha
föda, men soldaterna kände icke alla stadens
medlemmar av I. L. W. och ännu mindre deras hustrur, söner
och döttrar. Arbetsgivarna togos till hjälp och en del
kända fackföreningsmedlemmar blevo avvisade, men
detta betydde icke mycket. Vad som gjorde saken än
värre var att regeringens bogserbåtar, som forslat
livsmedel från arméns depåer på Mare Island till Angel
Island, snart gjorde den upptäckten att där icke fanns
mera att forsla. Soldaterna måste nu erhålla sina
rationer från de konfiskerade förråden, och till dem
utdelades allting först.

Början till slutet var i sikte. Våld började
framträda. Lag och ordning begynte försummas, och jag
måste tillstå att det skedde först bland fattigkvarterens
befolkning och bland de högre klasserna.
Arbetarorganisationen lät ingenting komma sig till last i delta
avseende. Och den kunde ju också mycket väl hålla sig
till ordning — den hade tillräckligt att äta. Jag
kommer ihåg en eftermiddag på klubben, då jag fann
Halstead och Brentwood viskande med varandra i ett hörn.
De togo mig med i spekulationen. Brentwoods
automobil var ännu i full ordning och de ämnade sig nedåt
landsbygden att stjäla kreatur. Halstead hade en lång
slaktarkniv och en köttyxa. Vi begåvo oss utom
stadens utkanter. Här och där gingo kor på bete, men de
vaktades alltid av sina ägare. Vi fortsatte vår
spaningsfärd utmed stadsområdet åt öster, och på
höjderna nära Hunter’s Point träffade vi på en ko som
vaktades av en liten flicka. En kalv följde efter kon. Vi
slösade icke bort någon tid på preliminärer. Den lilla
flickan sprang skrikande sin väg medan vi slaktade kon.
Jag utelämnar detaljerna, ty de voro ingalunda
behagliga — vi voro ovana vid dylikt arbete och vi utförde
det som klåpare.

Men mitt under det att vi arbetade med den
raskhet som fruktan förlänar, hörde vi höga rop och sågo
en hop karlar komma springande emot oss. Vi
lämnade vårt rov i sticket och togo till fötterna. Till vår
förvåning blevo vi icke förföljda. Då vi sågo oss om,
upptäckte vi att de nykomna skyndsamt skuro upp kon.
De hade varit ute i samma ärende som vi. Men nu
beräknade vi att rovet kunde räcka till åt oss alla och
rusade genast tillbaka. Vad som följde trotsar all
beskrivning. Vi slogos och sletos om köttstyckena som
vildar. Jag kommer ihåg att Brentwood visade sig som
ett rikligt vilddjur — han fräste och gläfste och hotade
att mord inte skulle vara långt borta, om vi inte finge
vår andel i bytet.

Och vi höllo just på att få den, då vi överraskades av
ett nytt våldsamt avbrott. Denna gång var det I. L.
W:s fruktade ordningsmän som störde oss. Den lilla
flickan hade hämtat dem. Det var ungefär ett tjogtal
män väpnade med piskor och knölpåkar. Och flickan
hoppade upp och ned i förargelse, och tårarna
strömmade utför hennes kinder medan hon skrek:

»Ge dom bara! Klå dom! Den där fulingen med
glasögonen — det va’ han som gjorde’t! Slå’n på
käften! Ge honom grundligt!»

»Fulingen med glasögonen» var jag, och nog fick jag
också åtskilliga »slag på käften», men jag hade nog
sinnesnärvaro att stoppa glasögonen i fickan först.
Säkert är att vi fingo ordentligt med smörj innan vi
skingrades åt olika håll. Brentwood, Halstead och jag
satte i väg bortåt automobilen. Brentwoods näsa
blödde, och tvärs över ena kinden hade Halstead ett
eldrött märke efter ett piskrapp.

Och se — när det var slut med förföljelsen och vi
hade hunnit fram till bilen, stod den förskrämda
kalven gömd bakom den. Brentwood vinkade åt oss att
vara försiktiga och smög sig på honom som en varg
eller en tiger. Kniven och köttyxan hade lämnats kvar
under slagsmålet, men Brentwood hade ju alltid sina
händer, och han rullade flera gånger runt med den
stackars lilla kalven innan han lyckades strypa den.
Vi slängde upp kadavret i bilen, höljde över det med
en filt, och styrde kurs hemåt. Men våra olyckor
hade endast begynt ännu. En hjulring sprang för oss.
Det fanns ingen möjlighet att laga den och det började
bli skumt. Vi lämnade bilen åt sitt öde, och
Brentwood stapplade pustande i spetsen för oss med kalven,
insvept i filten, slängd över axlarna. Vi måste tura
om att bära kalven, och det var nära att ta livet av
oss. Så upptäckte vi att vi hade gått vilse. Och efter
flera timmars mödosam vandring, råkade vi ut för en
flock kringstrykare. De tillhörde icke I. L. W. och jag
antar att de voro lika hungriga som vi. I alla
händelser togo de kalven och trakterade oss i stället med
smörj. Brentwood svor om en galning hela den
återstående vägen hem, och han såg icke heller bättre ut än
en sådan med sina sönderslitna kläder, sin uppsvällda
näsa och sina nästan igenmurade ögon.

Efter detta förekom det inga kreatursstölder vidare.
General Folsom skickade ut sitt krigsfolk för att
konfiskera alla kor, och hans krigsfolk åt upp det mesta
köttet med tillhjälp av milisen. Man kan icke klandra
general Folsom för det. Det var hans skyldighet att
upprätthålla lag och ordning, och detta gjorde han
genom att använda soldaterna, varför han naturligtvis var
tvungen att först och främst ge dem vad de behövde för
att kunna leva.

Vid denna tid var det som den stora paniken
inträffade. De förmögna klasserna begåvo sig skyndsamt på
flykt från staden och de fattigaste smittades av
exemplet och rusade i vild förskräckelse utåt landsbygden.
General Folsom var helt belåten. Det ansågs att minst
200,000 människor hade övergivit San Francisco och
därigenom blev problemet om de återståendes underhåll
ansenligt förenklat. Jag kommer mycket väl ihåg den
där dagen. På morgonen hade jag ätit en brödkant.
Halva eftermiddagen hade jag stått i kö och väntat på
min andel av utportioneringen, och sedan det blivit
mörkt kom jag hem trött och olustig, medförande ett
fjärdedels skålpund ris och en bit fläsk. Brown mötte
mig vid ingången. Hans ansikte hade djupa fåror och
han såg mycket uppskrämd ut. Allt det övriga
tjänstfolket hade flytt, berättade han. Han var ensam kvar.
Jag blev rörd av hans trofasthet, och när jag hörde
att han icke hade ätit någonting på hela dagen, delade
jag min föda med honom. Vi kokade hälften av
risgrynen och halva fläskbiten, delade anrättningen i två
lika stora delar och gömde det övriga till morgondagen.
Jag gick hungrig till sängs och kastade mig oroligt av
och an i sängen hela natten. På morgonen fann jag
att Brown nu också hade övergivit mig och — vad
värre var — han hade stulit det som fanns kvar av
risgrynen och fläsket.

Den handfull män som möttes på klubben denna
förmiddag hade en dyster uppsyn. Där fanns ingen
servering alls. Den siste av tjänarna var försvunnen. Jag
lade också märke till att allt silver var borta, och jag
fick veta vart det hade tagit vägen. Tjänarna hade
icke tagit det, som jag förmodar av det skälet att
klubbmedlemmarna kommit dem i förväg. Deras sätt att
realisera det var helt enkelt. Söder om Market Street,
där I. L. W. hade sina bostäder, lämnade husmödrarna
präktiga måltider i utbyte mot silvret. Jag gick
tillbaka hem. Ja — mitt silver var också försvunnet —
allt utom en massiv bägare. Jag svepte in den och bar
den dit bort, söder om Market Street.

Jag kände mig bättre sedan jag ätit och vände om
till klubben för att få höra om man visste någonting
nytt om situationen. Hanover, Collins och Dakon
skulle just gå sin väg då jag kom. Det fanns ingen kvar
därinne, berättade de, och de frågade om jag ville göra
dem sällskap. De tänkte bege sig från staden, sade de,
på Dakons hästar, och det fanns även en häst åt mig.
Dakon hade nämligen fyra präktiga vagnshästar som han
ville rädda, och general Folsom hade givit en vink om
att nästa förmiddag skulle alla hästar som funnos i
staden konfiskeras till föda. Där fanns icke många kvar,
emedan tiotusental hade släppts lösa utåt landsbygden
redan de första dagarna då hö och havre började tryta.
Jag kommer särskilt i håg att Brindall, som hade en
stor transportaffär, då hade släppt trehundra
draghästar lösa. Beräknar man dessa djurs värde i medeltal
till femhundra dollars, så representerade de en summa
av 150,000. Först hade han hoppats att kunna få
tillbaka de flesta av hästarna efter strejkens slut, men det
slutade så att han aldrig fick igen en enda.
Allesammans blevo dödade och uppätna av flyktingarna från
San Francisco. Och vad det beträffar, så hade man
redan begynt slakta arméns mulor och hästar till
människoföda.

Lyckligt nog för Dakon hade han haft ett rikligt
förråd av hö och havre förvarat i sin stallbyggnad. Vi
lyckades få tag i fyra sadlar och funno hästarna livliga
och i god kondition, men egentligen ovana att bära
ryttare. Jag kom ihåg hur det såg ut i San Francisco då
vi färdades genom gatorna efter jordbävningen, men
det nuvarande San Francisco var oändligt bedrövligare.
Det var ingen naturrevolution som hade förorsakat
detta, utan det var det tyranni som utövades av
arbetarföreningarna. Vi redo förbi Union square och genom de
distrikt där teatrar, hotell och stora affärshus voro
belägna. Gatorna lågo öde. Här och där stod en
automobil som lämnats där den hade gått sönder eller där
benzinen tagit slut. Intet tecken till liv syntes förutom en
och annan passerande poliskonstapel och soldaterna
som stodo på vakt vid banker och offentliga
byggnader. En gång råkade vi på en medlem av I. L. W.,
som klistrade upp deras senaste proklamation. Och vi
stannade för att läsa den.

»Vi ha iakttagit fullkomlig ordning under vår strejk»,
lydde plakatet, »och vi skola upprätthålla samma
ordning ända till slutet. Detta slut kommer då våra krav
blivit tillfredsställda, och det skola de bli då vi genom
svält ha tvingat våra arbetsgivare till underkastelse, så
som vi under det förflutna ofta ha genom svält tvingats
till underkastelse.»

»Alldeles vad Messener sagt», förklarade Collins.
»Och jag för min del är färdig att ge mig när som helst,
om de bara ville unna mig tillfälle till det. Jag har
inte ätit ett ordentligt mål på en hel evighet! Undrar
just hur hästkött kan smaka?»

Efter en stund stannade vi för att läsa ett annat
plakat.

»När vi antaga att våra arbetsgivare äro villiga att
ge sig, komma telegraflinjerna åter att öppnas och
sättas i förbindelse med Förenta staternas
arbetsgivarassociation. Men inga andra meddelanden än sådana som
röra fredsbestämmelser bli expedierade.»

Vi fortsatte över Market Street och färdades sedan
genom arbetarklassens distrikt. Här voro gatorna
ingalunda öde. Där stodo medlemmar av I. L. W. i
grupper ute på gatan eller lutade över gårdsgrindarna.
Glada, välfödda barn lekte överallt och fylliga husmödrar
sutto och pratade på yttertrapporna. Alla betraktade
oss med road uppsyn. Småbarn sprungo efter oss
skrikande: »Hej, hej — ä’ ni inte hungriga nu?» Och en
kvinna som satt med dibarn vid bröstet ropade till
Dakon: »Hör på, Tjockis — av mej kan ni få ett gott
mål för skridskorna ni har där — fårstek och potatis,
vinbärsgelé, vitt bröd, konserverat smör och ett par
koppar kaffe.»

»Har ni märkt de senaste dagarna», sade Hanover
och vände sig till mig, »att man inte har sett en enda
hund ströva omkring på gatorna?»

Jag hade lagt märke till det, men icke reflekterat
vidare över det förut. Det var verkligen hög tid att
komma ifrån den olyckliga staden. Slutligen lyckades vi
komma ut på San Bruno Road och fortsatte sedan
söderut. Jag ägde ett lantställe i närheten av Menlo, och
det var dit vi ämnade oss. Men snart gjorde vi den
upptäckten, att landsbygden var värre däran och vida
farligare än staden. I San Francisco upprätthölls
ordningen av soldater och av I. L. W., men på
landsbygden rådde fullständig anarki. Tvåhundratusen
människor hade flytt från San Francisco, och vi sågo otaliga
bevis på att de hade farit fram likt en här av
gräshoppor. De hade sopat totalt rent efter sig. Och de hade
övat våld och dråp där de gått fram. Här och där
lågo lik vid vägkanterna och man såg svartnade ruiner
efter lantliga bostäder. Gärdesgårdarna voro nedbrutna
och den växande grödan var nedtrampad av otaliga
fötter. Alla grönsaksland hade blivit skövlade av
utsvultna horder. Alla höns och kreatur hade fått sätta till
livet. Och på samma sätt såg det ut i närheten av alla
vägar som ledde ut från San Francisco. Längre bort
från vägarna hade lantmän försvarat vad de ägde med
bössor och revolvrar och gjorde det fortfarande. De
varnade oss för att komma dem nära och vägrade att
inlåta sig i underhandlingar med oss. All förstörelse
och alla våldsdåd hade begåtts av fattigkvarterens
befolkning och av överklassen. Medlemmarna av I. L.
W. hade allt vad de behövde till livets nödtorft, och de
stannade helt lugnt kvar i sina hem i städerna.

Det dröjde icke länge förrän vi fingo ett påtagligt
bevis på hur förtvivlad situationen var. Till höger om
oss hörde vi skrik och gevärsskott. Kulor kommo
vinande i farlig närhet. Så hördes ett knastrande bland
småskogen och en präktig, svart häst bröt fram tvärs
över vägen framför oss och försvann. Vi hunno nätt
och jämnt lägga märke till att han blödde och
haltade. Tre soldater följde efter honom och jakten gick
vidare bland träden till vänster om oss. Vi hörde
soldaternas rop till varandra. En fjärde soldat kom nu
linkande ut på vägen från högra sidan, satte sig på en
stor sten och torkade svetten ur ansiktet.

»De höra till milisen», viskade Dakon. »Måste ha
deserterat.»

Karlen grinade belåtet när han fick se oss och bad
om en tändsticka. Till svar på Dakons fråga efter
lösen svarade han, att milistrupperna hade deserterat.
»Fick ingen mat», förklarade han. »Alltsammans går
åt till de reguliära.» Han berättade också att alla
militära fångar hade blivit frigivna från Alcatraz Island
därför att man icke kunde föda dem längre.

Aldrig skall jag glömma den syn som sedan
uppenbarade sig för oss. Vi råkade på den helt plötsligt vid
en krökning av vägen. Trädgrenarna bildade en
valvbåge över våra huvud. Solskenet silade fram mellan
löven, fjärilar fladdrade omkring och utifrån fälten
hördes lärkornas sång. Bilen svängde kring kröken —
där stod en stor automobil avsedd för långturer.
Omkring den och inuti den lågo åtskilliga döda. Synen
berättade tillräckligt tydligt sin egen historia. De
åkande hade varit stadda på flykt från staden och blivit
överfallna av ett band kringstrykare från
fattigkvarteren. Det måste ha skett under det senast förflutna
dygnet. Kringströdda, nyligen uppslagna konservlådor som
innehållit kött eller frukt utgjorde förklaring på varför
de resande blivit överfallna. Dakon såg på de döda.

»Jag kunde just tro det», sade han. »Jag kände
genast igen vagnen. Det är Perritons — hela familjen.
Härefter få vi vara på vår vakt.»

»Men vi ha inga livsmedel som kunde locka till
överfall», invände jag.

Dakon pekade på hästen som jag red, och jag förstod
honom.

Tidigt på förmiddagen hade Dakons häst tappat en
sko. Djurets ömtåliga hov hade farit illa och vid
middagstiden började hästen halta. Dakon ville inte rida
den längre och ville inte heller lämna den efter sig.
På hans enträgna uppmaning fortsatte vi utan honom.
Han ämnade gå och leda hästen och hinna upp oss var
han kunde. Vi sågo honom aldrig mer och fingo aldrig
veta vad som blev hans öde.

Ungefär klockan ett kommo vi till staden Menlo eller
rättare till den plats där Menlo hade legat, ty nu fanns
där ingenting annat än ruiner. Döda kroppar såg man
överallt. Såväl affärskvarteret som en del av husen vid
de bättre gatorna voro härjade av eld. Här och där
hade ett och annat bostadshus undgått förstörelsen, men
det var ingen möjlighet att komma dem nära. Då vi
nalkades, sköt man på oss. Vi träffade på en kvinna
som petade med en spetsig påk i de rykande ruinerna
efter sin hydda. Hon berättade att det första angreppet
hade gällt hennes matförråd, och då hon skildrade det,
kunde vi mycket väl föreställa oss hur den rasande,
tjutande och utsvultna mobben störtade sig över en
handfull stadsbor. Tiggare och millionärer hade kämpat
sida vid sida om föda och slagits med varandra sedan
de väl hade fått den. Vi hörde att staden Palo Alto och
Stanfords universitet hade blivit plundrade på samma
sätt. Framför oss låg en skövlad ödemark och vi
ansågo det klokt att styra kurs till mitt lantställe. Det
låg tre mil åt väster, inne bland de första kullarnas
våglinjer.

Men medan vi färdades framåt upptäckte vi, att
förödelsen icke hade inskränkt sig till trakterna omkring
de stora farvägarna. De flyendes förtrupper hade
hållit sig till dessa vägar och plundrat småstäderna, men
de skaror som följde efter hade spritt sig och sopat över
hela landsbygden likt en kolossal kvast. Mitt
boningshus var uppfört av beton, murbruk och tegel och hade
därigenom undgått att bli bränt, men dess inre var
fullständigt utplundrat. Trädgårdsmästarens lik funno vi
i väderkvarnen, omgivet av en hel mängd tömda
patronhylsor. Han hade tydligen kämpat en hård strid. Men
icke ett spår kunde vi upptäcka efter de bägge
italienska trädgårdsarbetarna, lika litet som efter
hushållerskan och hennes man. Där fanns icke ett levande liv.
Kalvar, föl, den präktiga hönsgården och raskreaturen
— allt var borta. I köket och eldstäderna där pöbeln
hade stekt och kokat såg det hemskt ut, och spår efter
en mängd lägereldar strax utanför buro vittne om att
massor av folk hade ätit och tillbragt natten på
platsen. Och vad de icke ätit upp hade de tagit med sig.
Där fanns icke ett grand åt oss.

Kvällen förgick under fåfäng väntan på Dakon, och
på morgonen körde vi med våra revolvrars hjälp bort
ett halvt dussin marodörer. Sedan slaktade vi en av
Dakons hästar och gömde för framtida behov det vi
icke genast åto upp. På eftermiddagen gick Collins ut
för att se sig om, men kom icke tillbaka. Detta var
sista droppen för Hanover. Han ville nödvändigt ge
sig av därifrån på fläcken, och det var med stor
svårighet jag kunde övertala honom att vänta tills det blev
dager igen. Vad mig beträffade var jag övertygad om
att generalstrejken snart skulle ta slut, och jag beslöt
att återvända till San Francisco. Vi skildes således åt
på morgonen. Hanover red söderut med femtio
skålpund hästkött fastsurrat vid sadelknappen, och jag
styrde kurs åt norr lastad på samma sätt. Lille Hanover
slog sig mycket riktigt fram, och jag vet att han i hela
sitt liv skall envisas att tråka ut varenda människa med
att berätta de äventyr han upplevde på vägen.

Jag hade kommit så långt på återvägen som till
Belmont, då jag blev berövad vad jag hade kvar av
hästköttet av tre män tillhörande milisen. Det hade icke
inträffat någon förändring i situationen, sade de, utom
att den blev allt värre. I. L. W. hade rikligt med
livsmedel undangömda och kunde hålla ut i månader. Jag
fortsatte och kom till Baden, men där togs hästen ifrån
mig av en hop karlar. Två av dem voro polismän från
San Francisco och de övriga tillhörde reguliära armén.
Detta var olycksbådande. Situationen måste helt visst
vara ytterligt svår eftersom till och med de reguliära
börjat desertera. När jag begav mig därifrån till fots,
hade de redan gjort upp eld, och den siste av Dakons
hästar låg slaktad på marken.

Så råkade jag skada min ena fot och förmådde icke
gå längre än till Södra San Francisco. Den natten låg
jag i ett uthus. Jag skälvde av köld på samma gång
som jag var brännhet av feber. Två dagar låg jag där,
för sjuk att kunna röra mig, och tredje dagen stapplade
jag matt och yr i huvudet, stödd på en improviserad
krycka, fram emot San Francisco. Jag var mycket svag,
ty tre dagar hade gått sedan jag smakat någon föda.
Den dagens vandring står för mitt minne som en
plågsam mardröm. Som i en dimma såg jag hundratals
soldater tåga framåt i motsatt riktning, ävenså en hel
mängd poliser med deras familjer, samlade i stora
grupper till ömsesidigt beskydd.

När jag kom in i staden, påminde jag mig
arbetarhemmet där jag hade köpt mat för min silverbägare, och
hungern drev mig åt det håll där det huset låg. Det
började skymma då jag kom dit. Jag gick runt om
hörnet och kravlade mig uppför trappan till
köksingången, men där föll jag omkull. Jag lyckades sträcka
ut kryckan och knacka på dörren med den. Sedan
måste jag ha förlorat medvetandet, ty då jag blev redig
igen befann jag mig inne i köket, mitt ansikte var
alldeles vått av vatten och någon hällde i mig whisky, så
att jag tyckte jag höll på att kvävas. Jag spottade och
stretade emot och försökte tala och började med att
säga någonting om att jag inte hade några flera
silverbägare, men att jag skulle göra upp med dem efteråt,
om de ville ge mig något att äta. Husmodern avbröt
mig.

»Å — men vet ni det då inte, stackars man!» utbrast
hon. »Har ni inte hört det? Strejken har blivit avlyst
i eftermiddag. Naturligtvis vill vi ge er mat.»

Hon började ivrigt syssla i sitt kök, slog upp en
konservlåda med frukostskinka och beredde sig att steka
av dess innehåll.

»Ack, var så snäll och låt mig få litet som det är»,
bad jag. Och jag åt det råa fläsket på en brödskiva,
medan mannen i huset berättade för mig att I. L. W.
hade fått sina krav uppfyllda. Telegraflinjerna hade
öppnats tidigt på eftermiddagen och arbetsgivarnas
förbund hade givit med sig utefter hela linjen. Ingen
enda arbetsgivare hade funnits kvar i San Francisco, men
general Folsom hade fört deras talan. Bantåg och
ångare skulle börja gå på morgonen och allt skulle komma
i sin ordning så fort som möjligt.

Och så var det generalstrejken slutade. Jag vill
aldrig vara med om någon mer. Det är värre än krig.
En generalstrejk är någonting grymt och omoraliskt,
och människohjärnan borde vara i stånd att kunna
hålla den industriella verksamheten i gång på ett mera
rationellt sätt. Harrison är fortfarande min chaufför.
Det ingick i I. L. W:s villkor att alla dess medlemmar
skulle få tillbaka sina forna anställningar. Brown kom
aldrig igen, men de övriga tjänarna ha gjort det. Jag
hade inte hjärta att avskeda dem — stackars
människor, de voro nog hårt ansatta av hunger när de rymde
med mina livsmedel och mitt silver. Och nu kan jag
inte avskeda dem. De ha allesamman blivit indragna
i I. L. W. Arbetsorganisationens tyranni går verkligen
utöver allt vad mänsklig förmåga att uthärda kan stå
ut med. Någonting måste göras.



OCEANPLÖJAREN.

»Det där måste vara doktorsbåten», sade kapten Mac
Elrath.

Lotsen grymtade smått och kaptenen tog med sin
kikare en titt över båten bortåt stranden och bortom
den till Kingston, varefter han långsamt riktade
kikaren åt inloppet till Howth Head på norra sidan.

»Tidvattnet ä’ all right och vi ska’ ha er i docka
inom tre timmar», förklarade lotsen självmedvetet och
försökte se glad ut. »I Ring’s End Basin, eller hur?»

Denna gång var det kaptenen som grymtade.

»Otäckt väder därinne i Dublin.»

Kaptenen grymtade på nytt. Han var trött efter den
stormiga natten på Irländska kanalen, varunder han
oavbrutet hade tillbragt timme efter timme på
kommandobryggan. Och han var trött efter hela den långa
resan — två år och fyra månader mellan avgång från
hemlandshamn och återkomst till densamma, enligt
hans loggbok åttahundrafemtio dagar.

»Ordentligt vinterväder», svarade han efter en stund.
»Går knappt att urskilja sta’n. Kommer att regna
duktigt hela da’n.»

Kapten Mac Elrath var en kortväxt man, han räckte
alldeles lagom upp för att kunna titta över
smertingskyddet på kommandobryggan. Lotsen och tredje man
voro betydligt längre än han, och så var även mannen
vid ratten, en välfödd tysk, som deserterat från ett
krigsfartyg och tagit hyra i Rangoon. Men de tum som
fattades i kapten Mac Elraths längd förringade icke hans
duglighet. Åtminstone var detta bolagets uträkning,
och han själv skulle ha kunnat räkna på samma sätt,
om han haft tillfälle att genomse de omsorgsfullt förda
detaljerade anteckningar om hans verksamhet, som
hamnat i bolagets arkiv. Men bolaget hade aldrig med
en vink låtit honom förstå att det hyste tillit till
honom. Det var icke bolagets sätt; ty bolaget handlade
efter den principen att man aldrig skulle ge ett biträde
orsak att tro sig vara oumbärligt eller ens synnerligen
nyttigt — och i följd därav hade man aldrig långt
efter klander, men däremot gavs aldrig beröm. Och vad
var för resten kapten Mac Elrath annat än en av
bolagets skeppare — en bland de mer än åttio skeppare
som förde bolagets mer än åttio lastbåtar, vilka
korsade oceanens större och mindre stråkvägar.

Nere på däcket kommo ett par kinesiska eldare
bärande sin frukost och trampande på de rostiga
järnplåtarna, som täljde sin egen historia om tung lastning
och överspolande vatten. En av besättningen höll på
att ta ned livlinan som sträckte sig från skansen förbi
skeppsluckorna och vindspelen fram till lejdaren vid
kommandobryggans däck.

»Svår resa?» framkastade lotsen.

»Joo, stygg nog emellanåt, men det värsta va’ att
vi förlora’ tid. Hatar ingenting så mycke’ som att
förlora tid.»

Med dessa ord vände kapten Mac Elrath sig om och
kastade en blick akterut på sitt fartyg, både uppåt och
nedåt. Och när lotsen följde den blicken, såg han
med detsamma en stum, men övertygande förklaring
på orsaken till tidsförlusten. Den nedtill läderfärgade
skorstenen var vit av salt och visselpipan glittrade som
kristalliserad i det ryckvis framträngande solskenet,
som för ögonblicket bröt sig igenom rämnan i ett moln.
Livräddningsbåten i babord var borta och dess
förvridna dävertar vittnade om vilken väldig stöt som
där måste ha träffat gamla Tryapsic. Styrbords
dävertar voro likaledes tomma. Vrakspillror efter den
dithörande livräddningsbåten lågo på däcket bredvid
det krossade skylightet till maskinrummet, som var
övertäckt med en presenning. Nedanför, åt styrbord
till, såg lotsen den bräckta dörren till messrummet,
grovt och klumpigt tillyxad för att kunna stå emot
de tunga slagen från väldiga sjöar. Vid sidan om
den hängde på skorstenens gajar det stora
kvadratformiga nätverket av rep, som ej hade lyckats bryta
styrkan av sjöarnas slag och nu togs ned av
högbåtsmannen och en av besättningen.

»Två gånger förut har jag talat med båtens ägare
om den där dörrn», sade kapten Mac Elrath. »Men
de ha sagt att den dugde. Det va’ väldiga sjöar den här
gången. Otroligt stora. Och den väldigaste bräckte
dörren där. Den rent av slet bort’en och kasta’n på
bordet i messrummet. Förstörde också skylightet. Det
va’ lite tråkigt.»

»Det måste ha varit en väldig en», sade lotsen med
tydligt intresse.

»Va’ nog det. Gick livligt till ombord en stund.
Blev styrmans död. Han va’ på bryggan hos mej och
fick befallning att se till kilarna på skeppsluckan
numro ett. Vi tog in bra med vatten, och jag va’ inte
säker på den luckan. Tyckte inte om utseendet på den
och fundera’ just på att dreja bi tills det blev måron,
när den där vågen kom drivande akter om bryggan.
Det va’ en väldiger en. Vi fick med av’et uppe på
bryggan. Först sakna’ jag inte styrman därför att vi
hade göra med att få undan bråte och ta reda på dörrn
där och lägga presenning över skylightet. Men han
syntes inte till nånstans. Rorgängarn sa’ att han sett
honom på väg utför lejdarn nyss innan sjön drev till
oss. Vi titta’ efter i fören, vi titta’ efter i hans hytt,
vi titta’ efter i maskinrummet och vi sökte i aktern på
nedre däcket — och där låg han på ömse sidor om
ångröret till aktervinscharna.»

Lotsen svor till av häpnad och förskräckelse.

»Tja», fortsatte skepparen i trött ton, »han låg där
på ömse sidor om röret. För han va’ klyvd i två
delar, precis som en sill. Sjön måste ha gripit honom
uppe på övre däcket, fört honom vidare och slängt
honom huvudstupa mot ångröret därnere. Det skar
igenom honom som om han varit en smörklump — skar
itu honom mitt emellan ögonen och sedan vidare, så
att ena benet och armen satt fast vid ena halvan och
andra benet och armen vid den andra. Det va’
riktigt hemskt att skåda. Vi passa’ ihop styckena och
rulla’ in honom i en presenning innan vi sänkte
honom.»

Lotsen lät höra en ny svordom.

»Å, det va’ just ingenting att gnälla för»,
försäkrade kaptenen. »Det va’ bra att bli av med honom.
Va’ ingen ordentlig sjöman, den där styrmannen. Va’
lämplig för en svinstia egentligen, och då ä’ det
ingenting att sakna.»

Det påstås att det finns tre slags irländare —
katoliker, protestanter och nordirländare — och att
nordirländaren egentligen är omplanterad skotte. Kapten
Mac Elrath var nordirländare, och ehuru hans dialekt
liknade skottarnas, kunde ingenting förarga honom i
högre grad än om någon tog honom för att vara från
Skottland. Irländare var han, och irländare höll han
styvt på att han var — och det var till och med i litet
föraktfull ton han talade om sydirländare och
orangister.Orangister = medlemmar av en protestantisk politisk
orden i Irland. Själv var han presbyterian, och i hans eget
samhälle var det aldrig mer än fem män som infunno sig
vid sammankomsterna hos orangisterna. Hans hemort
var ön Mc Gill, där sjutusen av hans gelikar levde ett
så enigt och nyktert liv, att det på hela ön ej fanns
mer än en enda polis och intet värdshus.

Kapten Mac Elrath tyckte inte om havet och hade
aldrig gjort det. Men han hade sitt uppehälle från
det, och det var allt vad havet var för honom — hans
arbetsplats, alldeles som kvarnen eller verkstaden eller
kontoret voro de platser där andra män arbetade.
Romantiken hade aldrig sjungit sina sirensånger för
honom, och äventyr hade aldrig förmått sätta hans tröga
blod i omlopp. Han saknade fantasi. Djupets under
voro utan betydelse för honom. Virvelstormar,
orkaner, skydrag och flodvågor voro hinder i vägen för
ett fartyg till havs och för dess herre på
kommandobryggan — detta var vad de betydde och ingenting
mer. Han hade på samma gång sett och icke sett
undren i främmande länder. Under hans tunga ögonlock
hade söderhavets tropiska härlighet återspeglats i
brännande glans och norra atlantens och södra oceanens
bitande vindar tävlat i skärpa, men hans minnen från
alltsammans utgjordes egentligen av söndervräkta
dörrar, översköljda däck och dåliga skeppsluckor,
otillbörlig kolåtgång, lång tidsutdräkt och nymålning förstörd
av oväntade störtregn.

»Jag sköter mitt», brukade han resonera, och
utanför det han hade att sköta låg sedan allt som han
icke hade någon kännedom om, allt vad han sett med
egna ögon och likväl inte hade en aning om att det
existerade. Att han skötte sitt åliggande var nog
rederiet övertygat om, i annat fall skulle han icke vid fyrtio
år ha innehaft befälet över Tryapsic, en båt om
tretusen netto-ton, med en dräktighet av niotusen ton och
värderad till femtiotusen pund.

Han hade icke ägnat sig åt sjömansyrket av ringaste
böjelse för det, utan därför att det var hans öde,
emedan han var sin fars andre son och ej den äldste. Ön
Mc Gill var endast stor nog att kunna underhålla ett
visst bestämt antal av dem som hörde dit.
Överskottet, som var ganska stort, måste därför söka sin
utkomst till sjöss. Så hade det gått till under den ena
generationen efter den andra. Äldste sonen tog
jordbruket i arv efter fadern och de yngre sönerna måste
ge sig ut till sjöss och plöja den salta oceanen. Därav
kom det sig att Donald Mac Elrath, jordbrukareson och
som gosse använd vid jordbrukaresysslor, hade utbytt
jordtorvan, som han älskade, mot havet som han
hatade, men vilket det var hans öde att plöja. Och plöjt det
hade han nu i tjugu år. Skarpsinnig, kallblodig,
nykter, arbetsam och driftig, hade han arbetat sig upp
från skeppspojke och besättningskarl till styrman och
kapten på segelfartyg, varefter han övergick till
ångbåtsflottan och steg även där från mindre befälsposter
till större, tills han slutligen hamnat på
kommandobryggan på gamla Tryapsic — visserligen ett gammalt
fartyg, men värt sina femtiotusen pund och
fortfarande i stånd att i alla väder transportera sina
niotusen tons frakt.

Från Tryapsics kommandobrygga, den höga plats han
hade nått under sin ävlan inom konkurrensens värld,
stirrade han nu på inloppet till Dublins hamn — på
staden som låg där fördunklad av den mulna och
blåsiga dagens mörka himmel och på det
sammantrasslade nätverket av spiror, tackel och tåg inne i hamnen.
Han kom tillbaka från en färd så lång som två gånger
runt om jorden, och efter oändliga turer av och an på
fjärran farvatten skulle han nu komma hem till
hustrun, som han icke hade sett på tjuguåtta månader, och
till barnet som han aldrig hade sett och som redan
kunde både gå och tala. Han såg eldare och stuvare
komma uthoppande ur skansöppningen som kaniner
ur sin fålla och bege sig akterut över det rostiga
däcket för att mönstras av hamndoktorn. Det var idel
kineser med uttryckslösa sfinxlika ansikten, och de
hade en besynnerlig släpande gång, drogo fötterna efter
sig som om de klumpiga skodonen voro för tunga för
deras magra läggar.

Han såg dem och såg dem icke ändå, där han stod
med handen under sin skärmförsedda mössa och
krafsade begrundande i sitt sandfärgade hår. Ty vad han
hade för ögonen var för hans hjärna endast en
bakgrund till hans ideal av frid — en drömbild som ofta
stod för honom under långa nätter på
kommandobryggan, då gamla Tryapsic rullade på den vredgade
oceanen med däcken sköljda av vågor och riggen piskad
av halvstorm eller snöbyar eller tropiskt regn. Och
bilden han såg var en lantgård med halmtäckta uthus,
där barn lekte i solen och en god husmor stod i dörren.
Och där fanns råmande kreatur och kacklande höns,
och hästar stampade i stallet, och hans fars gård låg
närmast intill och där bortom syntes de skoglösa
tuviga markerna och de inhägnade fälten, som välskötta
och ordentligt indelade räckte ända upp till krönet
av de jämna kullarna med deras mjuka linjer. Detta
var hans framtidsbild och hans dröm, hans romantik
och hans sagoäventyr, målet för all hans strävan, den
vinkande stora lönen för hans nuvarande arbete —
de långa, långa sträckor han gått av och an världen
runt som oceanplöjare.

I fråga om smak och böjelse var denne vittbereste
man enklare och anspråkslösare än den genuinaste
bonde. Sjuttioett år hade hans far fyllt och aldrig
sovit en enda natt annorstädes än i sin egen säng i sitt
eget hus på ön Mc Gill. Detta var enligt kapten Mac
Elraths tanke ett idealiskt liv, och han var färdig att
undra över att någon som inte var tvungen till det
kunde lämna sin lantgård och fara ut på sjön. För
denne vittbereste man var världen ungefär lika
bekant som en by kan vara för skoflickaren där han
sitter i sin verkstad. För kapten Mac Elraths
uppfattning var världen en by. Han såg dess gator sträcka sig
tusen mil långt — ja, ännu längre — och på dem fanns
hörn där man vek omkring jordens stormigaste uddar
eller drog sig in till lugnare vatten. Där fanns
tvärgator, som åt ena hållet ledde till blomsterländer och
sommarhav och åt det andra mot ändlösa bitande
stormar och till möten med farliga drivande isberg. De
ljusglimmande städerna tjänstgjorde som salumagasin
vid dessa långa gator — platser där man gjorde upp
affärer, där man fyllde på sina förråd, där man tog in
last eller lossade och där man fick order från rederiet i
London att gå vidare åt annat håll, ständigt utåt de
långa, långa havsgatorna, för att söka ny last här och
lossa annan last där, transportera fraktgods varhelst
pengar vore att vinna och assuradörer icke sade nej.
Men allt detta var bara ledsamt att tänka på, och
förutom att det gav honom hans uppehälle hade det
icke det ringaste behag för honom.

När han sist tog avsked av sin hustru — för
tjuguåtta månader sedan — skildes de i Cardiff. Han skulle
då till Valparaiso med kol — niotusen ton, precis till
märket. Från Valparaiso gick han till Australien lätt
lastad, en färd på sextusen mil, mot slutet stormig
och med hotande kolbrist. Så med kol igen till
Oregon, sjutusen mil, och nästan lika lång väg med
styckegodslast till Japan och Kina. Därifrån till Java
för att lasta socker till Marseille, så tillbaka över
Medelhavet till Svarta havet, vidare till Baltimore med
full last av malm och utsatt för orkaner. Återigen
kolbrist och nödgad att gå till Bermuda för att fylla på.
Sedan befraktning på viss tid — Norfolk, Virginia —
med hemlighetsfull last av kontraband (kol) och kurs
på Sydafrika under order av en mystisk tysk superkarg
som befraktarna skickat med ombord. Framåt till
Madagaskar med fyra knops fart på superkargens order,
och en gryende misstanke att ryska flottan kunde
behöva kolen. Trassel och uppskov, långa väntetider ute
till havs, internationella komplikationer, hela världen
upprörd över gamla Tryapsic och dess last av
kontraband — och så vidare till Japan och skeppshamnen
Sassebo. Tillbaka till Australien, ny befraktning,
styckegods upphämtat i Sydney, Melbourne och Adelaide
samt överfört till Mauritius, Lorenzo Marques, Durban,
Algoa Bay och Kapstaden. Till Ceylon för att få
order, och från Ceylon till Rangoon för att lasta ris till
Rio Janeiro. Därifrån till Buenos Ayres och lasta majs
till Storbritannien och Irland eller kontinenten,
uppehåll i S:t Vincent, där order kom att gå vidare till
Dublin. Två år och fyra månader, åttahundrafemtio
dagar enligt loggboken, hade fartyget ångat av och an
på de tusenmilslånga oceanvägarna och tillbaka igen
till Dublin. Och nu var kapten Mac Elrath grundligt
trött.

En liten bogserbåt hade nu tagit Tryapsic om hand,
och med buller och slammer och gälla kommandorop,
med halv maskin och sakta fart, blev den gamla
havsvandraren stött och knuffad och driven genom
dockportarna in i Ring’s End Basin. Trossar kastades i
land från fören och aktern och en järnkedja hyvades
ut midskepps. En liten grupp av glatt väntande
människor hade redan samlats vid tilläggsplatsen.

»Signalera!» kommenderade kapten Mac Elraths
tjocka långdragna stämma, och tredje man började
genast arbeta vid maskinrummets telegraf.

»Landgången ut!» ropade andre man, och när detta
var verkställt:	»Nu ä’ det bra.»

Det var det sista arbetet som manskapet hade att
utföra — att lägga ut landgången. »Nu ä’ det bra!»
var detsamma som ett avskedsord. Färden var slut
och alla skyndade ivrigt över de rostiga däcken bortåt
fören, där de på förhand hade allting packat och
färdigt för att genast kunna gå i land. Längtan efter
land var stark hos dem alla, och stark var den helt visst
hos kapten Mac Elrath då han grymtade fram sitt adjö till
lotsen — som nu lämnade båten — och själv gick ned i
sin hytt. Uppför landgången kom så en del
tulltjänstemän jämte uppsyningsmannen, kommissionärens
bokhållare och några bärare. De sistnämnda voro raska
i sitt arbete med att klara kaptenens hytt, och
kommissionären väntade för att ta honom med till kontoret.

»Skicka’ ni bud till henne?» hade hans hälsning lytt
vid sammanträffandet med bokhållaren.

»Ja — ett telegram — så snart er ankomst
rapporterades.»

»Då kommer hon nog med morgontåget», hade han
muttrat för sig själv och gått in för att tvätta sig och
byta om kläder.

Han kastade en sista blick omkring sig i hytten och
på de bägge fotografierna på väggen, den ena
föreställande hans hustru och den andra ett barn — hans barn
som han aldrig hade sett. Så gick han ut i
matsalongen, där väggarna voro panelade med ceder- och
lönnträ och det långa bordet stod med platser för tio.
Vid detta bord hade han ätit för sig själv under hela
denna tråkiga tid. Aldrig hade han tagit del i det
skratt och sorl och det meningsutbyte, som vanligen
brukar höras i ett dylikt rum. Han hade ätit under
en nästan vresig tystnad, som delades av de bägge
asiaterna, vilka serverat honom så gott som ljudlöst.
Och nu kom det plötsligt över honom en
överväldigande känsla av den enslighet, vari han hade levat
under dessa två och ett tredjedels år. All oro och alla
förtretligheter hade han behållit för sig. Han hade icke
delat dem med någon. Hans bägge närmaste män voro
för unga och livliga, och styrmannen var för dum.
Ingen möjlighet att rådgöra med dem. En enda
passagerare hade delat hans hytt — känslan av hans
dryga ansvar. De hade ätit tillsammans, vandrat av och an
på kommandobryggan tillsammans och gått till sängs
tillsammans.

»Uff!» mumlade han vid tanken på denne bistre
kamrat. »Nu ä’ jag dej kvitt och det lyckligt och
väl — för en tid.»

I land gick han förbi de sista av manskapet med
deras bagage, och hos kommissionären fick han med
sedvanlig senfärdighet sina affärer klarerade. Där
bjöds han att »gå med ut och dricka ett glas», men
begärde mjölk och soda.

»Ä’ visst inte absolutist», förklarade han, »men kan
inte för mitt liv tåla öl eller whisky.»

Tidigt på eftermiddagen sedan han slutat avlöna
besättningen, skyndade han till det privatkontor, där
man sagt att hans hustru väntade på honom.

Hans ögon sökte först henne, ehuru han känt sig
starkt frestad att kasta en hastig blick på den lille
som satt i stolen bredvid henne. Efter en lång
omfamning höll han henne ifrån sig och såg länge och
stadigt in i hennes ansikte, liksom för att mätta sina
ögon med varje drag och undrande över att han icke i
dem kunde märka något spår efter den tid som gått.
En varmhjärtad man ansågs han för att vara av sin
hustru. Men hade hans närmaste män ombord blivit
tillfrågade om deras tanke i detta avseende, skulle de
ha svarat, att han var sträv och bister.

»Nå, Annie, hur ä’ det med dej?» frågade han och
drog henne intill sig på nytt.

Så höll han henne ifrån sig igen och såg på henne
som i tio år hade varit hans hustru, och som han
likväl kände så litet. Hon var nästan en främling för
honom — mera främmande för honom än hans
kinesiske steward, och mycket mera främmande än hans
närmaste män, som han hade sett varje dag, den ena
dagen efter den andra, åttahundrafemtio dagar. Gifta
i tio år — och under den tiden hade han varit hos
henne sammanlagt nio veckor, knappast en
smekmånad. Varje gång han kom hem hade han så gott som
fått göra bekantskap med henne på nytt. Det var ett
öde som han delade med alla de män som begåvo sig
ut för att plöja oceanen. De visste föga om sina
hustrur och ännu mindre om sina barn. Tänk bara på
hans förste maskinist — den gamle närsynte Mac
Pherson — som brukade berätta hur han kom hem en gång
och dörren till hans hus stängdes mitt för hans näsa
av hans fyraårige pojke, som aldrig hade sett honom
förr.

»Och det här ä’ pojken, det», sade kaptenen och
räckte varsamt ut sin hand för att stryka den lilles
kind.

Men gossen drog sig undan och sökte skydd hos
modern.

»Usch!» utbrast hon. »Tänk att han inte känner
sin egen far.»

»Och inte jag honom. Gud ska’ veta, att jag inte
skulle kunna peka ut honom bland andra barn, fastän
jag tror att han har din näsa, Annie.»

»Och han har dina ögon, Donald. Se på dem! Det
ä’ ju din pappa, pojke. Ge nu far en kyss, så ä’ du
en duktig gosse.»

Men barnet drog sig närmare intill henne, det lilla
ansiktet fick ett allt starkare uttryck av fruktan och
misstro, och när fadern försökte ta honom till sig, såg
det ut som om gossen skulle brista i gråt.

Kapten Mac Elrath rätade upp sig, och för att dölja
den pinsamma känsla han erfor drog han fram sin
klocka och såg på den.

»Dags att ge oss av nu, Annie», sade han. »Tåget
ska’ snart gå.»

På tåget satt han tyst i början och betraktade
ömsom hustrun med barnet som höll på att somna i
hennes armar och ömsom de odlade fälten och de
grönskande skoglösa höjderna, som dimmigt och otydligt
syntes genom fönstret i det småduggande regnet. De
voro ensamma i kupén. När gossen hade somnat lade
modern honom på soffan och svepte väl om honom.
Och när så Mac Elrath hade fått höra hur släktingar
och vänner mådde och vad som under de senaste åren
hade tilldragit sig på ön Mc Gill, och de hade talat
om vädret och priset på olika sädesslag och på jord,
fanns det föga mer att tala om än dem själva. Och då
började kapten Mac Elrath berätta historien om sina
färder till världens alla ändar för sin kära hustru.
Men det var icke någon historia om världens
underverk, icke om härliga blomsterländer eller underbara
städer i österlandet.

»Hurudant ä’ Java?» frågade hon en gång.

»Fullt av feber. Hälften av manskapet sjukt och
föga uträttat. Bara kinin och kinin hela tiden.
Varenda morgon kinin och enbärsbrännvin åt alle man på
fastande mage. De som inte va’ sjuka låtsa’ sej vara
lika illa däran som de andra.»

En annan gång frågade hon om Newcastle.

»Kol och koldamm — ingenting annat. Ingen
trevlig stad. Där miste jag två stycken eldare — ett par
kineser som rymde. Och rederiet fick betala hundra
pund i böter för vardera av dem till styrelsen. ’Vi
bemärka med saknad’, skrevs det till mej — fick
brevet i Oregon — ’vi bemärka med saknad förlusten av
två kinesiska medlemmar av er besättning i Newcastle,
och vi anbefalla noggrannare skötsel för framtiden.’
Noggrannare skötsel! Jag kunde inte ha skött dem
mera omsorgsfullt än jag gjorde. De hade fyrtiofem
pund vardera i hyra, och jag kunde aldrig tro att de
skulle rymma.

Men det där ä’ just rederiets vanliga sätt. ’Vi
bemärka med saknad’ eller ’vi utbedja oss att få
tillråda’ eller ’vi anbefalla’ eller ’vi kunna icke förstå’
— och så’nt där. Fördömda lastpråm! Tro att jag
skulle kunna driva den som om den vore en Lucania
och det utan kol. Som angående den där propellern.
Jag va’ efter dom länge nog för den. Den gamla va’
av järn och trubbig i kanterna, så att vi kunde inte
gå med ordentlig fart. Och den nya va’ av brons —
kosta’ sina modiga niohundra pund — och så ville
de ha ränta på den utgiften, och där va’ jag ute med
dåligt väder och förlorade tid för varenda dag. ’Vi
notera med saknad er långsamma färd från
Valparaiso till Sydney med i medeltal endast
hundrasextiosju per dag. Vi hade förväntat ett bättre resultat med
den nya propellern. Ni borde i medeltal ha gått
tvåhundrasexton per dag.’

»Och jag ute i vinterväder med halvstorm under
halva tiden och orkaner allt emellanåt, och tvungen
att dreja bi i sex dagar med maskinerna stoppade och
kolförrådet nästan tomt — och med en styrman så
dum, att han inte kunde passera en skeppslykta
nattetid utan att ropa upp mej på bryggan. Jag skrev
alltsammans det där till dom. Och då kom det: »Vår
nautiske rådgivare anser, att ni måste ha hållit för
långt åt söder», och »vi motse härefter bättre resultat
med den nya propellern.» Deras nautiske rådgivare!
En sjöman till lands! Jag hade gått den reguliära
latituden för vinterpassage från Valparaiso till Sydney.

Och när jag så kom till Auckland med kolbrist, se’n
jag hade låtit båten driva sex dagar utan eld för att
spara kol och hade bara tjugu ton kvar i mitt förråd,
tänkte jag på tidsförlusten och omkostnaderna och gick
in utan lots för att spara utgifter för rederiet. Det va’
inget tvång att ta lots. Och i Jokohama — vem träffa’
jag där, om inte kapten Robinson på Dyapsic. Vi
börja’ tala om hamnar och andra platser nedåt
Australiahållet, och nästan det första han sa’ va’: ’På tal
om Auckland — ni ha’ naturligtvis aldrig varit där,
kapten?’ ’Jo’, sa’ jag, ’där ha’ jag varit rätt nyligen.’
’Åhå’, sa’ han förargad, ’då ä’ det väl ni som ha’
skaffat mej det där brevet från rederiet. Dom skrev: ’Vi
notera vidare femton pund för lots in till Auckland.
Ett annat av våra fartyg har nyss varit i Auckland
utan att ådraga oss en dylig utgift. Vi få här
meddela, att vi således betrakta er lotsning in till
Auckland som en överflödig kostnad, vilken icke bör
upprepas vidare.’

»Men tror du att dom sa’ ett enda ord till mej för
att jag hade sparat in femton pund åt dom? Visst
inte. Till kapten Robinson skrev dom för att han inte
hade sparat på samma sätt, och jag fick ett annat
meddelande: ’Vi notera vidare en post på två guineas till
läkare i Auckland för besättningens räkning. Var god
och förklara denna ovanliga utgift.’ Det va’ för ett
par av kineserna. Trodde att de hade beri-beri, och
det va’ därför jag skicka’ efter doktorn. Inte fullt
en vecka efteråt begravde jag dom ute på havet. Men
det va’ bara: ’Var god och förklara denna ovanliga
utgift.’ Och till kapten Robinson: ’Vi få meddela
att vi betrakta denna lotsning som en överflödig
kostnad.’

Och telegrafera’ jag inte till dom från Newcastle,
att den gamla lastpråmen va’ så smutsig att den
behövde torrdocka. Sju månader utan att ha varit i
torrdocka och Västerns kust den som fortast av alla
platser i världen lortar ned ett skrov... Men det va’
höga frakter och fartyget va’ befraktat att gå med kol
till Portland. En av Woolinjens båtar — Arrata —
lämna’ hamnen samma dag som vi, och gamla Tryapsic
gjorde sex knop eller i bästa fall sju. När jag va’
inne i Comox för att ta in kol, fick jag brev från
rederiet. Det va’ undertecknat av själva direktören, och
nederst hade han skrivit med egen hand:	’Arrata
slagit er med fyra och en halv dags tidsvinst. Det hade
jag icke väntat.’ Det hade han inte väntat! När jag
hade telegraferat från Newcastle. Och när båten kom
i torrdocka i Portland, hade den fotslångt skägg,
bromsknölar så stora som min knytnäve och va’ fullsatt med
snäckor stora som små tefat. Efteråt behövde dom
två hela dar för att göra dockan ren från skal och
smörja.

Se’n va’ det gormet om dom där eldstadsgallerna
i Newcastle. Firman där i land hade gjort dom tyngre
än ingenjörens specifikation angav och hade glömt
debitera för skillnaden. I sista stund, när jag va’ i
land för att få utklarering, kom dom med räkning på
den. 'Misstag vid förut lämnad räkning på
eldstadsgaller, sex pund.’ Dom hade varit ombord och Mac
Pherson hade beriktigat deras fordran. Jag sa’ att
det va’ besynnerligt och ville inte betala. 'Tvivlar ni
på överingenjörens ord?’ sa’ dom. 'Det gör jag inte’,
sa’ jag, 'men jag kan inte inse hur jag ska’ skriva på
det där papperet. Kom med ombord. Båtfärden ut
till fartyget kostar er ingenting och inte återresan
heller. Då får vi höra vad Mac Pherson säger.’

Men det ville dom inte. I Portland fick jag
räkningen i ett brev. Brydde mig inte om den. I
Hongkong fick jag brev från rederiet. Nu hade räkningen
skickats till dom. Skrev förklaring till dom från Java.
I Marseille kom en skrivelse från rederiet. 'För extra
arbete till maskinrummet, sex pund. Maskinisten har
intygat räkningens riktighet och ni har inte gjort det.
Betvivlar ni maskinistens ärlighet?’ Skrev att jag inte
betvivla’ hans ärlighet — att räkningen va’ för extra
vikt på eldstadsgaller och att allt va’ riktigt. Tror du
dom betala det? Visst inte. Saken skulle undersökas
närmare. Så blev en bokhållare på kontoret sjuk och
räkningen kom bort. Och det kom flera brev. Fick
brev från rederiet och brev från firman. 'Misstag å
likvid för eldstadsgaller, sex pund.’ Hade det emot
mej var jag kom — i Baltimore, Delagoa Bay, Rio och
Montevideo. Räkningen ä’ inte betald än. Ska' säja
dej, Annie — rederiet ä’ inte lätt att göra till lags.»

Han satt i egna tankar ett par ögonblick och
muttrade sedan:	»Misstag å likvid för eldstadsgaller, sex
pund...»

»Har du hört någonting om Jamie?» frågade hustrun
efter en paus.

Kapten Mac Elrath skakade på huvudet.

»Han sköljdes bort från däck tillsammans med tre
av besättningen.»

»Var då?»

»På andra sidan om Kap Horn. Det va’ på
Thornsby.»

»Då va’ dom på hemväg?»

»Ja» — hon nickade. »Vi fick inte veta det förrän
för tre dagar se’n. Hans hustru sörjer så hon kan dö.»

»En bra pojke, den där Jamie», förklarade Mac
Elrath, »men en vilde att vara oförvägen. Kommer ihåg
när vi va’ kamrater på Abion. Så, så — att Jamie ä’
borta.»

»Och du har kanske inte heller hört om Bankshire?
Den har gått förlorad i Magellans sund för Mac Dougall.
Det stod i tidningen i går.»

»Ett svårt ställe det där Magellans sund», sade han.
»Höll inte min fördömda styrman på att köra på land
två gånger den enda gång vi gick fram där. Han va’
en idiot, en riktig galning. Ville inte ha honom på
kommandobryggan en enda minut. När vi kom till
Narrow Reach i tjock snöyra och jag va’ inne och
såg på sjökortet, gav jag honom ju kursförändringen.»
»Sydost till ost», sa’ jag till honom. »Sydost till
ost, sir», sa’ han. Femton minuter efteråt kom jag
upp på bryggan. »Konstigt», sa’ styrmanskraken, »jag
kom då inte ihåg att några öar fanns vid inloppet till
Narrow Reach.» Så kasta’ jag en blick omkring mej
på de där öarna och skrek till karlen vid ratten: »Hårt
styrbord!» Och du skulle ha sett gamla Tryapsic göra
den skarpaste sväng den nånsin kommit ut med.
Vänta’ så att snöyran skulle ge med sej, och där låg då
Narrow Reach helt vackert i ostvart och öarna vid
mynningen till False Bay i sydvart. »Vad styrde ni
för kurs förut?» fråga’ jag karlen vid ratten. »Syd
till ost, sir», svara’ han. Jag såg på styrman. Va’
kunde jag säja? Va’ så arg att jag kunnat mörda honom.
Fyra strecks skillnad! Fem minuter till och gamla
Tryapsic hade gått till botten.

Och va’ det inte på samma sätt när vi skulle klara
sundet åt öster? På fyra timmar borde det vara gjort.
Hade då varit fyrtio timmar på bryggan och gav
styrman rätt kurs och utpekade att Askthats fyr låg där
akterut. »Låt inte båten gå längre nordvart än väst
till nord», sa’ jag till honom, »så blir det bra». Och
så gick jag in och la’ mej. Men kunde inte sova för
oro. Efter fyrtio timmar på bryggan ä’ ju inte fyra
nånting, tänkte jag. Och för dom fyra timmarna
borde väl inte styrman få segla pråmen i sank. »Nej, det
ska’ då inte ske», sa’ jag till mej själv. Varpå jag
steg upp, tvätta’ mej och drack en kopp kaffe, och så
gick jag upp på bryggan. Såg bortåt Askthats fyr.
Nu låg den nordväst till väst och gamla Tryapsic va’
på väg rakt åt skären. Det va’ en idiot, den där
styrman. Bara man titta’ ned i vattnet såg man
färgförändringen över hällar och grund. Då va’ det nära gjort
att Tryapsic gått under, ska’ jag säja dej. Hade jag
inte varit till hands, så skulle han ha satt fartyget på
grund två gånger inom trettio timmar.»

Kapen Mac Elrath råkade nu med en mild undran i
sina små blåa ögon fästa blicken på det sovande
barnet, och hustrun försökte dra honom ifrån tanken på
sina utståndna förtretligheter.

»Du kommer väl ihåg Jimmy Mac Caul?» frågade
hon; »du va’ skolkamrat med hans bägge gossar. Gamle
Jimmy Mac Caul som äger farmen bortom doktor
Haythorns gård.»

»Visst, visst. Och va’ ä’ det med honom? Ä’ han
död?»

»Nej, men han kom och fråga din far’ när du sist
skulle gå till Valparaiso, om du hade varit där förut.
Och när då din far svara’ nej, så sa’ Jimmy: »Hur
ska han då kunna hitta dit?» Men din far sa’: »Det
ä’ inte konstigt alls det, Jimmy. Supponera nu att
du ville till fastlandet till nå’n som bodde i Belfast.
Och Belfast ä’ en stor stad, Jimmy — och hur skulle
du då hitta till den du sökte?» »Skulle ta tungan till
hjälp, förstås, och fråga alla jag mötte», sa’ Jimmy.
»Nå, jag sa’ dej ju, att det inte va’ konstigt», sa’ din
far. »Precis på samma sätt hittar min Donald vägen
till Valparaiso. Han frågar naturligtvis alla skeppare
han möter tills han träffar på nån som har varit i
Valparaiso och då visar den honom vägen dit.» Och då
krafsa’ Jimmy sej bakom örat och sa’ att han begrep
alltihop och förstod att det var den enklaste sak man
kan tänka sej.»

Kapten Mac Elrath skrattade åt den skämtsamma
historien och hans trötta blåa ögon hade för ett par
sekunder ett muntert uttryck.

»Det va’ en mager karl den där styrman — ungefär
som du och jag tillsammans», sade han efter en stund
med en lustig glimt i ögonen, som underströk hans
klumpiga kvickhet. Men glimten försvann hastigt och
ögonen fingo ett matt och mulet uttryck. »Hur bar
han sej inte åt i Valparaiso, när han lämnade ut
sexhundra famnar järnkedjor utan att ta
mottagningsbevis av pråmkarlen? Jag va’ inne för deklaration just
då. Och när vi väl va’ ute till sjöss, upptäckte jag att
han inte hade något kvitto på kabeln.

»Tog ni inte kvitto av karlen?» sa’ jag.

»Nej», sa’ han. »Det ska’ väl gå direkt till
kommissionärerna?»

»Hur länge kan ni ha varit till sjöss», sa’ jag, »som
inte vet, att det ä’ en styrmans skyldighet att aldrig
lämna ut last utan att få kvitto för den. Va’ kan nu
hindra pråmkarlen från att stjäla några längder av
kabeln?»

»Och det gick just som jag hade sagt. Vi hade tagit
emot sexhundra famnar, men fyrahundranittiofem va’
allt vad kommissionärerna fick. Pråmkarlen svor på
att det va’ allt vad han fått av styrman —
fyrahundranittiofem famnar. I Portland kom brev från rederiet.
Det va’ inte styrman dom klandra’ för’et, utan mej —
och då hade jag varit i land för båtens affärer när det
skedde. Kunde väl inte vara på två ställen på en gång.
Brev om den saken får jag ännu, både från rederiet
och kommissionärerna.

Han va’ inte riktigt pålitlig heller, den där styrman,
och alls inte lämplig att arbeta för ett rederi. Tror du
inte att han ville sätta mej illa ut för
Handelskammaren, för att jag skulle ha gått under märket? Det hade
han sagt till vår högbåtsman. Och på hemvägen sa’
han mej mitt i ansiktet, att jag hade varit en halvtum
under det. Nå, vi va’ i Portland och tog in last på
sötvatten och gick se’n till Comox för att lasta kol på
saltvatten. Jag ska’ säja dej, Annie, att det tål
noggrann uträkning och jag va’ en halv tum under
lastlinien se’n kolen va’ instuvade. Men det vill jag inte
säja till nå’n ann’ än dej. Och den där styrmansglopen
som ville rapportera mej hos Handelskammaren —
han blev se’n sliten mitt itu över ångröret.

Han va’ verkligen bra enfaldig. Efter att ha lastat
i Portland måste jag ta in sextio ton kol för att det
skulle räcka för vår egen del till Comox. Avgiften för
pråmforsling va’ dryg och det fanns intet rum i
koldockan. En fransk bark låg utmed dockan och jag
tala’ med kaptenen där och fråga’ va’ han skulle ta för
att efter slutat dagsarbete hala undan på ett par
timmar och släppa mej in. »Tjugu dollars», sa’ han. Det
va’ ju att spara pråmpengarna för rederiet, och jag
gav honom pengarna. Se’n det blev mörkt styrde jag
in i dockan och tog in kol. Och så skulle jag ut igen
och kasta ankar på strömmen — under egen ånga
naturligtvis.

Vi måste gå ut med aktern först, och så blev det
nånting galet med backapparaten. Gamle Mac Pherson
sa’ att han kunde arbeta oss ut med handkraft, fastän
det skulle gå långsamt. Och jag sa’ att det va’ bra. Nå,
vi satte i gång. Tidvattnet drog småningom utåt, och
rakt framför oss, ett stycke nedanför, låg ett fartyg
med en pråm på vardera sidan om sig. Såg ju
fartygets lanternor, men inget ljus fanns på pråmarna. Det
va’ trångt utrymme för att driva fram ett stort fartyg
under ånga och med Mac Pherson bearbetande
backapparaten med sina händer. Vi måste gå helt nära
intill det där fartyget framför oss innan jag kunde gå
framåt och klara oss för fartygen vid dockans
slutpunkter. Och vi stötte till pråmen akterut, just då jag ropa’
för över till Mac Pherson.

»Va’ va’ det?» sa’ lotsen när vi stötte emot pråmen.

»Vet inte», sa’ jag, »men det undrar jag också.»

Lotsen va’ inte så värst styv i sin tjänst, ser du.
Vi gick vidare till en bra plats och fällde ankar, och
allt skulle ha varit gott och bra, om inte vår styrman
hade varit så stor idiot.

»Vi stötte till den där pråmen», sa’ han, då han kom
uppför lejdaren till kommandobryggan — och där stod
lotsen med spända öron och hörde på.

»Va’ för en pråm?» sa’ jag.

»Den som ligger långsides med fartyget där», sa’
han.

»Jag ha’ inte sett någon pråm», sa’ jag och trampa’
honom med detsamma eftertryckligt på foten.

Se’n lotsen hade gått sin väg sa’ jag till styrman:
»Om ni inte vet nånting, styrman, så gör ni bäst i att
hålla mun.»

»Men vi stötte i alla fall till den där pråmen, eller
hur?»

»Om vi det hade gjort», sa’ jag, »så hörde det i alla
fall inte er till att pallra om det för lotsen — men kom
väl ihåg, att jag inte alls ha’ medgett att där va’ nå’n
pråm.»

Och nästa morgon, just när jag höll på att klä’ mej,
kommer stewarden in och säjer: »Nå’n som söker er,
sir.» »För hit honom», sa’ jag. Och han kom. »Sitt
ner», sa’ jag. Och han satte sej.

Det va’ han som rådde om pråmen, och när han hade
sagt va’ han ville, sa’ jag: »Inte såg jag till nå’n
pråm.»

»Va’ säjer ni, karl?» sa’ han. »Inte se en pråm på
tvåhundra ton, stor som ett hus, liggande utmed det
där fartyget?»

»Jag styrde kurs efter fartygets lanternor», sa’ jag,
»och jag kom inte fartyget för nära, det ä’ vad jag
vet.»

»Men pråmen kom ni för nära», sa’ han, »och ni
bräckte den. Pråmen blev skadad för tusen dollars
värde, och jag ska’ se till att ni får betala för det.»

»Hör på, mister» sa’ jag. »När jag ska’ flytta om
ett fartyg se’n det har blivit mörkt, så följer jag lagen
— och lagen säjer uttryckligen, att jag måste reglera
mina manövrer efter fartygets lanternor. Där fanns
ingen lanterna på er pråm, och inte heller höll jag
utkik efter nå’n pråm utan lanternor, som skulle ha
haft så’na.»

»Styrmannen säjer», begynte han.

»Må tusan ta honom», sa’ jag. »Hade er pråm nå’n
lanterna?»

»Nej, det hade den inte», sa’ han. »Men det va’ en
klar kväll och månen lyste.»

»Ni tycks förstå er sak, ni», sa’ jag. »Men jag ska
säja er att jag förstår min lika bra, och att jag aldrig
ser mej om efter pråmar utan lanternor. Om ni anser
er ha skäl att klaga, så gör det. Stewarden visar er
vägen ut. Adjö!»

Och därmed var den saken slut. Men den visar hur
enfaldig vår styrman va’. Jag säger att det va’ en
välsignelse för alla kaptener att han blev ituskuren som
en sill. Han hade nå’n gynnare på kontoret, och det
va’ därför dom behöll honom kvar.»

»Det påstås att Wekley-farm snart blir till salu»
framkastade hustrun, slugt avvaktande vilken verkan
detta meddelande skulle göra på honom.

Hans ögon fingo genast en livlig glans, och han
rätade upp sig som om han stod i begrepp att gripa sig an
med någonting mycket angenämt. Det var ju alldeles
den farm han drömt sig — den låg näst intill hans fars,
och Annies föräldragård låg knappt en mil därifrån.

»Då ska’ vi köpa den», sade han, »men vi ska’ inte
tala om det för någon enda människa förrän den väl
ä’ köpt och betald. Har allt sparat åtskilligt under den
här tiden, fastän sportlerna nu inte ä’ desamma som
förr, och vi ha en vacker grundplåt att börja med.
Ska’ tala med far och laga att pengarna ligga till hands
åt honom, så han kan avsluta köpet, ifall jag ä’ ute till
sjöss när farmen ska’ säljas.»

Han strök bort den kalla imman från fönstrets insida
och tittade ut på det strömmande regnet, som hindrade
honom från att se någonting annat.

»När jag va’ ung va’ jag alltid rädd för att rederiet
skulle ge mej avsked på grått papper. Och det kan
jag ju ännu behöva vara rädd för. Men när en gång
den där farmen ä’ min — då behöver jag inte vara
rädd längre. Det ä’ ett skralt yrke att vara
oceanplöjare. Jag som har färdats på alla hav i alla väder och
trotsat alla djupets faror med ett fartyg värt sina
femtiotusen pund och fört last som emellanåt kunnat vara
värd femtiotusen till — hundratusen pund eller en
halv million dollars som yankeen säjer — är med allt
mitt stora ansvar avlönad med tjugu pund i månaden.
Vilken lantkrabba som har en affär värd hundratusen
pund att sköta skulle avlönas med en så liten summa
som tjugu pund? Och med så’na överordnade som en
sjökapten tjänar — redare, assuradörer och
Handelskammare — alla med olika önskningar. Rederiet vill
att resan ska’ gå raskt och svär över risken,
assuradörerna vill att resan ska’ gå säkert och svär över
tidsutdräkt, Handelskammaren fordrar försiktighet under
resan, och försiktighet betyder alltid detsamma som
tidsutdräkt. Tre olika husbönder — och alla tre med
makt att vräka en och villiga att göra det om man inte
uppfyller deras olika krav.»

Han kände att tågets hastighet minskades och
tittade återigen ut genom det dimmiga fönstret. Så steg
han upp, knäppte igen överrocken, vek upp kragen och
tog tafatt den sovande gossen i sina armar.

»Jag ska’ tala med far», sade han, »och laga att
pengarna ä’ till hands för honom, så vi inte går miste om
köpet ifall jag ä’ ute till sjöss igen när farmen ska’
säljas. Och se’n kan rederiet få avskeda mej så snart
dom får lust. Då blir det att få vara inomhus hela
natten — och jag får vara hos dig, Annie, och sjön kan
gärna få dra åt helsike.»

Lycka lyste i bägges ansikten vid denna
framtidsmålning, och för ett par sekunder hägrade samma
drömbild av frid för deras ögon. Annie lutade sig emot
sin man, och när tåget stannade kysste de varandra
med det sovande barnet emellan sig.



SAMUEL.

Margaret Henan skulle under alla omständigheter ha
varit en märklig företeelse, men kanske aldrig i högre
grad än när jag första gången råkade få se henne
komma gående med säkra ehuru tungt sviktande steg från
foderlassets bortre ända till stallet, med en säck havre
som vägde drygt sina femtio kilo på ryggen och
stannade ett ögonblick nedanför de branta trappstegen till
ladan för att samla sina krafter. Trappstegen voro
fyra, och hon steg uppför det ena efter det andra
långsamt, orubbligt och med en så halsstarrig säkerhet, att
det aldrig föll mig in att hennes krafter kunde svika
och den tunga säcken falla från ryggen på den magra
och vissnade gestalten, som nästan veks dubbel under
bördan. Ty Margaret Henan var uppenbarligen en
gammal kvinna, och det var hennes ålder som kom mig
att stanna invid lasset och se på.

Sex gånger vandrade hon mellan vagnen och stallet,
varje gång med en full säck på sin rygg, och förutom
det att vi på detta sätt tillbragte en del av dagen
tillsammans, tog hon ingen notis om min närvaro. När
säden var inburen och vagnen tom, fumlade hon efter
tändstickor och tände en kort lerpipa, varvid hon
pressade ned den på ytan glödande tobaken med sin
valkiga och synbarligen känslolösa tumme. Hennes
händer voro särskilt märkvärdiga. De hade stora knogar,
grovarbetet hade gjort dem seniga, oformliga och fulla
med valkar, och naglarna voro trubbiga och stympade
— rispor och sår överallt, läkta och oläkta, så som
man ser på manshänder som användas till hårt arbete.
På utsidan stora, högt liggande ådror, som vältaligt
vittnade om ålderdom och strävsamt arbete. När man
såg på dessa händer, var det verkligen svårt att tro
att de tillhörde en kvinna som en gång hade varit ön
Mc Gills skönhet. Det sistnämnda fick jag
naturligtvis veta längre fram. Då jag först såg henne kände jag
varken till hennes historia eller vem hon var.

Hon hade tunga mansskor på fötterna. Inga
strumpor — under hennes vandringar av och an hade jag
sett, att hennes fötter voro instuckna nakna i de
oformliga järnhårda skodonen, som glappade om hennes
magra fotleder vid varje steg hon tog. Hennes
formlösa gestalt, som saknade varje tecken till midja,
skyldes av en grov mansskjorta och en nött flanellskjol
som en gång hade varit röd till färgen. Men det var
hennes fårade, vissnade och väderbitna ansikte,
omgivet av en hel gloria okammat och stripigt grått hår,
som hade tilltalat mig och höll mig kvar. Varken det
orediga håret eller de djupa fårorna kunde dölja den
ståtliga välvningen av hennes panna, hög och bred utan
att i minsta mån snudda vid det abnorma.

De insjunkna kinderna och den hopknipta näsan
vittnade föga om arten av det liv som flämtade bakom
hennes klara, blåa ögon. Trots alla de omgivande
rynkorna som icke förmått inverka på dem, voro hennes
ögon klara som en ung flickas — klara och långsynta,
med en öppen och orubblig fasthet i blicken som var
rent av förbryllande. Märkligt var avståndet mellan
ögonen. Det är gott om en man eller en kvinna har
så långt mellan ögonen som ett ögas bredd, men
Margaret Henan hade drygt halvtannat. Hennes ansikte
var emellertid så symmetriskt format, att detta
märkliga drag icke gjorde något obehagligt intryck, utan
mycket väl kunde undgå att märkas av en ytlig
betraktare. Munnen, ehuru formlös och tandlös med
neddragna mungipor och torra pergamentslika läppar,
saknade likväl den slapphet i muskler som är så vanlig
hos ålderdomen. Läpparna kunde mycket väl ha
tillhört en mumie, om de icke haft ett så utpräglat
uttryck av oböjlig fasthet. Jag menar icke att de voro
skrumpna, utan de tycktes tvärtom vara
sammanpressade med både kroppslig och andlig fasthet. Där och
i ögonen lästes hemligheten av den säkerhet, varmed
hon bar de tunga säckarna uppför den branta trappan
utan att stappla eller ta överbalansen och sedan tömde
deras innehåll i sädeslåren.

»Ni är bra gammal för att arbeta så här»,
framkastade jag på försök.

Hon såg på mig med sin egendomligt orubbliga
fasthet i blicken, och hon tänkte och talade med den lugna
långsamhet som karaktäriserade allt hos henne — som
om hon vore fullt medveten om att ha en evighet
framför sig där ingen brådska behövdes. Jag kände
mig på nytt imponerad av hennes kolossala säkerhet.
I den evighet, som tycktes så otvivelaktigt höra henne
till, fanns det mer än tillräcklig tid för fasta steg och
stadig jämvikt — med ett ord för säkerhet. Lika litet
i hennes själsliv som när hon bar de tunga
havresäckarna fanns det en möjlighet att hon kunde stiga miste
eller ta överbalansen. Detta väckte hos mig en känsla
av någonting hemskt. Här hade jag träffat på en
mänsklig själ, som utan den mest påtagliga kontakt
skulle komma att stå oåtkomlig för min
människokännedom. Och ju mera jag under de följande veckorna
fick höra om Margaret Henan, desto mera mystiskt
fjärranstående föreföll hon mig. Hon var lika
främmande som om hon vore en långväga resande från en
annan planet, och varken hon själv eller någon i hela
orten kunde ge mig en vink om vilka livsnormer, vilka
känsloströmmar eller filosofiska betraktelser, som hade
lett henne i allt vad hon varit och var.

»Jag blir sjuttiotvå fjorton dar efter långfreda’n»,
sade hon till svar på min fråga.

»Men ni är för gammal att göra mansarbete — det
vill en stark karl till för att bära sådana bördor»,
envisades jag.

Hon tycktes åter fördjupa sig i sin atmosfär av
evighetsbegrundan, och en så säregen inverkan hade detta
på mig, att jag icke alls skulle ha blivit överraskad
om jag vaknat ett århundrade längre fram i tiden och
funnit henne just i begrepp att uttala sitt svar.

»Arbetet måste göras, och jag sörjer för mig själv.»

»Men har ni inga barn — inga släktingar?»

»Åjo — många. Men dom har inte tillfälle att
hjälpa mej.»

Hon tog för ett par ögonblick pipan ur munnen och
tillade sedan med en nick bortåt byggnaden:

»Jag bor för mej själv.»

Jag betraktade boningshuset. Det var täckt med
halm och såg rymligt ut. Sedan föll min blick på det
stora stallet och drogs vidare utåt den långa sträckan
av odlade fält, som jag kunde förstå hörde till gården.

»Det är ett stort stycke jord ni har att sköta ensam.»

Åja — ett rätt stort stycke — sjuttio acres. Det
höll min gubbe i ständigt arbete tillsammans med en
son och en lejkarl, för att inte tala om extra hjälp vid
skörden och en kvinnlig tjänare inomhus.»

Hon steg upp i vagnen, tog tömmarna och betraktade
mig forskande med sina kloka, genomträngande ögon.

»Ni ha’ kanske kommit över vattnet, ni — jag
menar från Amerika?»

»Ja, jag är yankee», svarade jag.

»Ni har nog inte träffat på många härifrån ön som
ha bosatt sig därute i Amerika?»

»Nej. Jag kan inte påminna mig, att jag
någonsin träffat på någon härifrån i Förenta staterna.»

Hon nickade.

»Dom ä’ hemkära här, fastän jag inte vill säja att
dom inte ä’ beresta. Men dom kommer alltid hem
till sist — dom som inte ha gått förlorade ute till havs
eller ha dött i febrar och så’nt i främmande land.»

»Då ha väl också edra söner varit till sjöss och
kommit hem igen?» frågade jag.

»Åja — alla utom Samuel som drunknade.»

Då hon nämnde namnet Samuel kunde jag ha svurit
på att det kom en säregen glans i hennes ögon, och
det föll mig in, som genom en telepatisk gnista, att
jag hos henne såg en skymt av oerhörd trånad och
längtan. Det föreföll mig som om jag där hade
nyckeln till hennes outgrundlighet — en ledtråd, som om
den på lämpligt sätt följdes skulle leda till förklaring
på allt det som var så märkvärdigt hos henne. Det slog
mig att här fanns nu en kontakt, och att jag för
ögonblicket såg in i hennes själ. En fråga ville över mina
läppar, men hon förekom mig.

Hon smackade åt hästen, och med ett »adjö, sir!»
körde hon därifrån.

***

Befolkningen på ön Mc Gill är enkel och anspråkslös,
och jag tvivlar på att det finns ett nyktrare, driftigare
och arbetsammare folk i hela världen. Träffar man
dem på annat håll — det måste i så fall vara ute till
sjöss, emedan de som ej bruka den egna jorden på ön
osvikligt ägna sig åt sjömansyrket — kan man aldrig
tänka sig att de äro irländare. Det göra de
emellertid anspråk på att vara. De tala med stolthet om
Nord-Irland och småle försmädligt åt sina skotska
bröder. Men skottar äro de likväl utan tvivel, visserligen
omplanterade för längesedan, men icke desto mindre
skottar, därom vittna otaliga karaktärsdrag, för att inte
tala om deras mjuka dialekt, vilken ingenting annat än
deras rent skotska sammanhållning skulle ha kunnat
bevara ända in i våra tider.

Ett smalt sund, knappt en halv mil brett, skiljer ön
Mc Gill från det irländska fastlandet, och har man väl
passerat detta sund, befinner man sig i ett helt olika
land. Det skotska inflytandet är mäktigt på ön och
befolkningen är presbyteriansk. Besinnar man så att
det icke finns ett enda värdshus på hela ön och att
sjutusen själar äro bofasta där, kan man göra sig en
föreställning om den nykterhet som är rådande. Man
håller där osvikligt fast vid gamla seder, allmänna
opinionen och prästerna ha ett kraftigt inflytande, och
föräldrar vördas och åtlydas som på få andra platser
i vår moderna tid. Ungdomen måste skiljas åt då
klockan är tio på kvällarna och ingen flicka går ut
med sin fästman utan sina föräldrars vetskap och
samtycke.

Öns unga män ge sig ut på havet och så sin
vildhavre i syndiga hamnstäder, varefter de periodvis
komma tillbaka mellan resorna för att leva efter de gamla
intensiva sedereglerna — slå för flickorna till klockan
tio, sitta och höra på prästen varje söndag och lyssna
i hemmet till samma stränga förmaningar som de äldre
predikat för dem sedan de voro barn. Mycket ha nog
de sjöfarande sönerna lärt om kvinnor i långt bort
belägna delar av världen, men de ha hämtat visdom
genom ett sorgligt exempel och föra aldrig hustru med
sig hem från främmande land. Det enda bedrövliga
undantaget härifrån var skolmästaren, som hade gjort
sig skyldig till att ta sig hustru från en plats som var
belägen en halv mil in på andra sidan sundet. Detta
hade aldrig blivit honom förlåtet, och en djup skugga
vilade över honom för alla hans återstående dagar.
Efter hans död vände änkan tillbaka till de sina på
andra sidan sundet, och så var fläcken på öns
vapensköld utplånad. Sjömännen gifte sig sedan alltid med
flickor från hembygden och satte bo för att som
stadgade män i sin tur utmärka sig för alla de dygder för
vilka ön var berömd.

Ön Mc Gill var utan historia. Den kunde icke skryta
med någon av de händelser som skapa historia. Där
hade ingen burit gröna grenar framför sig i strid, där
hade aldrig några fenier konspirerat, aldrig någon
politisk oro upprört befolkningen. Där hade blott
förekommit en enda vräkning och den skedde rent formellt
— ett försök, som företogs på inrådan av arrendatorns
juridiska biträde. Ön Mc Gill var således utan
annaler. Historien hade gått den förbi. Den betalade sina
utskylder, erkände sina krönta härskare och lät världen
vara i ro. Allt vad den fordrade till gengäld var att
världen skulle låta den vara i fred. Världen bestod
ju av två delar — ön Mc Gill och det övriga. Och allt
som icke var ön Mc Gill var utländskt och barbariskt
— det visste man ju där mycket väl, ty de sjöfarande
sönerna kunde minsann berätta om världen
därutanför och dess ogudaktiga leverne.

***

Det var av kaptenen på en Glasgowbåt som jag
under en resa från Colombo till Rangoon första gången
hörde talas om att ön Mc Gill existerade, och det var
också från honom jag medförde ett brev, som
förskaffade mig inträde hos mrs Ross, änka efter en
sjökapten. Mrs Ross hade en dotter hos sig, och hon hade
dessutom två söner, även de kaptener och ute på
havet. Hon tog icke emot inackordenter, och det var
uteslutande på grund av det medförda brevet som jag
fick tillåtelse att bo och äta hos henne. På kvällen
sedan jag sammanträffat med Margaret Henan frågade
jag mrs Ross om henne och fann genast att jag här
hade stött på ett mysterium.

I likhet med alla andra på ön — vilket jag snart
skulle finna — var mrs Ross i början motvillig att ge
några upplysningar alls om Margaret Henan. Det är
emellertid av henne jag den kvällen fick veta att
Margaret en gång hade varit en av öns skönheter. Hon var
dotter till en förmögen jordbrukare och hade gift sig
med Thomas Henan, som likaledes var en förmögen
man. Utom en husmors vanliga insysslor hade hon
aldrig varit van att uträtta någonting — detta i
motsats till öns andra kvinnor, som ofta deltogo i arbetet
ute på fälten.

»Men vad vet man om hennes barn?» frågade jag.

»Två av sönerna — Jamie och Timothy — ha gift
sig och gått till sjöss. Det stora huset bredvid
postkontoret ä’ Jamies. De av döttrarna som ä’ ogifta bo hos
sina gifta systrar. Och de övriga barnen ä’ döda.»

»Bröderna Samuel», inföll Clara med någonting som
jag antog vara ett litet skratt.

Clara var mrs Ross’ dotter, en duktig ung flicka med
vackra drag och ovanligt vackra, svarta ögon.

»Det ä’ ingenting att fnittra åt», sade modern
förebrående.

»Bröderna Samuel?» upprepade jag. »Jag förstår
inte vad...»

»Det var hennes fyra söner som ha dött.»

»Hette de allesammans Samuel?»

»Ja.»

»Det var märkvärdigt», sade jag, då hon icke
fortsatte.

»Mycket märkvärdigt», instämde mrs Ross och
ägnade sig enträget åt den stickning hon hade i knäet
— ett av de otaliga underplagg som hon i oändlighet
förfärdigade åt sina sjöfarande söner.

»Och det var bara dessa gossar Samuel som ha dött?»
frågade jag — ett nytt försök att förmå henne att
fortsätta.

»De andra ha fått leva», blev svaret. »En vacker
familj — finns inte vackrare på hela ön. Och aldrig
ha hyggligare gossar seglat ut från Mc Gill — prästen
brukade framhålla dem som mönster för de andra.
Ingen har heller någonsin haft något ont att säga om
flickorna.»

»Men varför ha de lämnat henne ensam nu på hennes
ålderdom?» envisades jag. »Varför ta inte hennes barn
hand om henne? Varför lever hon ensam? Gå de
inte ens till henne och se om henne?»

»Ingen av dem har gjort det nu på mer än tjugu
års tid. Hon har det som hon själv ville. Hon drev
sina barn ur huset, alldeles som hon drev sin man,
gamle Tom Henan, till döden.»

»Dryckenskap?» framkastade jag.

Mrs Ross skakade på huvudet med föraktfull min
— som om dryckenskap vore en totalt omöjlig
svaghet på ön Mc Gill.

Nu följde en lång tystnad, varunder mrs Ross
ihärdigt fortfor att sticka och endast med en nick gav sitt
tillstånd, då Claras fästman, som var styrman på ett
av Shire-liniens segelfartyg, kom för att hämta sin
fästmö ut på en promenad. Jag studerade
uppmärksamt det halva dussinet strutsägg som hängde på
väggen i ett hörn, likt en klase kolossal frukt. Varje
äggskal var prytt med en målning föreställande omöjliga
hav på vilka fullriggade skepp rörde upp skum med
en brist på perspektiv som endast kunde jämföras med
deras tekniska fulländning. På spiselhyllan stodo två
stora pärlmusslor, tydligen avsedda att utgöra ett par och
utskurna av missdådares tåliga händer i Nya
Caledonien. Mitt på hyllan stod en uppstoppad paradisfågel,
och överallt i rummet såg man kringspridda granna
musselskal från Söderhaven, förtjusande korallgrenar
nedsatta i pi-piskal och förvarade under glas, assegajer
från Sydafrika, stenyxor från Nya Guinea, stora
tobakspungar från Alaska broderade med pärlor i
vapenmönster, en bumerang från Australien, diverse fartyg
under glaskupor, en skål för Kai-Kai från kannibalerna
på Marquesasöarna jämte bräckliga små skåp och skrin
från Kina och Indien, inlagda med pärlemo och
dyrbara träslag.

Jag såg på alla dessa fynd som hemförts av
sjöfarande söner — och under tiden funderade jag oavbrutet
på den mystik som omgav Margaret Henan, hon som
hade drivit sin man till döden och blivit övergiven av
alla sina anhöriga. Det var icke dryckenskap. Men
vad var det då? Någon oerhörd otrohet? Någon
häpnadsväckande grymhet? Eller något fruktansvärt brott
sådant som förövats av gamla världens bondfolk?

Jag gav luft åt mina antaganden i ord, men mrs
Ross skakade på huvudet åt alla mina teorier.

»Det va’ ingenting i den vägen», sade hon.
»Margaret va’ en god hustru och god mor — och jag tvivlar på
att hon skulle kunna döda en fluga. Hon uppfostrade
sina barn till gudfruktiga och anständiga människor.
Felet var att hon blev vriden — att hon blev så gott
som idiot.»

Mrs Ross knackade sig betydelsefullt på pannan för
att ge eftertryck åt sina ord.

»Men jag talade med henne nu i eftermiddag»,
invände jag, »och jag fann henne vara en förnuftig
kvinna — märkvärdigt klartänkt för sin ålder.»

»Ja — jag kan gå med på allt vad ni nu har sagt»,
förklarade mrs Ross lugnt. »Men det ä’ inte det jag
menar. Det ä’ hennes syndiga och eländiga
halsstarrighet jag talar om. Det har väl aldrig funnits en
mera halsstarrig kvinna än Margaret Henan. Och
alltsammans kom sej av att hennes äldste och som det
påstås mest älskade bror hette Samuel — han som tog
sitt eget liv därför att prästen hade begått den
försummelsen att inte låta inregistrera den nya kyrkan i
Dublin. Det va’ väl en läxa att namnet förde olycka
med sej, men det frågade hon inte efter, och det väckte
rätt mycket prat när hon lät döpa sitt första barn till
Samuel — den gossen dog i strypsjuka. Och av detta
lät hon ändå inte avhålla sej ifrån att ge också den
andre i ordningen namnet Samuel — och han va’
bara tre år när han föll i en stor balja med kokhett
vatten och blev skållad till döds. Jag säjer er, att
alltsammans kom av hennes syndiga och eländiga
halsstarrighet, för en Samuel måste hon ha, och det
namnet blev döden för fyra av hennes söner. Efter den
förstes död gick ju hennes egen mor och föll ned i
stoftet för hennes fötter och tiggde och bad att hon inte
skulle kalla sin nästa son för Samuel. Men ingen
kunde förmå henne att ge vika. Margaret Henan va’
alltid bestämd i vad hon tog sej för, och först och
främst i fråga om namnet Samuel.

Hon va’ alldeles vriden i sin halsstarrighet angående
det namnet. Både hennes grannar och alla hennes
släktingar, utom dom som bodde i samma hus som
hon, steg ju upp och gick sin väg när den andre sonen
döptes till Samuel — han som blev skållad. Det gjorde
dom just när prästen frågade vilket namn barnet skulle
ha. »Samuel», svarade hon — och då gick alla sin
väg. Men vid dörren vände hennes mors syster
Fannie sej om och sa’ högt så alla hörde det: »Varför vill
hon att den lille stackaren ska’ mista livet?» Prästen
hade god hörsel och han tyckte inte heller om’et, men
— som han sa’ efteråt till min Larry — vad skulle
han göra? Det va’ moderns önskan, och det fanns
ingen lag som förbjöd en mor att kalla sitt barn vad
hon ville.

Och så va’ där då en tredje Samuel. Och när han
gick förlorad ute på havet utanför Kap — bröt hon
inte då emot alla naturens lagar för att få en fjärde?
Hon va’ då redan fyrtiosju år, ska’ jag säja er, men hon
fick ett barn vid fyrtiosju år. Besinna det! Vid
fyrtiosju. Det va’ ju rent av skandalöst.»

***

Följande morgon förmådde jag Clara att berätta för
mig vad hon visste om Margaret Henans mest älskade
bror. Och under den följande veckan samlade jag här
och där ihop brottstycken av Margaret Henans
tragiska historia. Samuel Dundee hade varit den yngste
av Margarets fyra bröder, och Clara berättade att hans
syster hade nästan avgudat honom. Han var sjöman
och förde ett av Banklinjens fartyg då han gifte sig
med Agnes Hewitt. Hon beskrevs som en smärt och
smidig ungmö med fina drag och nervös läggning, rent
av överdrivet känslig. Deras vigsel var den första som
förrättades i den nya kyrkan, och efter fjorton dagars
smekmånad måste Samuel kyssa sin unga brud till
avsked och segla ut som befälhavare på Loughbank,
en stor fyrmastad bark.

Och det var med anledning av att kyrkan var ny
som prästen begick det olycksdigra misstaget. Men
det var icke ensamt hans fel, så som en av
församlingens äldste sedermera förklarade — det var lika
mycket en blunder av kyrkostyrelsen i Coughleens kontrakt
— vilket innefattade femton kyrkor dels på ön Mc Gill
och dels på fastlandet. Den gamla kyrkan, som ej
längre kunde repareras, hade blivit riven och den nya
byggdes på den gamlas grund. Eftersom man
betraktade grundstenarna ungefär som kölen på ett
fartyg, föll det varken prästen eller kyrkostyrelsen in, att
den nya kyrkan inför lagen var en helt annan än den
gamla.

»Och tre par vigdes första veckan i den nya kyrkan»,
berättade Clara. »Först av alla Samuel Dundee och
Agnes Hewitt — dagen därpå Albert Mahan och Minnie
Duncan, och på lördagen Eddie Troy och Flo
Macintosh. Alla de nyvigda männen va’ sjöfarare, och inom
sex veckor va’ de alla ute till sjöss igen med sina båtar.
Ingen av dem hade en aning om att de hade gjort
någonting orätt.

Den onde måste ha skrattat i mjugg åt situationen.
Allting gynnade förvecklingen. Äktenskapen hade
ingåtts första veckan i maj, och det var icke förrän tre
månader senare som prästen enligt lagens fordran
avgav terminsrapport till de civila myndigheterna i
Dublin. Genast fick han från dem ett meddelande, att
hans kyrka icke hade någon laglig existens, emedan
den icke hade blivit inregistrerad enligt lagens
föreskrifter. Detta avhjälptes genom hastigt utförd
registrering, men felet med de ingångna äktenskapen skulle
icke bli så lätt att hjälpa. De tre brudgummarna voro
långt borta, och deras hustrur — ja, de voro icke
deras hustrur.

»Men prästen va’ inte för att oroa de stackars
människorna», sade Clara. »Han gick till råds med sig
själv, bidade sin tid och väntade på att de unga
männen skulle komma igen från sjön. En händelse gjorde
att han var borta på en kristning på andra sidan av
ön då Albert Mahan helt oväntat kom hem, efter att
ha fått sitt fartyg i docka i Dublin. Klockan va’ nio på
kvällen när prästen fick veta nyheten, och han tog
emot den klädd i nattrock och tofflor, ögonblickligen
for han upp och skrek att hans häst skulle sadlas, och
så red han i väg med vindens hastighet till Mahans.
Albert hade redan tagit av sig en sko för att gå till
sängs då prästen kom in.

»Kom med mej genast, bägge två», sade han
flämtande.

»Vad då för?» sa’ Albert, »jag ä’ alldeles dödstrött
och håller på att gå till sängs.»

»Ni får lov att bli lagligt vigda», sa’ prästen.

Albert såg mulen ut och sa’: »Nu skämtar vördig
pastorn.»

Men jag har hört honom berätta många gånger, att
han tänkte för sig själv att det va’ besynnerligt, att
prästen hade börjat pimpla whisky vid sin höga ålder.

»Skulle vi inte vara gifta?» sa’ Minnie.

Prästen skakade på huvudet.

»Och jag ä’ inte mrs Mahan?»

»Nej», sa’ pastorn, »ni ä’ bara miss Duncan.»

»Men pastorn ha’ ju själv vigt oss», sa’ hon.

»Det va’ inte så, det va’ inte så», sa’ han.

Och så berättade han alltsammans för dem och
Albert satte på sig sin sko och de följde med pastorn
och dom blev ordentligt och lagligt vigda, och se’n
brukar Albert Mahan säja emellanåt: »Det ä’ inte
var mans lott att ha haft två bröllopskvällar på ön
Mc Gill.»

Sex månader senare kom Eddie Troy hem och blev
genast vigd ordentligt. Men Samuel Dundee var borta
på en treårsfärd och hans fartyg hördes inte av. Till
råga på eländet väntade	en mer	än tvåårig liten son
på honom i moderns armar. Månader förgingo och
Agnes magrade av sorg och bekymmer. »Det ä’ inte
mej själv jag tänker på», lär hon ha sagt många gånger,
»utan det ä’ på mitt stackars faderlösa barn. Om
någonting hände Samuel — vad skulle då min gosse
få för ställning i världen?»

Lloyds antecknade Loughbank som saknat, och
rederiet upphörde att sända den månatliga inbetalningen
av Samuels halva lön till hans hustru. Det var
frågan om barnets legitimitet som tyngde på hennes sinne,
och när allt hopp om Samuels återkomst var ute,
dränkte hon sig och barnet därnere i sundet. Och här
kommer nu det mest tragiska. Loughbank hade icke förlist.
På grund av en hop olyckor och uppskov för
omständliga att beskriva hade fartyget gjort en av de långa
nästan otänkbara färder som inträffa en eller två
gånger under ett halvt århundrade. Vad den onde måtte
ha skrattat! Nå, Samuel kom tillbaka från sin resa,
och när han fick höra vad som hänt var det någonting
som brast någonstans i hans hjärta eller hans huvud.
Morgonen därpå fann man honom liggande tvärs över
hustruns och barnets grav, där han hade försökt ta
livet av sig. Aldrig har man förut hört talas om en så
ohygglig dödsbädd här som hans. Han spottade
prästen i ansiktet och överöste honom med smädelser, och
han dog under så förfärliga hädelser, att de som skötte
honom gjorde det med bortvänd blick och darrande
händer.

Och med allt detta för ögonen lät Margaret Henan
döpa sitt första barn till Samuel.

***

Hur skall man kunna förklara denna kvinnas
halsstarrighet? Eller var det en sjuklig anfäktelse av onda
makter som framkallade begäret att ett av hennes barn
skulle kallas Samuel? Det tredje barnet var en flicka,
som fick moderns namn, och det fjärde blev en gosse.
Trots de tunga slag, varigenom ödet redan hade
berövat henne de bägge första, och oaktat hon nu blev
övergiven av fränder och vänner, framhärdade hon i
sitt beslut att uppkalla även detta barn efter sin bror.
I kyrkan undveks hon av dem som växt upp
tillsammans med henne. Efter en sista bönfallande vädjan
lämnade modern hennes hus med den varningen, att
om hon lät döpa den lille till Samuel skulle hon aldrig
tala till henne mer. Och fastän den gamla levde trettio
år efter detta höll hon sitt ord. Prästen i församlingen
förklarade nu att han ville döpa barnet till vilket
namn som helst utom till Samuel och alla de andra
prästerna på Mc Gill vägrade att kristna gossen till det
namn hon hade begärt. Det talades vid den tiden om
att Margaret Henan tänkte anlita lagens hjälp för att
få sin begäran uppfylld, men till slut tog hon gossen
med sig till Belfast och fick honom där döpt till
Samuel.

Och nu hände ingenting. Hela ön var förbryllad.
Gossen växte och frodades. Skolmästaren upprepade
oupphörligt att det var den mest begåvade gosse han
sett. Samuel hade en präktig konstitution och högg
sig med makt fast vid livet. Till allas förundran
undgick han hela den vanliga raden av barnsjukdomar.
Mässling, kikhosta och påssjuka blevo obekanta för
honom. Han tycktes vara härdad mot all smitta,
otillgänglig för alla sjukdomsfrön. Huvudvärk och
örsprång förekom aldrig. »Inte så mycke’ som en
blemma eller en bulnad såg man nånsin på hans friska hud»,
sade en av traktens gamlingar till mig. I skolan var
han den främste både i fråga om läsning och
gymnastiska övningar, och han piskade upp varenda gosse
på ön som var lika stor eller lika gammal som han.

Det var en triumf för Margaret Henan. Denna
mönsterpojke var hennes och han bar det kära namnet.
Med undantag av modern kommo hennes anhöriga och
hennes vänner tillbaka till henne och erkände att de
hade misstagit sig. Det fanns dock bland de gamla
gummorna flera som ännu höllo fast vid sin åsikt och
skakade betänksamt på huvudet där de sutto vid sitt
te. Gossen var för märkvärdig att kunna få leva. Det
var ingen möjlighet för honom att undgå den dom
som hans mor så syndigt hade nedkallat över honom
genom det olycksbringande namnet. Den unga
generationen skrattade åt dem liksom Margaret Henan, men
de gamla skakade på huvudet som förut.

Margaret fick flera barn. Det femte var en gosse
som döptes till Jamie och efter honom följde tätt efter
varandra tre flickor — Mill, Sara och Nora — så kom
gossen Timothy och därefter två flickor till, Florence
och Katie. Katie var den elfte och sista i flocken och
vid trettiofem år upphörde nu Margaret Henan att ödsla
med sina krafter. Hon hade gjort nog för ön Mc Gill
och för drottningen. Nio friska barn hade henne att
tacka för livet. Alla frodades och blomstrade. Det
såg ut som om olyckan hade vänt henne ryggen efter
de bägge första sönernas död. Nio levande barn —
och ett av dem hette Samuel.

Jamie valde sjömansyrket, egentligen icke så
mycket av böjelse som av tvång, emedan det på Mc Gill var
brukligt att äldste sonen stannade vid jordbruket och
de andra gingo till sjöss. Timothy gjorde som Jamie,
och samtidigt med att den sistnämnde fick sitt första
kaptensbefäl på en ångare från Cardiff var Timothy
styrman på ett stort segelfartyg. Samuel var
emellertid icke nöjd med sin bestämmelse. Jordbrukarens
liv föreföll honom ingalunda lockande. Hans bröder
hade gått till sjöss utan böjelse, endast därför att det
var enda utvägen för dem att förtjäna sitt bröd — och
han, som icke behövde ge sig ut, avundades dem när
de efter sin återkomst från långfärder sutto vid elden i
köket och berättade käcka historier om underbara
länder på andra sidan oceanen. Samuel blev lärare, till
sin fars stora missnöje, och han fick till och med
överbetyg, då han i Belfast tog sina examina. När den
gamle skolmästaren drog sig tillbaka från tjänsten,
övertog Samuel hans skola. Emellertid studerade han
också i hemlighet navigation, och det var Margarets
stora nöje att sitta vid kökselden och höra honom
trassla in sina bröder i problem som rörde deras yrke, trots
de bägge sjömännens kaptensdiplom. Tom Henan var
mycket ond då hans son Samuel — skolläraren, den
bildade mannen och arvtagaren till Henans farm —
tog hyra som simpel sjöman. Margaret hade en
osviklig tro på Samuels lyckliga stjärna och var övertygad
om att allt vad han företog sig lände till det bästa.
Och liksom allt annat hade gått den begåvade unge
mannen väl i hand, så hade man också aldrig förut
hört talas om en så snabb karriär som den han gjorde
till sjöss. Sedan han rest två år som simpel sjöman
togs han från skansen och skulle tillfälligtvis tjänstgöra
som andre styrman. Detta hände i en febersmittad
hamn vid den västra kusten. Den kommitté av
skeppare, som examinerade honom, förklarade, att han
kunde mera teoretisk navigation än de någonsin hade
inhämtat och glömt. Två år senare seglade han från
Liverpool som styrman på Starry Grace med både
nödvändiga och överflödiga betyg som kapten på fickan.
Och så hände det — det som de gamla gummorna
hade runkat på huvudet för i åratal.

Händelsen berättades för mig av Gavin Mc Nab, som
då hade varit högbåtsman på Starry Grace och var
hemma på ön Mc Gill.

»Visst kommer ja’ ihåg det», sade han. »Vi va’ på
väg nedåt östern och hade svårt väder. Finare
sjöman än Samuel Henan har aldrig vandrat på däck.
Kommer mycke’ väl ihåg hur han såg ut den där sista
måron, när han såg på de väldiga sjöarna som reste
sej akterut och se’n på den gamla skutan och hur hon
tog dom — kapten låg under däck och hade varit
drucken i många dar. Klockan va’ väl sju när Henan la’
henne opp i vind, därför att han inte tordes gå längre,
så som sjön vräkte. Se’n han hade äti’ frukost
klockan åtta gick han in till sej, och en halvtimme efteråt
kom kapten opp talgögd och skälvande och höll sej
fast vid ledstången i trappan. Det va’ eländigt, ska’
ja’ säja er, och där stod han och blinka’ och nicka’
och sluddra’ för sej själv. »Fall!» skrek han till
karlen vid ratten. »Å, Herre Gud!» sa’ andre styrman
som stod bredvid honom. Och kapten såg inte åt
honom ens, utan höll bara på med att babbla och sluddra
för sej själv. Men så med ens räta’ han opp sej och
kasta’ huvet tebaka och skrek:	»Vrid på hjulet, karl
— nå, så fan anamma er! Ä’ ni döv, efter ni inte hör
va’ ja säjer?»

Det va’ den drucknes tur han hade, för Starry Grace
la’ i väg för en stormil så Gud sej förbarme, utan att
ta in ett ämbar vatten, medan andre styrman gav order
och besättningen for omkring som galningar. Och nu
va’ kapten belåten och nicka’ för sej själv och gick ner
igen för att dricka mera whisky. Det va’ ett rent
mordanslag mot allas våra liv, för det va’ inte lämplig
stund ens för det allra största skepp att vara i gång.
I gång? Aldrig har ja’ sett maken. Omöjligt att tänka
sej värre — och då hade ja’ ändå vari’ till sjöss som
pojke och fullväxt i fyrtio år. Ja’ säjer er att det va’
rent gruvsamt.

Andre styrman va’ vit i ansiktet som ett lik och han
höll ut ensam en halvtimmes tid, men så blev det
honom för starkt och han gick ned för att kalla opp
Samuel och tredje man. Ja — en fin sjöman va' den där
Samuel men det där va’ för starkt för honom. Han såg
sej om och studera’ och såg sej om och studera’, men han
kunde inte se nå’n utväg. Han våga’ inte dreja bi.
Hon skulle ha blivit rensopad från både folk och grejor
innan hon kunde ligga opp. Det va’ ingenting annat
att göra än att hålla i. Tog stormen till så va’ vi i alla
fall förlorade, förr eller senare skulle nå’n våldsam sjö
sopa oss alla överbord.

Sa’ ja’ att det va’ en storm så Gud sej förbarme?
Det va’ den värsta ja’ sett. Tror att den lede själv
måste ha blåst opp den, för den va’ alldeles ohygglig.
Ja’ ha’ nog vari’ med om åtskilligt, men en så’n natt
som den vi nu fick vill ja’ inte gärna se mera. Ingen
tordes gå till kojs. Och ingen tordes heller vara på
däck. Alla stod vi oppe på kajutan och höll oss fast
och väntade. De tre styrmännen va’ på halvdäcket
och två man vid ratten, och den ende som va’ nere
under däck va’ våran spritblötta kapten som låg där full
och snarka’.

Och då såg ja’ den komma på en mils avstånd, så
högt över de andra vågorna som en ö över ett hav —
den väldigaste våg ja’ nånsin ha’ sett. De tre
styrmännen stod tillsammans och såg den komma, och
dom bad nog, dom som vi, en tyst bön att den inte
skulle bryta sej när den gick förbi oss. Men vi skulle
inte bli bönhörda. Till sist, när den reste sej opp så
högt som ett berg och virvla’ sej opp bortöver aktern
och skymde bort himlavalvet för oss, skingrades
styrmännen — andra och tredje rusade till mesanvanterna
och klättrade opp i dom, men förste styrman sprang till
ratten, för att hjälpa till. Det va’ en modig man, den
där Samuel Henan. Han rusa’ rakt emot den där
bjässen bland allt va’ vågor hette, tänkte inte på sig själv,
utan bara på skutan. De bägge vid ratten va’
fastsurrade vid den, men han ville vara till hands ifall
de blev dödade. Och så tog hon den. Vi på kajutan
kunde inte se halvdäcket för de tusen tons vatten som
störta’ över det. Vågen hade sopat det rent, tagit med
sej allt — de bägge som klättra upp i mesanriggen,
Samuel Henan på väg till ratten, de bägge männen som
voro fastbundna vid ratten, — ja, och själva hjulet
också. Vi såg aldrig en skymt av dom vidare, för hon
körde opp i vind när hjulet rök, och två av oss
dränktes på andra sidan om kajutan, för att inte tala om
timmermannen, som vi hitta’ vid förkanten av halvdäck
med vartenda ben krossat i sin kropp så att han va’
som ett gelé.»

***

Och nu kommer det underbara, det
häpnadsväckande mirakel som Margaret Henan utförde med sin
heroiska viljekraft. Hon var fyrtiosju år då underrättelsen
kom att Samuel förgåtts, och icke långt därefter började
ett otroligt rykte göra sin rund omkring på ön Mc Gill.
Jag kallar det otroligt — och ön Mc Gill ville icke
heller sätta tro till det. Doktor Hall sade »bah!» och alla
skrattade åt ryktet och kallade det för ett gott skämt.
Man tog reda på varifrån pratet ledde sitt ursprung och
det spårades tillbaka till Sara Dack, som tjänade hos
Henans och var den enda som vistades hos Margaret
och hennes man. Men Sara Dack envisades i sitt
påstående, och nu kallade man henne för en oförsynt
lögnerska. En eller två av öborna vågade sig fram med
en fråga om saken till Tom Henan själv, men förutom
bistra ögonkast och svordomar över deras fräckhet
fingo de ingenting till svar.

Ryktet dog bort och överallt på ön började man i
stället diskutera förlusten av Grenoble, som gått till
botten utanför Kina. Fartygets hela befäl och hälften
av dess besättning var från ön Mc Gill och hade gift
sig där. Men så dök det underliga ryktet upp igen.
Sara Dack blev allt bestämdare i sina försäkringar,
Tom Henan kastade mörkare blickar omkring sig än
någonsin, och efter ett besök hos Henans lät doktor
Hall inte längre höra sitt »bah!» Nu kände hela ön
sig upprorisk, och där blev ett oerhört slamrande med
tungor. Det där var ju alldeles onaturligt — rent av
ogudaktigt. Man hade aldrig hört maken. Och när
så efter vederbörligt tidsförlopp Sara Dacks påstående
befanns vara fullkomligt sant, förklarade alla med en
mun, liksom högbåtsmannen hade gjort på Starry
Grace, att den onde nödvändigt måste ha haft sin hand med
i en så onaturlig händelse. Och Sara Dack berättade
dessutom, att den förblindade kvinnan bestämt
förklarat att det måste bli en gosse. »Elva barn har jag
fött till världen», hade Margaret sagt, »sex flickor och
fem gossar. Och eftersom det måste finnas jämvikt i
allting, så blir det nog också så för mej. Sex stycken
av det ena slaget och sex av det andra — då blir det
jämvikt. Så säkert som solen går opp om mornarna
blir barnet en gosse.»

Och en gosse blev det också, och det en som var ett
riktigt underverk. Doktor Hall var alldeles häpen över
barnets präktiga skapnad och väldiga styrka och skrev
en broschyr om sina iakttagelser i detta avseende för
Medicinska sällskapet i Dublin, vari han framhöll
ifrågavarande fall som det intressantaste han haft under
sin långa läkarebana. När Sara Dack omtalade den
nyföddes otroliga vikt, vägrade ön att tro henne och
kallade henne återigen för lögnerska. Men när doktor Hall
försäkrade att han själv hade vägt barnet och sett att
den siffra Sara uppgav var den rätta, drog ön Mc Gill
djupt efter andan och tog sedan för gott vilka rapporter
Sara Dack än månde ge angående barnets utveckling
och aptit. Och ännu en gång kom Margaret Henan
till Belfast med ett gossebarn och fick det kristnat till
Samuel.

***

»Och pojken va’ god som guld», sade Sara Dack till
mig.

Då jag träffade på Sara var hon en frisk och
flegmatisk gammal mö på sextio år med en erfarenhet så
tragisk och ovanlig, att ehuru hennes tunga hade
sysslat med den i tiotal år, måste skildringen av den ännu
ha ett oförgängligt intresse för ortens gummor.

»Ja, god som guld», sade Sara Dack. »Aldrig
skrikig. Kunde sitta ute i solen timme efter timme, utan
att ge ett ljud ifrån sej så länge han inte va’ hungrig.
Och så stark! Grep tag med sina händer så kraftigt
som en stor karl. Han va’ inte ens ett dygn när han
tog tag i mej så hårt, att ja’ skrek till i förskräckelse.
Och frisk och rödkindad. Sov och åt och växte. Aldrig
ilsken. Aldrig störde han nå’ns nattro en enda minut,
inte under tandsprickningen en gång. Och Margaret
bruka’ låta’n gunga i sitt knä och fråga, om det nånsin
hade funnits en så fin pojke i våra förenade
kungariken.

Så den pojken växte! Och så han åt se’n! När han
va’ ett år va’ han lika stor som andra barn vid två.
Men senfärdig att gå och att tala. Förutom att några
gurglande ljud trängde opp ur hans strupe och att han
kröp på alla fyra kom han inte ut med mycke’ i den
vägen. Men det kunde man ju också vänta sej så som
han växte. Allt gick ju till växt och till kroppsstyrka.
Och själva gamle Tom Henan klarna’ opp när han såg
på den väldigt stora pojken, och han sa’ att han
undra’, om det nånsin funnits make till pojke i alla tre
kungarikena. Det va’ doktor Hall som först fatta’
misstankar, det kommer ja’ mycke’ väl ihåg fastän ja’
aldrig hade haft en aning om va’ pojken va’ förrän
efteråt. Ja’ såg doktorn hålla saker framför lille Sammys
ögon och ställa till buller både högre och lägre och
längre och kortare håll från lille Sammys öron. Och
ja’ såg doktorn gå sin väg med rynkade ögonbryn och
skaka på huvu’t som om barnet vore sjukt. Och sjuk
va’ han inte, det kunde ja’ svära på — ja’ som såg
honom äta och frodas. Men doktor Hall sa’ inte ett ord
till Margaret heller, och ja’ kunde inte gissa mej till
va’ som gjorde honom bekymrad.

Ja’ kommer mycket väl ihåg första gången Sammy
bjöd till att tala. Då va’ han två år och så stor som
andra barn vid fem, men gå kunde han inte ännu. Han
for omkring på alla fyra, glad och förnöjd och utan att
göra något besvär, såvida han fick mat ordentligt, och
mat ville han ha ovanligt ofta. Ja’ gick och hängde
opp tvättade kläder på ett streck när han kom ut på
alla fyra med sitt stora huvud vaggande av och an och
ögonen blinkade i solen. Och så öppna’ han plötsligt
sin mun för att tala. Ja’ blev så förskrämd så ja’ höll
på att dö i förskräckelse — och nu visste ja’ med ens
varför doktorn hade skakat på huvu’t. Tala? Ack,
ack — aldrig ha’ väl ett barn på vår ö talat på det
sättet. Det talet kunde ingen missta’ sej på. Ja’ stod
där och skälvde — lille Sammy hade skriat som en
åsna! Ja, ja! säjer väl det — han skria’ som en åsna,
precis på det viset, högljutt och långdraget och
muntert så hans lungor kunde spricka.

Han va’ idiot — en storväxt ohjälplig idiot. Det
var efter det där skriandet som doktorn tala’ om det
för Margaret, men hon ville inte tro honom. Det skulle
nog bli bra med tiden, sa’ hon. Gossen hade bara
växt för fort. Fick han tid på sej, så skulle vi nog få
se, sa’ hon. Men gamle Tom Henan förstod hur det va’
och han räta’ aldrig på nacken mer. Han tålde inte
barnet sedan och kunde inte förmå sig att röra det,
och det såg ut som om han vore riktigt förhäxad av
et. Många gånger såg ja’ honom följa det med ögonen
från andra sidan om något hörn och stirra på det så
att ögonen va’ nära att trilla ur av förfäran — och när
det så började skria, stack gamle Tom fingrarna i
örona och såg så olycklig ut, så en kunde gråta åt’et.

Och skria kunde det eländet med besked! Det va’
det enda det kunde göra förutom äta och växa. Så
snart det blev hungrigt skria’ det och det va’ ingen
möjlighet att få’t att tiga förrän det fick mat. Och
ständigt om mornarna bruka’ det genast kravla sej fram
till köksdörren och blinka utåt solskenet och skria.
Det där skriandet blev Sammys död.

Ja’ minns et så väl. Sammy var tre år då och stor
som en tio års pojke. Gamle Tom hade blivit rätt
ynklig, han gick och plöjde kors och tvärs på gärdena
och prata’ och mumla’ för sig själv. Den måron som
ja’ nu talar om satt han på bänken utanför köksdörren
och täljde på ett yxskaft. Och så kom den bedrövlige
idioten kravlande till dörren och skria’ utåt solen som
han bruka’ göra. Ja’ såg gamle Tom rycka till och se
sej om. Och där stod vidundret och vagga’ med sitt
stora huvud och blinka’ och skria’ som en stor åsna,
vilket det ju nästan va’. Det va’ för mycke’ för Tom.
Nånting blev galet med honom i den stunden. Han
flög opp och gav idioten ett slag i huvu’t med yxskaftet.
Och han slog om och om igen, som om Sammy vore en
galen hund som han va’ rädd för. Och så gick han
raka vägen till stallet och hängde sej där vid en
takbjälke. Men se’n hade ja’ inte lust att stanna där i
huset längre, utan ja’ flytta till min syster, som va’
gift med John Martin och hade det bra.»

***

Jag satt på bänken utanför köksdörren och såg på
Margaret Henan, medan hennes valkiga tumme
pressade ned den glödande tobaken i lerpipan och hennes
ögon stirrade utåt de av skymningen fördunklade
fälten. Det var samma bänk som Tom Henan suttit på
den skräckfulla sista dagen av sitt liv. Och Margaret
satt i dörröppningen där vidundret och idioten Sammy
så ofta hade vaggat med huvudet och skriat, blinkande
mot solen. Vi hade talat med varandra en timmes tid
— hon med den lugna långsamhet som vittnade om
evighetstrygghet och som så väl anstod henne — och
om det gällt mitt liv kunde jag icke finna de motiv som
utgjorde ledtrådarna i hennes livs trassliga vävnad.
Var hon en sanningens martyr? Låg det i hennes
natur att böja knä inför ett så abstrakt ideal? Hade hon
fattat den abstrakta sanningen som det enda höga
målet för mänsklig strävan — den dag för långa år sedan
då hon döpte sin förstfödde till Samuel? Eller hade
hon fått oxens upproriska halsstarrighet på sin lott?
Eller hästens envisa målmedvetenhet? Eller bondens
slöa egensinne? Var det en nyck eller en fantasi?
Kanske den enda strimman av vanvett i en för övrigt
oerhört klar hjärna? Eller hade hon måhända samma
själsläggning som en Bruno? Var hon övertygad om
den intellektuella riktigheten av den ståndpunkt hon
intagit? Var hon intagen av en orubblig och upplyst
opposition mot vidskepelsen? Eller — den tanken
föreföll mig klyftigare — regerades hon av någon
djupare och mera omfattande vidskepelse, ett slags
fetisch-dyrkan, vars alpha och omega var det hemlighetsfulla
namnet Samuel?

»Vill ni kanske säga mej», sade hon, »att om min
andre son hade blivit döpt till Larry i stället för till
Samuel, så skulle han inte ha fallit i det sjudheta
vattnet och förbränts? Oss emellan sagt, sir — ni ser ju
klok ut — skulle namnet ha betytt nånting därvidlag?
Skulle det inte ha bykts hos oss den dagen om han
hade hetat Larry eller Michael? Skulle kokande
vatten inte ha varit hett, och skulle hett vatten inte ha
bränt, om han hade haft ett annat namn än Samuel?»

Jag erkände det riktiga i hennes påstående och hon
fortsatte:

»Kan nånting så ringa som ett namn göra ingrepp
i Guds grundplaner? Löper världen på måfå och ä’
Gud kanske en svag och vacklande varelse, som skulle
ändra tingens bestämmelser och öden därför att
krypet Margaret Henan fått lust att ge sitt barn namnet
Samuel? Se på min son Jamie. Han vill aldrig ha
nå’n ryssfinne bland sin besättning, därför att dom
tror att ryss-finnarna kan vända vind och riva opp
dåligt väder. Skulle ni kunna tro det? Kunde ni tro att
Gud som låter vinden blåsa skulle sänka sitt huvud så
lågt från höjden, att han lyssnade till några ord som
uttalas av en smutsig ryss-finne inne i skansen på ett
smutsigt fartyg?»

Jag sade att jag helt visst inte trodde det. Men hon
kunde icke avhållas från att driva sin argumentering
ända till dess spets.

»Hur kan ni då tänka att Gud, som leder
stjärnornas gång och för vars mäktiga fot jorden endast ä’ en
fotapall, skulle fatta hätskhet mot Margaret Henan och
skicka en väldig våg bortåt Kap för att sopa hennes
son in i evigheten, bara därför att hon velat kalla
honom Samuel?»

»Men varför just Samuel?» frågade jag.

»Det vet ja’ inte. Ja’ ville ha det så.»

»Och varför ville ni det?»

»Vem ä’ jag, att ja’ skulle kunna svara på en sådan
fråga? Finns det nå’n bland levande eller döda, som
kan göra det? Vem vet varför det ä’ så eller så i
dylika fall? Min son Jamie va’ mycke’ förtjust i
kärnmjölk — han bruka’ säja att han ville dricka tills den
stod honom opp i halsen. Men Timothy kunde
däremot inte alls tåla kärnmjölk. Och ja’ tycker om att
höra åskans dån och dunder och brak. Men min Katie
kunde aldrig stå ut med att höra minsta åskmuller, utan
skrek och skälvde och bädda’ ned sej mellan bolstrar.
Och ännu aldrig ha’ ja’ hört nå’n kunna säja varför det
ä’ så. Det vet Gud allena. Ni och jag ä’ dödliga och
vi kan inte veta det. För oss ä’ det nog att veta vad
vi tycker om och inte tycker om. Det behagar mej
— detta ä’ för oss det första och det sista. Och
bakom det ordet kan ingen gå och leta ett varför. Ja’
tycker om namnet Samuel, tycker mycket om det. Det
ä’ ett vackert namn med ett underbart vaggande
välljud som övergår allt förstånd.»

Skymningen blev djupare, och under den tystnad
som inträdde betraktade jag den ståtliga välvda
pannan, som tiden icke förmått sänka — jag såg på det
stora avståndet mellan ögonen och på själva ögonen,
som voro så klara, öppna och fjärrsynta. Så steg hon
upp med en min som om hon ville avskeda mig och
sade:

»Det blir mörkt för er att gå hem och vi få snart
regn.»

»Sörjer ni över någonting, Margaret Henan?» frågade
jag plötsligt och obetänksamt.

Hon såg forskande på mig ett ögonblick.

»Ja — över att jag inte fick ännu en son.»

»Och ni skulle verkligen...?» sade jag tveksamt.

»Ja, det skulle jag», svarade hon. »Det skulle ha
blivit hans namn.»

Jag gick nedåt den mörka vägen mellan
hagtornshäckarna grubblande över det varför som här
framställts utan svar. Och jag upprepade Samuel högt för
mig själv, lyssnande efter det vaggande välljudet hos
det namnet, som så hade tjusat denna kvinnas själ och
lett henne in på tragikens område. Det fanns
verkligen där, detta välljud. Ja, det fanns!




INNEHÅLL:

Sid.
ALL VÄRLDENS FIENDE5
ETT HÄRJNINGSTÅG UTAN LIKE28
DEN STARKES STYRKA49
SÖDER OM »SKREVAN»72
DEBS’ DRÖM98
OCEANPLÖJAREN129
SAMUEL156

————

