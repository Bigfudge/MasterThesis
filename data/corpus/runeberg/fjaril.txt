

FJÄRIL-ATLAS

Innehållande 129 kolorerade bilder

Med text

-

PRIS 1 KR.






FJÄRIL-ATLAS

129 AVBILDNINGAR I FLERFÄRGSTRYCK

med

ANGIVANDE AV DE SVENSKA OCH LATINSKA NAMNEN


TEXTEN TRYCKT I STOCKHOLM, PLANSCHERNA UTOMLANDS



STOCKHOLM 1916
O. L. SVANBÄCKS BOKTRYCKERI




Tafla I

Brädspel

Melanargia Galathea L. (tafl. I, fig. 1) är mycket föränderlig allt efter olika trakter. Larven 
är gulaktigt grön med röda rygg- och sidolinjer. Har icke anträffats nordligare än
Tyskland.

Machaonfjärilen

Papilio Machaon L. (tavl. I, fig. 2, tavl. II, fig. 1) är på vingarnas översida svavelgul och 
har i de båda vingarnas svarta bräm en rad gula halvmånformiga fläckar, på de bakre
vingarna en enkel roströd ögonfläck. Larven är grön med svarta, rödfläckiga tvärstreck
och lever i juni samt augusti på parasollblomstriga växter, såsom fänkål, dill, kummin
m. m. Fjärilen flyger i juni och augusti eller juni—juli. Förekommer i hela Skandinavien 
och Finland ända till Ishavet; har i södra Sverige två generationer, men vid
Stockholm och längre norr ut endast en.

Stora skimmerfjärilen

Apatura Iris L. (tavl. I, fig. 3) har på de svartbruna framvingarna vita fläckar, på 
bakvingarna en vit binda, som på mitten utåt har en skarp tand. Larven, som lever på sälg
(Salix caprea), är grön med ett gult eller rödaktigt streck. Hittills endast funnen så långt 
norr ut som i Danmark på Lolland; flyger i juli.

Lilla guldvingen

Polyommatus Phlæas L. (tavl. I, fig. 4) har rödgula framvingar med svart kant och svarta
fläckar samt mörkbruna bakvingar med rött tandat kantbräm; inunder brungrå med 
svarta punkter, med en röd strimma framför bakvingarnas bräm. Allmän överallt, flyger
hela sommaren, men talrikast i maj och augusti. Larven är grön med röd rygglinje och
lever på syrearter. 

Citron- eller tostefjärilen

Gonepteryx (Rhodocera) rhamni L. (tavl. I, fig. 5). Hanen citrongul, honan vitgul,
grönskiftande, båda med en röd fläck på mitten av alla vingarna. Allmän till 62:dra
breddgraden, flyger i augusti och maj; övervintrar såsom fjäril. Larven är grön med vitaktig
sidolinje, lever på brakvedsbusken (Rhamnus frangula).

Kartfjärilen

Vanessa Levana L. (tavl. I, fig. 7; tavl. II, fig. 16; tavl. III, fig. 24). Anmärkningsvärd
för sina båda, till färg och teckning alldeles olika generationer, av vilka den första har
ovan rödgula vingar med svarta band och fläckar, som utåt åtskiljas av bredare, rödgula
fält; utkanterna svarta; innanför bakvingarnas utkant finnes i vartderna av fälten 2—5
en rundad svart fläck. Inunder äro vingarna rödbruna och genomdragna av gula linjer 
och band. Flyger i maj och framkommer ur puppor, som övervintra. — Den andra
generationen, som Linné gav namnet Vanessa prorsa (tavl. III, fig. 24), har ovanpå
brunsvarta vingar med ett vitt tvärband samt några röda eller gulaktiga linjer och streck
innanför utkanten; inunder äro vingarna rödbruna. Flyger i augusti. Har i norden 
funnits endast i Danmark på Falster. Larven är inunder brungul, ovan svart eller 
svart med gulbrun teckning; lever i sällskap på nässlor.

Jungfrun

Vanessa Io L. (tavl. I, fig. 8) är ovan rödbrun med några svarta, kantiga fläckar; på 
framkanten av varje vinge en stor, blåaktig ögonfläck. Träffas i Danmark och södra Sverige
upp till 60° n. b. samt i sydligaste Finland; flyger i juli—september och maj. — Larven
är svart med en rad vita punkter, lever i stora sällskap på nässlor och humle.

Puktörne-blåvingen

Lycæna Icarus Rott. (tavl. I, fig. 6) har vingarna inunder askgrå till brungrå. Hanen 
ovan glänsande himmelsblå med en skarp, smal linje i vingarnas utkant; honan mycket
föränderlig till färgteckningen, än brun med blåaktig glans vid vingarnas bas och röda
fläckar längs utkanterna, än nästan helt och hållet blå, med bred, svartbrun utkant på 
framvingarna och svarta punkter med blå linjer vid bakvingarnas utkant. — Utbredd 
över hela Norden och allmän i Sveriges södra landskap, där den har två generationer 
med flygtid maj—juni och augusti—september men norr om 59° n. br. blott en 
generation med flygtiden i juli. — Larven, som lever på käringtänder (Lotus corniculatus), ginst 
och andra ärtväxter samt övervintrar, är grön med mörkgrön, vanligen ljuskantad rygglinje.

Hållrotfjärilen

Thais Polyxena Schiff. (tavl. I, fig. 9) är från Österrike och har gula, svartfläckiga vingar; 
larven lever i juni och juli på hållroten (Aristolochia Clematitis).

Aurorafjärilen

Anthocaris cardamines, L. (tavl, I, fig. 10). Vingarna vita, de främre på mitten med en 
liten svart, månformig fläck mot framkanten, spetsen upptill svart, inunder grönaktig;
vita bakvingar; på var och en av hanens framvingar en stor orangefärgad fläck. — Allmän 
upp till 62° n. br., flyger i maj—juni. Larven är grön med skarp vit sidolinje, lever 
på vildsenap (Sinapis arvensis), Cardamine och andra skidväxter.





Tafla II

Mnemosynefjärilen

Parnassius Mnemosyne L. (tavl. II, fig. 12); framvingar utan svarta fläckar; bakvingarna 
utan ögonfläckar. — Sällsynt; funnen på enstaka ställen, i synnerhet vid kusten, upp till
Medelpad; södra Finland, Danmark; flyger i juni—juli.

Alp-Apollo

Parnassius Delius, Esp. (tavl. II, fig. 14) finnes på Alperna, men har icke anträffats hos oss.

Allmänna bastardsvärmaren

Anthrocera (Zygæna) filipendulæ L., har bakvingar med smal, svartblå utkant; allmän i
Danmark, södra Sverige och Norge ävensom sydligaste Finland; nordligast funnen i 
Dalarna; flyger i slutet av juni—augusti. — Larven är gul med lika stora, svarta fläckar
i sidorygglinjen, lever på klöver, stenbräcka och andra låga växter.
Podaliriusfjärilen

Papilio Podalirius L. (tavl. II, fig. 15). Vingarna ljusgula med svarta band, blå halvmånar 
i svart bräm på bakvingarna och ett svart, blåskiftande, framtill med rödgult kantat öga. 
— Hittills funnen endast i Danmark.

Allmänna metallvingesvärmaren

Procris (Ino) statices L. (tavl. II, fig. 17). Kropp och framvingar ovan metalliskt gröna,
mer eller mindre guldglänsande; framvingarna inunder svartbruna. Allmän i Skandinaviens 
södra delar, nordligast funnen i Hälsingland och i Österbotten; flyger i juni—juli. 
Larven är askgrå med svarta ryggfläckar och rödaktig, vitkantad sidostrimma, lever i 
maj och juni på Rumex acetosa.





Tafla III

Stora skimmerfjärilen

Apatura Iris, L. (tavl. III, fig. 18). Framvingarna ovantill vanligen med 10 vita fläckar, 
av vilka 5 bilda ett avbrutet snedgående band utanför mittfältet; vingarna inunder brokiga 
av brunt och grått, med samma vita teckningar som på övre sidan. Hittills funnen 
endast i Danmark på Lolland; flyger i juli. Larven lever på sälg (Salix ceprea).

Allmänna snabelsvärmaren

Deilephila Elpenor (tavl. III, fig. 19). Framvingarna olivgröna med två rödaktiga
snedstreck och rödaktigt bräm; bakvingarna rosenröda med svarta rot; bakkroppen rödstrimmig. 
Den bruna eller gröna larven med gula ögonfläckar och såsom äldre med ett
nätverk av fina svarta linjer över hela kroppen lever på dunörten (Epilobium
angustifolium) 
och på Galium m. fl. — Icke sällsynt; nordligast funnen i Hälsingland; flyger i juni—juli.

Dödskallesvärmaren

Acherontia Atropos L. (tavl. III, fig. 20) når en vingbredd av 11—14 cm. och har sitt namn
av en brunaktigt gul teckning på bröstets mörka ryggsida, vilken ganska mycket liknar 
en dödskalle. Den mycket tjocka bakkroppen har ovanpå svarta och orangegula vingar 
och utefter hela sin längd en blågrå strimma. De svartbruna framvingarna äro tecknade 
med gult och rostbrunt, bakvingarna ockergula med två svarta bindor. Den levande
fjärilen är den enda, som, isynnerhet vid beröring, låter höra ett gnisslande ljud, som lär
frambringas genom den hornartade snabelns gnidning. — Sällsynt, men funnen ända upp
till Sydvaranger i Östfinnmarken, och flyger augusti—september och maj—juni. Besöker
icke blommor, men förtär utsipprande saft och kan göra skada genom att intränga i
bikupor och förtära honung. — Larven lever på potatisplantan ävensom på ask och
liguster; är vanligen gul med 7—8 breda blå snedstreck eller ock svartaktig med
mörkgröna snedstreck.

Vitsprötade skymningssvärmaren

Deilephila Euphorbiæ, L. (tavl. III, fig. 21). Framvingarnas framkant blekt olivgrön, knappt
mörkare än snedbandet, med en stor mörk fläck vid vingroten och en dylik något mindre
vid diskfältets slut; mellan snedbandet och den rödgrå utkanten ett smalt, trekantigt
olivgrönt fält. Bakvingarnas ljusa tvärband rosenrött, endast vid inkanten vitt. — Mycket
sällsynt; endast funnen i Danmark och en gång i Skåne; flyger i maj—juni och stundom
i augusti. — Larven är svartgrön med gula punkter och röd rygglinje samt röd eller
gulaktig, vanligen avbruten nedre sidolinje; lever på arterna av släktet Euphorbia, mest på
E. cyparissias.

Videnattsvärmaren

Smerinthus ocellata, L. (tavl. III, fig. 22; tavl. IV, fig. 30) har på bakvingarna, som vid
roten äro rödbrunaktiga, ett blått- och svartkantat öga. Tämligen allmän upp till 61°
n. br.; längre norr ut mycket sällsynt. Den mörkare eller ljusare gröna larven har
vitaktiga eller gula snedstreck och lever på pilarter och äppleträd.

Nässelfjärilen

Vanessa urticæ L. (tavl. III, fig. 23). Framvingarnas grundfärg mellan de svarta
framkantsfläckarna ljusare, gulaktig eller vitgul, bakvingarna inunder svarta med ett
brunaktigt, vattratt tvärband utanför mitten. Allmän överallt; flyger hela den blida årstiden
och ofta även varma och soliga vinterdagar. — Larven är svartaktig med brunaktiga
strimmor.
Cynthiafjärilen

Melitæa Cynthia Hübn. (tavl. III, fig. 25) förekommer i juli på Alperna och lever
till juni
av Violaarter.

Starrgräsfjärilen

Coenonympha Tiphon, Rott. (tavl. III, fig. 26). Hanen är ovanpå svavelgul, honan
vitgulaktig; framvingarna ha svartfläckig spets och en svart punkt i mitten. — Är icke
sällsynt på sanka ängar, huvudsakligen i Danmark och södra Sverige; flyger i juni—augusti.
— Larven, som lever på åtskilliga halvgräs såsom myragh (Rhyncospora alba) och ängsull
(Eriophorum) är livligt grön med mörkblå, vitkantad rygglinje samt gulvita sidorygg- och
sidolinjer.





Tafla IV

Poppelnattsvärmaren

Smerinthus populi, L. (tavl. IV, fig. 27), brun- eller grågul med uthuggna vingkanter och
vid roten brunröda bakvingar. — Allmän ända upp till 66° n. br. Larven liknar mycket
larven av vide-nattsvärmaren, men har grönt analhorn, lever från juli till senhösten på
popplar och vide.

Gultravsvärmaren

Smerinthus oenotheræ (tavl. IV, fig. 28) finnes endast i Tyskland; har gröna framvingar
med mörk snedbinda, ockragula bakvingar med svart bräm.

Stora dagsvärmaren

Macroglossa stellatarum L. (tavl. IV, fig. 29). Rygg- och framvingar gråbruna, de senare
med svarta band, bakvingarna rostgula med brun kant; den av många hår bestående
svanstovsen kluven. Suger redan på eftermiddagen under sommar och höst honungsaften
ur blommor med sin långa snabel, men håller sig därvid svävande över blommorna. —
Sällsynt, nordligast funnen i Uppland och sydligaste Finland. Flyger i augusti—september
och maj—juni; övervintrar såsom fjäril. — Larven lever huvudsakligen på Galiumarter
och håller sig dold under dagen.
Smörblomsvärmaren

Syntomis phegea L. (tavl. IV, fig. 31) finnes i Tyskland och Schweiz, i juni och juli på
skogsängar; larven lever efter sin övervintring på maskrosor, groblad och andra låga
växter.

Helghösvärmaren

Zygæna onobrychis, Schiff. (tavl. IV, fig. 32) har icke heller anträffats i Sverige; dess larv
lever på esparsettgräset (Onobrychis).

Allmänna poppelglasvingen

Trochilium apiforme (tavl. IV, fig. 33). Kaffebrun, huvudet, två fläckar på bröstet och
bakkroppens tre sista ringar gula. — Icke sällsynt i aspdungar, där man finner fjärilen
om morgonen sittande på stammarna; går upp till 62° n. br. och flyger i juni—juli. —
Larven är vitgul, alldeles naken, utan hår eller borst och lever inuti asp- och
poppelstammar.

Klubbsprötade bastardsvärmaren

Anthrocera (Zygæna) pilosellæ, Esp. (purpuralis, Brünn.) (tavl. IV, fig. 34). Framvingarna
halvt genomskinliga, bakvingarna nästan enfärgat röda, i spetsen med svartgrå utkant.
— Tillhör endast nordens sydliga delar och är icke sällsynt i Skåne och Danmark på
ängar. Den ljusgula, i två rader svartpunkterade larven lever i maj på klöver,
backtimjan och andra lägre växter.

Klöverbastardsvärmaren

Anthrocera (Zygæna) trifolii, Esp. (tavl. IV, fig. 35). Vingarnas röda fläckar stora,
mestadels parvis hopflutna; framvingarna utåt blott föga bredare. — Tämligen allmän i
Danmark, sällsynt i södra Sverige och sydligaste Finland; flyger i juni och juli på sanka
ängar. Larven är gulgrön eller blekgul med fyra rader svarta punkter och huvud; lever
på klöver.
Allmänna fönstervingen

Bembecia hylæiformis, Lasp, (tavl. IV, fig. 36) Blåsvart; fram vingarna bruna med en
avlång trekantig och tre mindre glasfläckar. Bakvingarna genomskinliga. Huvudets bakre
kant och några bakhuvudringar guldgula Är icke allmän, men har anträffats ända upp
till 62° n. br. Flyger i juli—augusti och träffas ofta sittande på hallonbuskarnas blad.
Larven lever i hallonbuskens stjälkar och rötter och förtär märgen.

Slånsvärmaren

Aglaope infausta, L. (tavl. IV, fig. 37) finnes i Tyskland och Schweiz, men har icke
anträffats i Sverige.

Svävflugelika dagsvärmaren

Macroglossa bombyliformis, Esp. (tavl. IV, fig. 38). Den tjocka starkt håriga kroppen
framtill svartaktig eller olivgrön, på mitten röd, baktill gul; vingarna genomskinliga med blått
skimmer och brun infattning, på framvingarna en röd båge. — Är icke sällsynt i de södra
landskapen och nordligast funnen i Hälsingland; flyger i maj—juli. Den gröna rödfläckiga
larven lever på Scabiosa- och Galiumarter.





Tafla V

Oxhuvudspinnaren

Phalera bucephala, L (tavl. V, fig. 39). Framvingarna silvergrå, i inre kanten vita, med
en stor gul, brunvattrad fläck i spetsen och en liten på mitten; den blekgula bakkroppen
på sidorna svartfläckig. — Allmän och utbredd över nordens sydliga delar upp till 62°
n. br. — Den svarta larven har gula längs- och bredare gula tvärstrimmor samt
förekommer från juli till september på ekar, lindar och andra lövträd.

Karminspinnaren

Euchelia Jacobeæ, L. (tavl. V, fig. 40) igenkännes på de svartgrå eller svartbruna
framvingarna med en blodröd strimma längs framkanten och två blodröda fläckar vid utkanten
samt de likaledes röda bakvingarna. — Tämligen sällsynt; funnen i Danmark samt i södra
Sverige och Norge; flyger i maj—juni. — Larven, som i juli lever i sällskap på Senecio
Jacobea och andra korsörtarter ävensom på hästhovsörten (Tussilago farfara), är
svarthårig med gula ringar.
Rostfärgade bladspinnaren

Lasicampa quercifolia, L. (tavl. V, fig. 41) har i kanten vågformigt utskurna, rostbruna
vingar med tre rader mörka, månformiga fläckar. Den mycket större honan har en
ovanligt tjock, pälsartat hårig kropp. — Mycket spridd under juli och augusti i
Tyskland; hos oss sällsynt, funnen i Danmark och södra Sverige till 60° n. br. samt i sydöstra
Finland. — Larven är svartaktigt grå eller brungrå med vita och rödbruna fläckar på
ryggen; lever på fruktträd, hagtorn och andra träd samt övervintrar på stammarna, tätt
tryckt intill barken.

Tallspinnaren

Lasiocampa pini, L. (tavl. V, fig. 42). Framvingarna äro askgrå eller brungrå med två
svarta taggiga tvärlinjer, vilka begränsa ett rostrött fält, och med en vit fläck
framför mitten; bakvingarna äro röd- eller gråbruna. — Förekommer sparsamt i Skandinaviens
södra delar och går i norr till 62:dra graden. Har hos oss blott en gång uppträtt i sådan
mängd, att den gjort större skada, men är i Tyskland och Ryssland litet emellan ett svårt
skadedjur. — Larven, som är askgrå eller brungrå, svart- och vitbrokig samt här och där
med vita, silverglänsande fjällhår, lever på tallen.

Randiga igelkottspinnaren

Arctia caja, L. (tavl. V, fig. 43). Framvingarna bruna med bredare eller smalare vita
band och fläckar, bakvingarna röda eller gula med 4—6 rundade, svartblå fläckar; 
bakkroppen röd, ovan med 3 — 6 tvärfläckar. — Allmän och utbredd över hela Skandinavien,
flyger i juli—augusti. — Larven igenkännes lätt på de tre första ledernas rödbruna och
något kortare hår.

Lilla påfågelspinnaren

Saturnia pavonia, L. (tavl. V, fig. 44). Hanens framvingar bruna med rosenröd
anstrykning; kring ögonfläcken och innanför utkanten vitaktiga; bakvingarna gula, mer eller
mindre rödskimrande. Hos honan äro alla vingarna grå, innanför utkanten och kring
ögonfläcken nästan vita. Båda könen ha vit halskrage och deras framvingar bära i
spetsen en rosenröd fläck. — Icke sällsynt, finnes i hela Skandinavien och flyger i maj—juni.
—  Den mycket stora larven är livligt grön med gula vårtor, som bära styva, svarta borst
och, då larven oroas, avsöndra en vätska; lever på slån, björk, hagtorn, ljung.

Kattunspinnaren

Utetheisa (Deiopeia) pulchella, L. (tavl. V, fig. 45). De gulvita framvingarna prydda med
6—7 tvärrader svarta punkter och många röda, kantiga fläckar; bakvingarna vita med
svarta bräm. — En gång funnen i norra Jylland, sällsynt i södra Tyskland, talrikare i
Sydeuropa. Flyger nästan hela sommaren. Larven blågrå med ett vitt band långs ryggen
och vardera sidan.

Trädgårdsringspinnaren

Clisiocampa neustria L. (tavl. V, fig. 46) har sitt namn därav att honan klibbar tätt ihop
äggen och fäster dem i form av en ring kring smala kvistar. Förekommer i två färger,
antingen ockragul med två mörkare eller brunröd med två ljusare tvärstrimmor på
framvingarna. — Allmän i Danmark och sydligaste Sverige. Larven lever på buskar och träd
och gör stundom stor skada på fruktträd; är blågrå med vit rygglinje och blå, röda och
gula längsstrimmor.

Streckade fjädertovsspinnaren

Orgyia antiqua L. (tavl. V, fig. 47). Hanen har gulbruna framvingar med svartbruna
tvärlinjer och en vit fläck invid bakhörnet samt svartgula bakvingar. Honan är gulgrå.
—  Allmän i södra och mellersta delarna av Skandinavien, ända upp till södra Lappland;
flyger i augusti—oktober. Larven är blåaktigt svartgrå med röda punkter, gula borst
och svarta hårpenslar samt lever hela sommaren på lövträd.





Tafla VI

Fläckiga igelkottspinnaren

Arctia villica L. (tavl. VI, fig. 48). Framvingarna svarta med stora vitaktiga, bakvingarna
orangegula med svarta fläckar; bakkroppen gul, med purpurröd skiftning.— Mycket
sällsynt även i Tyskland, en gång funnen i Danmark och i Skåne. Flyger juni—juli. Larven
svart med rödbruna hår.
Sandigelkottspinnaren

Arctia Hebe, L. (tavl. VI, fig. 49) har svarta framvingar med vita, rödaktigt kantade band
och röda bakvingar med svarta, gulkantade fläckar; bakkroppen svart med röda
ryggstrimmor. — Finnes i Schleswig och Holstein och flyger i juni. Larven lever på varma
och sandiga ställen av en mängd lägre växter.

Rostvingen

Phragmatobia (Arctia) fuliginosa L. (tavl. VI, fig. 50) har bruna framvingar och rosenröda
bakvingar med svart bräm och några svarta punkter. Allmän i hela Skandinavien, flyger
i söder i maj—juni och därpå i juli—augusti, i norr endast i juni—juli. — Den brungrå
långhåriga larven finnes på lägre växter.

Glansspinnaren

Callimorpha dominula, L. (tavl. VI, fig. 51). Framvingarna svarta, grönglänsande eller
blåsvarta, besatta med gulaktigt vita, framtill orangeröda fläckar, bakvingarna högröda med
svarta fläckar. — Sällsynt, funnen i Danmark och i Sverige vid Lund och Stockholm. —
Larven är blåsvart med gula, vitpunkterade långsstrimmor och ljusblå vårtor; finnes på
våren på nässlor m. m.

Lilla igelkottspinnaren

Arctia (Nemeophlia) Plantaginis, L. (tavl. VI, fig. 52). Framvingarna svarta med ljusgul
teckning, bakvingarna hos hanen orangegula, hos honan röda med svart teckning;
bakkroppen hos hanen gul, hos honan röd med svart ryggstrimma. — Icke sällsynt i
Skandinavien; flyger i juni—juli. — Larven har de mellersta lederna rödbruna med hår av
samma färg, men de första och sista lederna svarta.

Citrongula igelkottspinnaren

Arctia purpurata, L. (tavl. VI. fig. 53) har gula framvingar med många små mattbruna
fläckar. Purpurröda bakvingar med svarta fläckar. — Mycket sällsynt, funnen i Danmark
och i Skåne; flyger i juni—juli. —  Larven är svart med rödbrun hårbeklädnad.
Humlerotätaren

Hepialus Humuli, L. (tavl. VI, fig. 54). Hanen har enfärgade vita vingar, silverglänsande
med bruna ränder; hos honan äro framvingarna blekt ockragula med två röda snedstreck
i spetsen; bakvingarna brungula. — Icke sällsynt i södra delarna av Skandinavien, men
saknas alldeles i vissa trakter. Flyger i juni—juli endast på ängar. — Larven är ljusgul
med brunt huvud och nacksköld, lever på rötterna av humle, nässlor o. s. v.

Gula tigerspinnaren

Spilosoma lubricipeda, L. (tavl. VI, fig. 55), ljust ockragula vingar, framvingarna med sneda
svarta punktrader, bakvingarna blekare; bakkroppen gulrödaktig, svartpunkterad. — Är
icke sällsynt i Danmark och södra Sverige till Östergötland; även funnen i Norge och
Finland. Larven brungul med rödgula vårtor och hår, lever på lägre växter.

Trädgårdsnunnan

Ocneria dispar, L. (tavl. VI, fig. 56). Hanen brun, den betydligt större honan vitaktig,
båda med mörkbruna, taggiga tvärstrimmor. Då honan lägger ägg, höljer hon dessa med
de ullartade håren hos sin bakkroppsända, så att det hela erhåller en viss likhet med en
svamp. — Sällsynt, funnen i Danmark, på Bornholm samt i Sverige vid Karlskrona; flyger
i juli—augusti. Larven är brungrå-askgrå, marmorerad med gult.





Tafla VII

Blåfläckiga trädödaren

Zeuzera pyrina, L. (tavl. VII, fig. 57). Kropp och vingar snövita med svartblå, rundade
fläckar och streck; bakkroppen svartblå med vita ledkanter. — Sällsynt, funnen i
Danmark och södra Sverige upp till Stockholm, flyger i juni—juli. — Larven är gul;
halsskölden och sista leden svarta, lever i ädlare lövträd såsom ek, bok, hästkastanje och
fruktträd.

Allmänna trädödaren

Cossus cossus L. = ligniperda Fabr. (tavl. VII, fig. 58). Framvingarna brungrå, vittgrått
vattrade, med många svarta, vågformiga tvärlinjer, hjässa och halskrage ljusgrå med
ockragul kant. — Finnes i juni och juli sittande på trädstammar; allmän överallt i
Skandinaviens södra och mellersta delar. — Den gula på ryggen rosenröda, på huvudet svarta
larven med halsskölden nästan itudelad genom en ljus strimma, har en egendomlig, frän
lukt och lever i de flesta lövträd, i synnerhet björk och ask, på vilka den stundom
anställer stor förödelse, och behöver tre år till sin utveckling.

Nunnan

Lymantria (Psilura) monacha, L. (tavl. VII, fig. 59). Framvingarna äro vita med svarta,
tandade tvärlinjer, bakkroppens spets rosenröd, hos honan försedd med läggrör. — Icke
sällsynt i Danmark, förekommer sparsamt i Sverige och är sällsynt längre norr ut och i
sydligaste Finland; flyger i juli - augusti. — Larven är brunaktigt grön med blå och röda
vårtor och en svart, blå- och vitkantad fläck på andra vingen; är allätare och har i
nordöstra Tyskland flera gånger anställt mycket stora härjningar såväl på de lövträd som i
de barrskogar, den lever.

Ekspinnaren

Gastropacha quercus, L. (tavl. VII, fig. 60). Hanen kastanjebrun, honan ockragul, båda
med ett ljusgult utåt suddigt band på framvingarna och med en liten vit fläck framför
mitten. — Är icke sällsynt i Skandinavien ända upp till 66° n. br., men har icke
anträffats inom polcirkeln; flyger norrut i juni, söderut i juli. — Larven är tätt och filtlikt
hårbevuxen, grågul med svarta vitpunkterade vingar och en vit sidostrimma; lever på
lövträd och buskar.

Poppelspinnaren

Poecilocampa populi, L. (tavl. VII, fig. 61), gråbrun till mörkbrun med ljus, brungul
halskrage, brunaktiga framvingar med gula tvärlinjer, bakvingarna med en otydlig
tvärstrimma över mitten. — Icke allmän, men utbredd över hela Skandinavien ända upp till
Ishavet; flyger september—oktober. — Larvens färg är i hög grad växlande, men
huvudsakligen grå, med stora mörkbruna fläckar på undersidan mellan fötterna; lever på
frukt-och lövträd.
Gräselefanten

Lasiocampa potatoria, L. (tavl. VII, fig. 62). Hanen är brun med en liten vit fläck på
fram vingarnas mitt; bakvingarna med en mer eller mindre tydlig, brun tvärstrimma. —
Allmän i Danmark, men sällsynt i södra Sverige och Norge samt sydligaste Finland. —
Larven mörkbrun med rödgula rygg-, sido- och snedstreck, lever på gräs.

Äpplerödgumpen

Euproctis (Porthesia) chrysorrhea, L. (tavl. VII, fig. 63), vit, honan med stor och bred
gulbrun oval tovs. — Sällsynt; funnen i Danmark, Skåne och Blekinge samt på Öland och
Gottland; flyger i juli —september. — Larven lever på ek och alla slags fruktträd.

Säckspinnaren

Psyche graminella, Schiff. (tavl. VII, fig. 64). Hanen svartaktig med vita fransar. Larven
finnes i maj på gräs.

Nagelspinnaren

Aglia tau, L. (tavl. VII, fig. 65) har på vingarnas mitt en svartblå fläck, i vilken står en
liten trespetsad vit fläck, som liknar ett spikhuvud eller den grekiska bokstaven tau Τ.
Hanen är roströd, den större honan ljust ockragul. — Sällsynt; finnes i Danmark, södra
Sverige och Norge samt sydligaste Finland; flyger i maj. — Larven är grön med starkt
uppsvällda leder.





Tafla VIII

Vinkelbandade ordensflyet

Catocala nupta, L. (tavl. VIII, fig. G6). Framvingarna ljusare eller mörkare grå till
brungrå, svartpudrade; våglinjen svartaktig, mer eller mindre tydlig, men på insidan alltid
brett kantad med blågrått. — Icke sällsynt i de södra delarna av Skandinavien, men icke
anträffad i Finland. Den mer eller mindre mörkgrå, vattrade larven lever på pil och
poppel.
Blåbandade ordensflyet

Catocala Fraxini, L. (tavl. VIII, fig. 67), den enda art, vars bakvingar bära ett blått band
tvärs över. Det största av alla svenska nattflyn, sällsynt, men utbredd över de södra
delarna av landet. — Larven grå, tätt svartpunkterad med bred, ljusare rygglinje.

Stora jordflyet

Agratis pronuba, L. (tavl. VIII, fig. 68). Framvingarne av växlande färg och teckning,
gråbruna till svartbruna; bakvingarna orangegula med smalt svart kantbräm. Allmän i
Skandinaviens södra delar; flyger i juni—augusti. — Larven smutsgrå, tätt överdragen
med fina, svarta linjer.

Gröna tjockbensflyet

Dichonia aprilina, L. (tavl. VIII, fig. 69). Framvingarna ljusgröna med svarta vitkantade
taggiga fläckar; bakvingarna mörkgrå, vid roten ljusare, med två vitaktiga båglinjer. —
Allmän i Danmark, sällsynt i södra Sverige; flyger i augusti—september. — Larven är
brungrå, mörkbrunt vattrad och lever på ek.

Violettbruna flikflyet

Scoliopteryx libatrix, L. (tavl. VIII, fig. 70) igenkännes lätt på framvingarnas skarpt
utskurna utkant; framvingarna äro gråaktiga med ett skarpt vitt, blott föga böjt tvärband
bakom mitten och två mindre tydliga band, det ena vid roten, det andra vid utkanten
av vingen; bakvingar mörkt brungrå. Allmän i de södra delarna av Skandinavien ända
upp i Hälsingland; flyger augusti—september.

Stora mantelflyet

Calocampa exoleta (tavl. VIII, fig. 71). Framvingarna ljusgrå, i framkanten bruna, våglinjen
bildar på mitten ett tydligt W, framför vilket finnas svarta pilstreck; bakvingarna äro
brungrå med vitaktiga fransar; hjässa och halskrage gulbrunaktiga. — Icke sällsynt i de
södra delarna av Skandinaven; flyger i augusti—september. Larven är livligt grön med
breda gula sidorygglinjer och röd sidolinje.
Tallflyet

Panolis piniperda, Panz. (tavl. VIII, fig. 72). Framvingarna äro röda, gulgrå eller
vitspräckliga, med vitaktigt kantbräm och skarpt vita diskfläckar och njurfläckar;
bakvingarna mörkbruna med vita fransar. Är i Tyskland mycket utbredd på våren, mera
sällsynt i Danmark; flygtid i maj.

Vitfläckiga trädgårdsflyet

Mamestra persicariæ, L. (tavl. VIII, fig. 73) igenkännes på den rent vita njurfläcken med
rostgul kärna på de svartvioletta framvingarna, vilkas våglinje består av rostgula
småfläckar. — Sällsynt i Danmark, Skåne och Blekinge, flyger i juni—juli. — Larven, som
lever på åtskilliga trädgårdsväxter ävensom under hösten på brännässlor och andra låga
växter, är smutsgrön eller gråbrun med gulaktig rygglinje.

Fläckade linariaflyet

Calophasia lunula, Hufn. (tavl. VIII, fig. 74). Framvingarna brunaktiga, i inre mellanfältet
mer eller mindre överdragna med vitgrått, tvärband och fläckar vitaktiga; bakvingarna
vitblåaktiga med mörkt kantband och vitt bräm. — Sällsynt; funnen i Skåne, på Öland,
vid Strängnäs ävensom i Savolax och Karelen; flyger maj—juni och åter i augusti. —
Larven lever på sporreblomman (Linaria vulgaris) och är vitblåaktig med talrika blåsvarta
fläckar samt gula rygg- och sidolinjer.





Tafla IX

Bredbandade jordflyet

Agrotis fimbria, L. (tavl. IX, fig. 75). Framvingarna olivgröna till mörkt rödbruna med två
tvärband, det främre rakt, det bakre vinkelböjt; bakkropp och bakvingar livligt
orangegula, de senare med mycket brett svart kantband. — Tämligen sällsynt, mest utbredd
över Danmark och södra Sverige till Uppland; flyger i juni—augusti. — Larven grågul
till brungrå, beströdd med mörka punkter, med smal och ljus rygglinje.

Kardborrflyet

Gortyna ochracea, Hübn. (tavl. IX, fig. 76) har gulrödaktiga framvingar, ett band vid roten
och bakom mitten ävensom brämet mörkare bruna med ljusare gula fläckar, bakvingar
ljusgulaktiga, gulgrå. — Hittills funnen endast i Danmark, där den är allmän, ävensom i
Skåne. — Larven lever i märgen av kardborr-, tistel- och fläderstjälkar, är smutsvit eller
gulaktig, med otydliga ljusa rygg- och sidorygglinjer och alla vårtfläckarna svarta.

Vita aftonflygaren

Acronycta leporina (tavl. IX, fig. 77) igenkännes lätt på sina rent vita vingar, av vilka de
främre äro försedda med små svarta fläckar och punkter. — Icke sällsynt och utbredd över
hela Skandinavien, men varierar i norr ända till 66°; flyger i maj och juni och anträffas
i lövskog. — Den grönaktiga larven är tätt besatt med långt gulvitt hår, har svarta
hårpenslar på några vingar och lever på björk och glattvide (Salix pentandra).

Orionspinnaren

Morna orion, Esp. = M. Alpium, Osb. (tavl. IX, fig. 78) har gröna framvingar med vita
långsstrimmor och svarta tvärlinjer och fläckar; bakvingarna svartgrå med ett par vita
streck vid bakhörnet. — Sällsynt, funnen i Danmark, sydligaste Sverige och sydligaste
Finland; flyger i maj—juni i ekdungar. — Larven är ovan svart, på sidorna
grågul—rödgul, med röda knottriga vårtor.

Lönnaftonflygaren

Acronycta aceris L. (tavl. IX, fig. 79) är på framvingarna vitgrå med mörk teckning, på
bakvingarna vit med mörkare revben. — Icke sällsynt i Skandinaviens sydliga delar. —
Den gula larven har en vit, svartkantad fläck på varje vinge.

Åkerjordflyet

Agrotis exclamationis L. (tavl. IX. fig. 80) har gråbruna framvingar med svartkantade
fläckar och ett svart tvärstreck framför mitten; bakvingarna hos hanen vita, hos honan
gråbrunaktiga. — Allmän över Skandinaviens södra och mellersta del, i Sverige upp till
Luleå; flygtid juni—augusti. — Larven grå med mörkkantad rygglinje, mörka
sidorygglinjer och svarta vårtor.
Stora buskflyet

Amphipyra pyramidea L. (tavl. IX, fig. 81) har gråbruna framvingar, med svartaktiga
band, vita, med svart avgränsade tvärlinjer och vitaktig, stundom otydlig våglinje;
bakvingarna kanelröda. Tämligen sällsynt; funnen i Danmark och södra Sverige, nordligast
i Uppland; flygtid juli—augusti. — Larven, som på våren lever av slån, try och andra
buskar, är grön med vit rygglinje samt fina vita, ofta avbrutna, vågiga sidorygglinjer, vit
sidolinje och vita vårtor.

Gäcken

Diphtera ludifica, L. (tavl IX, fig. 82) är på framvingarna gulgrönaktig med många svarta
orediga teckningar; bakvingarna hos hanen gråvita, hos honan mörkare, inkanten brett
roströd; bakkroppen gul med svarta ryggpunkter. — Mycket sällsynt, funnen endast i
Skåne och i södra Österbotten; flygtid maj—juli. — Larven, som lever på rönn, ek och
åtskilliga fruktträd, är blågrå med gul rygglinje och gula sidolinjer.

Rigelflyet

Clidia geographica, Fab, (tavl. IX, fig. 83) är ett litet fly med ljusbruna, vitbrokiga
framvingar, med två vita tandade tvärstrimmor. Har icke anträffats i Sverige.

Blåhuvan

Diloba coeruleocephala L. (tavl. IX, fig. 84) har framvingarna gråbrunaktiga med två mörka,
taggiga tvärlinjer och tre sammanflytande vitgrönaktiga fläckar. — Icke sällsynt i
Danmark, södra Sverige och sydligaste Norge; nordligast funnen i Uppland; flyger i augusti
—september. — Larven lever under juni och juli månader på allehanda fruktträd och
kan stundom göra skada, är blåaktig—grönvit med ett gult band längs ryggen och en
gul linje på vardera sidan.

Vitbandade nejlikeflyet

Dianthoecia compta, Fabr. (tavl. IX, fig. 85) har framvingarna svartgrå, mer eller mindre
pudrade med gulbrunt; tvärs igenom mittfältet ett brett, snövitt tvärband bakvingarna
svartgrå. — Sällsynt, funnen i Skåne och i södra Finland. — Larven rödaktigt grå med
svarta ryggvårter.

Lilla jordflyet

Agrotis plecta, L. (tavl. IX, fig. 86). Framvingarnas ring- och njurfläck liten, vit med
grå kärna; ringfläckens gränsfläckar svartbruna, den inre trekantigt utdragen. — Allmän
i hela Skandinaviens södra och mellersta delar, upp till 62°. Flyger juni—juli och söderut
även augusti—september. — Larven gulgrå, ovan mörkare rödaktig; rygglinjerna bruna,
sidolinjen gul.

Vanliga mållflyet

Trachea atriplicis, L. (tavl. IX, fig. 87). Framvingarna violettgrå, överdragna med grönt,
med skarpa vitgulaktiga tvärfläckar och en ljus kantig linje framför utkanten, som i inre
randen utvidgas till en fläck; bakvingarna mörkare eller ljusare grå. — Icke sällsynt i
Skandinaviens södra och mellersta delar; flyger juni-juli. — Larven rödaktigt brun,
mörkvattrad, med fina, mörka, med ljusa ögonpunkter försedda sidorygglinjer.

Tandflyet

Brotolomia meticulosa, L. (tavl. IX, fig, 88). Framvingarna olivbruna, roten och det vattrade,
mot främre kanten bredare bandet gulaktigt, skiftande i rosenrött; fläckarna stora,
omgivna av ljusgult, bakvingarna vitrödaktiga med mörkare båglinjer. — Sällsynt, funnen i
Danmark och södra Sverige till Uppland samt i södra Norge; flyger i augusti—september
och april—maj. — Larven är smutsigt grön till gulbrun med vitaktig rygglinje och mörka
snedstreck på en del av lederna.





Tafla X

Stenfärgade ordensflyet

Catocala elocata, Esp. (tavl. X, fig. 89), framvingarna grå, gulaktiga med tämligen blek
teckning; de bakre tvärstrimmorna likformigt taggiga, bakvingarna röda med svart
brämband och vita fransar; det svarta mellanbandet framifrån till mitten lika brett och föga
böjt. — Mycket sällsynt; hittills funnen endast i Skåne och Östergötland. — Larven, som
lever på pil och poppelarter, är grönbrun, svartpunkterad.
Månflyet

Pseudophia lunaris, Schiff. (tavl. X, fig. 90). Framvingarna grågulaktiga, båda tvär- och
våglinjerna tydliga, i njurflackens ställe finnes en svart månfläck; bakvingarna
grårödaktiga, bakre hälvten mörkare. — Förekommer i södra Europa, men har icke funnits hos
oss. — Larven lever på ekar, juli—september.

Grönaktiga knölflyet

Heliothis dipsacus L. (tavl. X, fig. 91) har gröngula till gröngrå framvingar med brunt
tvärband; bakvingarna gulaktiga med brungrön rotfläck och brämband av samma färg,
vilket på utkantens mitt har ljusa fläckar. — Sällsynt, funnen i Danmark, i Skåne och
på Öland ävensom i Karelen och Österbotten; flyger i augusti. — Den grågröna till gulgrå,
rödaktiga, med ytterst fina ljusa punkter tätt beströdda larven lever på stallört (Ononis),
riddarsporre (Delphinium) och andra lägre växter.

Gula ordensflyet

Catocala paranympha, L. (tavl. X, fig. 92) har gråbruna framvingar och ockragula
bakvingar, med svart, i spetsen gulfläckat kantbräm och svart mellanband. Tillhör en grupp
av släktet, vars nästan alla arter anträffas i södra Europa.

Kungsljuskapuschongflyet

Cucullia verbasci, L. (tavl. X, fig. 93) har trägula, på fram- och innerkanten mörkbruna
framvingar med två små svarta månar bakom innerkantens mitt; bakvingarna äro hos
hanen vitaktiga, i kanten bruna, hos honan helt bruna — Funnen i Danmark samt i
Skåne och på Öland. — Larven är vitblåaktig med många svarta punkter och fläckar
samt en tvärrand av gula fläckar på varje led.

Svarta ordensbandet

Mania Maura, L. (tavl. X, fig. 94), dystert brungrått, rödskimrande, framvingarnas främre
hälvt mörkare, med icke tandade tvärstrimmor, i framvingarnas spets en gulaktig fläck,
på framkanten med svarta streck, fläckarna ljuskantade; bakvingarna med ett smalt ljust
tvärband på mitten och ett bredare framför kanten. — Är icke sällsynt i Tyskland, men
har ännu icke anträffats hos oss.

Ljusgröna rotflyet

Jaspidea celsia, L. (tavl. X, fig. 95). Framvingarna mörkt olivbruna, på revbenen och
framför kanten med metallgrön skiftning; vingfläcken vitkantad, njurfläcken vit med brun
kärna. — Funnen i Sverige från Skåne till Uppland och Dalarna samt i södra Norge;
flyger i augusti—september. — Larven, som är brungrå med små svarta vårtor och
rödaktigt halsband lever inuti tuvor av skogsgräs såsom vårbrodd (Anthoxanthum) och
ängståtel (Aira) m. fl.

Gammatecknade metallflyet

Plusia gamma, L. (tavl. X, fig. 96). Framvingarna brungrå med violett, metallisk
anstrykning med en den grekiska bokstaven gamma (γ) liknande silverteckning. — Allmän och
utbredd över hela Skandinavien samt flyger under hela sommaren. — Larven är grön
med vita längdlinjer och gulaktiga sidostrimmor,  lever på nässlor och andra låga växter.

Bruna flickfjärilen

Brephos parthenias, L. (tavl. X, fig. 97) har gråpudrade bruna framvingar med taggiga
tvärlinjer och vid framkanten två vitpudrade fläckar; bakvingarna orangegula, svartkantade.
— Icke sällsynt, utbredd över hela Skandinavien ända upp till Ishavet. Flyger redan i
april och maj bland björkträd, på vilka den gröna larven lever.

Gulbrokiga slåtterflyet

Euclidia glyphica, L. (tavl. X, fig. 98) har bruna framvingar, ljusare vid roten, på ett
tvärband och ett brett brämband, vid vars framkant står en mörk fläck; bakvingarna
bruna, med citrongula strimmor. — Allmän över hela Skandinavien upp till 63° n. br.;
flyger i maj—juli. — Larven är mörkgul med ett gulaktigt vinkelstreck på huvudet.




Tafla XI

Flädersvansmätaren

Ourapteryx sambucaria, L. (tavl. XI, fig. 99) har blekgula vingar, framtill med två, baktill
med en tvärlinje, bakvingarna med en liten svans, som på båda sidor bär en liten fläck.
Funnen i Danmark och i Skåne, flyger i juli. Larven är brun och lever på allehanda
lövträd.

Krusbärsfläckmätaren

Abraxas grossulariata, L. (tavl. XI, fig. 100) har vita vingar med svarta fläckar, vilka
stundom övergå till hela band. Icke sällsynt i de södra delarna av Skandinavien, i
Västmanland och i sydligaste Finland. — Larven, som lever på krusbärs- och vinbärsbuskar,
är vit med svarta tvärfläckar på ryggen samt  orangegul sidolinje.

Plommonmätaren

Angerona prunaria, L. (tavl. XI, fig. 101), tämligen föränderlig till färg och teckning; hanen
är orangegul, honan ljusare eller mörkare lädergul; alla vingarna försedda med små
tvärstreck. — Icke sällsynt i de södra delarna av Skandinavien, funnen vid Falun och i södra
Österbotten; flyger i juni—juli. — Larven lever på arterna av släktet Prunus, är gråbrun
med strecktecknade sidor.

Syrenmätaren

Pericallia syringaria, L. (tavl. XI, fig. 102) har grå rödaktiga med violettgrått fläckiga
vingar; framvingarna vid roten rostgula med tre violetta fläckar vid framkanten. —
Funnen i Danmark, på Öland, i Södermanland, vid Kristiania och i ryska Karelen; flyger i
juli. Larven lever på syren, liguster och try (Lonicera).

Tallmätaren

Bupalus piniarius, L. (tavl. XI, fig. 103; tavl. XII, fig. 123). Hanen (fig. 123) har gulaktiga
vingar; på framvingarna är den yttre hälvten och innerkanten, på bakvingarna främre
kanten och brämet svartaktiga; antennerna äro starkt kamtandade. Honan är ockrabrun
med svarta tvärstrimmor. — Denna art, som visat sig vara ett för tallen farligt skade-
skadedjur, är allmän i tallskog över hela Skandinavien; flyger juni till början av augusti —
Larven är grön med 5 vita längslinjer och lever av tallens barr.

Ringlade vintermätaren

Biston zonarius, Schiff. (tavl. XI, fig. 104). Hanen har gråbrunaktiga framvingar med vit
rot, två vita tvärstrimmor och mörka revben; de vita bakvingarna ha framför brämet två
gråbrunaktiga band. Den svarta honan har korta vingstumpar och vitrandade ringar
kring bakkroppen. Funnen i Danmark och i Skåne. Den gröna svartpunkterade larven
med bred gul sidolinje lever på lägre örter, t. ex. Achillea millefolium m. fl.

Dagfjärilmätaren

Geometra papilionaria (tavl. XI, 105 och 108). Hanen (fig. 105) har livligt grön
färgade vingar, de främre med två, de bakre med en taggig, nästan av idel fläckar bestående
tvärstrimma och med vitaktiga fläckar framför brämet. Honan (figur 8) har vita vingar
med svarta stänk, de främre med två taggiga tvärlinjer och några svarta fläckar vid
framkanten. — Icke sällsynt; funnen i Norrbotten och Österbotten. — Larven lever på
björk och är grön med gul sidolinje eller spräcklig, gulbrun.

Ockragula rovmätaren

Crocallis elinguaria, L. (tavl. XI, fig. 106). Framvingarna blekgula med två tvärlinjer,
fältet mellan dessa mörkare med svarta fläckar; bakvingarna något ljusare, med blek
tvärlinje och en liten punkt framför denna. — Icke sällsynt i de södra delarna av
Skandinavien, funnen i Hälsingland och vid Uleåborg, flyger juli—augusti. — Larven är tjock
utan knölar, men med upphöjda vårtor, grågul till brungrå och lever på allehanda lövträd.

Pantermätaren

Venilia macularia, L. (tavl. XI, fig. 107). Vingarna guldgula, beströdda med oregelbundna,
svartbruna fläckar, fransarna svartbruna, oregelbundet gulfläckiga. — Funnen i Danmark,
Halland, Värmland, Telemarken, Karelen; flyger i juni—juli. Larven lever på
blindnässlor (Lamium) och andra läppblomstriga växter.
Citronmätaren

Opisthograptis (Rumia) luteolata, L. (tavl. XI, fig. 109), gul med roströda fläckar och måne
med vit kärna vid framkanten. — Allmän i de södra delarna av Skandinavien, flyger i
juni—juli. Larven lever på hagtorn och arterna av släktet Prunus, grå eller gråbrun.

Prydliga lövmätaren

Acidalia ornata, Scop. (tavl. XI, fig. 110), vingarna snövita, inre tvärlinjen och mittlinjen
svarta, otydliga; yttre tvärlinjen fin, brunaktig; utkantlinjen svart. — Funnen endast i
Danmark, i Skåne samt på Öland och Gottland, flyger i maj—juli. — Larven lever på
timjan och är svartgrå med ljusare vitgrå sidolinje.

Almfläckmätaren

Abraxas sylvata, Scop. (tavl. XI, fig. 111) har vita, gråstänkta vingar med tre stora,
roströda, silverblått punkterade fläckar. — Funnen i Danmark, i Skåne samt på Öland; flyger
i juni—juli. — Larven lever på alm eller hägg och är blåvit med svart rygglinje och 3—4
längsrader svarta punkter på sidorna.

Rödstreckade lädermätaren

Pellonia vibicaria, Clerck. (tavl. XI, fig. 112), gulbrunaktig, framvingarna med tre,
bakvingarna med två rosaröda strimmor, den mellersta vidgad till ett rosenrött band. — Funnen
i södra Norge och Sverige upp till Hälsingland samt i sydligaste Finland. — Larven är
jämntjock, blåaktigt mörkgrå, mer eller mindre marmorerad med svartbrunt; lever på
örtväxter.

Lilla fläckmätaren

Abraxas marginata, L. (tavl. XI, fig. 113) har vita vingar med ett på brämets mitt starkt
inbuktat mörkt brämband; framvingarna på framkanten med två stora mörka längsfläckar;
bakvingarna med mörkt tvärband. — Allmän ända upp till 68° n. br.; flyger i juni—
augusti. — Larven lever på asp och flera andra lövträd, är mörkgrön med gulaktiga
ledgångar.
Fjällmätaren

Psodos alpinata, Hübn. (tavl. XI, fig. 114) utmärkes av de breda rödgula banden i båda
vingarnas brämfält. Funnen på mellersta Europas fjäll.


 


Tafla XII

Allmänna frostmätaren

Hybernia defoliaria, Clerck. (tavl. XII, fig. 115). Hanen har gula, rostbrunt pudrade
framvingar med två roströda framför mitten utåt framträdande tvärband; bakvingarna
blekgula; honan vitgul, svartfläckig, antenner och ben med ljusa ringar. — Allmän i
Skandinaviens södra delar, upp till Stockholm, Åbo och Hälsingfors. — Larven är grön och
lever på lövträd, som den stundom skadar.

Allmänna sotmätaren

Odezia atrata, L. (tavl. XII, fig. 116) igenkännes lätt på de svarta vingarna, vilka sakna
varje teckning; endast framvingarnas spetsbräm är vitt. — Allmän på ängar i södra
delarna av Skandinavien, flyger juni—juli. Larven lever på hundkäx (Anthriscus silvestris).

Vågiga tovsmätaren

Eucosmia undulata, L. (tavl. XII, fig. 117) igenkännes på de många vågformiga, parallella
mörkare tvärlinjerna på de vitgulaktiga vingarna. — Icke sällsynt i södra och mellersta
delarna av Skandinavien. — Larven lever på pil mellan sammanspunna blad.

Vitvingade hallonmätaren

Mesoleuca (Cidaria) albicillata, L. (tavl. XII, fig. 118) har vita vingar, framvingarna med
bruna och blåaktiga rotfläckar och liknande fläckar framför spetsen, från vilken en
punkterad bågig tvärlinje går till en likadan fläck vid inre vinkeln; brämfältet brunaktigt
med vit våglinje. — Sällsynt i södra delarna av Skandinavien. — Larven lever på
hallon-och björnbärsbuskar.
Allmänna björkmätaren

Amphidasis betularius, A. (tavl. XII, fig. 119) har vita, mer eller mindre tätt svartpudrade
vingar med mäktiga svarta tvärlinjer och halskragens bakband svart. — Allmän i södra
och mellersta Skandinavien upp till Hälsingland och södra Österbotten; flyger i maj—juni.
—  Larven lever på allehanda lövträd och buskar, men mest på björk.

Johannisört-taggmätaren

Anaitis plagiata, L. (tavl. XII, fig. 120) har askgrå framvingar med vågformiga tvärlinjer,
i vingspetsen ett rödbrunt snedstreck; bakvingarna vitaktiga, vid brämet brunaktiga, —
Icke sällsynt i områdets södra delar upp till Hälsingland; flyger i juni—juli. — Larven
lever på arterna av Johannisörten (Hypericum).

Fruktträds-snömätaren

Cheimatobia brumata, L. (tavl. XII, fig. 121, fig. 129). Hanen (fig. 121) har grårödaktiga
sidenglänsande framvingar med otydliga tvärlinjer och vitgrå bakvingar med svaga
tvärstrimmor genom mitten. Den brungrå honan (fig. 129) har mycket korta vingar, som nå
ungefär till bakkroppens mitt. — Allmän i södra och mellersta delarna av Skandinavien
till Lappland och Österbotten. — Larven, som lever på allehanda fruktträd och gör stor
skada på blad och blommor, är grön med tre vita långslinjer på vardera sidan och grönt
huvud.

Vitstreckade gulvingemätaren

Camptogramma bilineata, L. (tavl. XII, fig. 122) är guldgul med mörkare tvärlinjer och
åtminstone en tydligt vit, på mitten utåt böjd tvärlinje såsom avslutning av framvingens
oftare mörkare mellanfält, som även drager sig över bakvingarna. — Allmän i de södra
delarna av Skandinavien upp till Dalarna och Tavastland; flyger i juni augusti. — Larven
lever på allehanda lägre örter.

Vitbandade fältmätaren

Cidaria hastata (tavl. XII, fig. 124) har svarta vingar med vita teckningar, utanför mitten
med ett brett, vitt tvärband, vilket sammanhänger med en trekantig av våglinjen bildad
fläck. — Icke sällsynt och utbredd över hela det skandinaviska området; flyger i maj—
juli. Larven lever på björk, lingon- och blåbärsris ävensom pors mellan sammanspunna
blad.

Vanliga purpurmätaren

Lythria purpuraria, L. (tavl. XII, fig. 125), tämligen föränderlig; framvingarna grönaktigt
ockragula med två eller tre olika gestaltade purpurröda tvärband; bakvingarna orangegula.
Hanens antenner med långa, jämntjocka kamtänder. — Icke sällsynt i Skandinaviens södra
och mellersta delar upp till södra Lappland och norra Österbotten. — Larven lever på
Rumex med flera örter.

Ögonfläckade fältmätaren

Cidaris ocellata (tavl. XII, fig. 126) har vita, vid roten mörka framvingar med ett skarpt
avgränsat tvärband, vari finnes en svart fläck och två ljusgrå tvärlinjer samt dessutom
undre spetsen en liten svart fläck och brunaktigt skuggat bräm — Icke sällsynt i
Skandinaviens södra och mellersta delar upp till Dalarna och södra Österbotten; flyger i maj
—juni och juli—augusti. — Larven lever på Galium.

Rutiga buskmätaren

Hallia clathrata, L. (tavl. XII, fig. 127) har vita eller gulaktiga vingar med mörka ribbor
och breda mörka tvärband. — Allmän över hela Skandinavien ända till Altenfjord på
71° n. br., men saknas i Danmark; flyger juni—juli. — Larven lever på klöver och
ärtväxter.

Svartstreckade malmätaren

Eupithecia venosata, Fabr. (tavl. XII, fig. 128) har grårödaktiga framvingar med två hos
vardera av tre vågiga tvärlinjer bildat ljusare band, som begränsa ett svart mellanfält,
vid framkanten genomdraget av en tjockare svart linje och en annan linje vid roten;
bakvingarna ljusare, med tre svaga tvärlinjer. — Sällsynt, men utbredd över hela
Skandinavien; flyger i maj—juni. — Larven lever i blommorna av Silene inflata, Silene
Maritima och Lychnis dioica.

———————












Tafl. I.

1. Brädspel (Melanargia Galathea L.). 2. Machaonfjäril (Papilio Machaon L.). 3. Stora skimmerfjäriln (Apatura Iris L.). 
4. Lilla guldvingen (Polymmatus Phlæas L.). 5. Citron- eller tostefjäriln (Rhodocera rhamni L.). 6. Puktörne-blåvingen (Lycæna 
Icarus Rott.). 7. Kartfjäriln (Vanessa Levana L.). 8. Jungfrun (Vanessa Io L.). 9. Hållrotsfjäriln (Thais polyxena Schiff.).
10. Aurorafjäriln (Anthocaris cardamines L.).


Tafl. II.

11. Machaonfjäriln (Papilio Machaon L.). 12. Mnemosynefjäriln (Parnassius Mnemosyne L.). 13.  Allmänna  bastardsvärmaren
(Anthrocera filipendulæ L.). 14. Alp-Apollofjäriln (Parnassius Delius Esp.). 15. Podaliriusfjäriln (Papilio Podalirius L.).
16. Kartfjäriln (Vanessa Levana L.). 17. Allmänna metallvingesvärmaren (Procris statices L.).


 Tafl. III.

18. Stora skimmerfjäriln (Apatura Iris L.). 19. Allmänna snabelsvärmaren (Deilephila Elpenor L.). 20. Dödskalle-svärmaren
(Acherontia Atropos L.). 21. Hvitsprötade skymningssvärmaren (Deilephila Euphorbiæ L.). 22. Videnattsvärmaren (Smerinthus
ocellata L.).   23. Nässelfjäriln (Vanessa urticæ L.). 24. Kartfjäriln (Vanessa Prorsa L.). 25. Cynthiafjäriln (Melitæa Cynthia Hübn.).
26. Starrgräsfjäriln (Coenonympha Tiphon Rott.).


Tafl. IV.

27. Poppelnattsvärmaren (Smerinthus populi L.). 28. Gultrafsvärmare (Smerinthus Oenotheræ L.). 29. Stora dagsvärmaren (Macroglossa
stellatarum L.). 30. Videnattsvärmare (Smerinthus ocellata L.). 31. Smörblomstersvärmare (Syntomis phegea L.). 
32. Helghösvärmaren (Zygaena onobrychis Schiff.). 33. Almänna poppelglasvingen (Trochilium apiforme Clerck.). 34. Klubbsprötade 
bastardsvärmaren (Anthrocera pilosellæ Esp.). 35. Klöfverbastardsvärmaren (Anthrocera (Zygæna) trifolii Esp.). 36. Allmänna fönstervingen
(Bembecia hylæiformis Lasp.). 37. Slånsvärmaren (Aglaope infausta L.). 38. Sväfflugelika dagsvärmaren (Macroglossa bombyliformis Esp.).


Tafl. V.

39. Oxhufvudspinnaren (Phalera bucephala L.). 40. Karminspinnaren (Euchelia jacobeæ L.).  41. Rostfärgade bladspinnaren (Lasiocampa
quercifolia L.). 42. Tallspinnaren (Lasiocampa pini L.). 43. Randiga igelkottspinnaren(Arctia caja L.). 44. Lilla påfågelspinnaren
(Saturnia pavonia L.). 45. Kattunspinnaren (Utetheisa pulchella L.). 46. Trädgårds-ringspinnaren (Clisiocampa neustria L.).
47. Streckade fjädertofsspinnaren (Orgyia antiqua L.).


Tafl. VI.

48. Fläckiga igelkottspinnaren (Arctia  villica  L.). 49. Sandigelkottspinnaren  (Arctia Hebe L.). 50. Rostvingen (Phragmatobia
fuliginosa L.). 51. Glansspinnaren (Callimorpha dominula L.). 52. Lilla igelkottspinnaren (Arctia Plantaginis L.). 53. Citrongula 
igelkottspinnaren (Arctia purpurata L.). 54. Humlerotätaren (Hepialus Humuli L.). 55. Gula tigerspinnaren (Spilosoma
lubricipeda L.). 56. Trädgårdsnunnan (Ocneria dispar L.).


Tafl. VII.

57. Blåfläckiga träd-ödaren (Zeuzera pyrina L.). 58. Allmänna träd-ödaren (Cossus ligniperda Fabr.). 59. Nunnan (Lymantria (Psilura)
monacha L.).  60. Ekspinnaren (Gastropacha quercus L.). 61. Poppelspinnaren (Poecilocampa populi L.). 62. Gräselefanten (Lasiocampa
potatoria L.). 63. Äpplerödgumpen (Euproctis [Porthesia] chrysorrhea L.). 64. Säckspinnaren (Psyche graminella Schiff.).
65. Nagelspinnaren (Aglia tau L.).


Tafl. VIII.

66. Vinkelbandade ordensflyet (Catocala nupta L.). 67. Blåbandade ordensflyet (Catocala fraxini L.). 68. Stora jordflyet (Agrotis pronuba L.).
69. Gröna tjockbensflyet (Dichonia aprilina L.). 70. Violettbruna flikflyet (Scoliopteryx libatrix L.). 71. Stora mantelflyet (Calocampa
exoleta L.). 72. Tallflyet (Panolis piniperda Panz.). 73. Hvitfläckiga trädgårdsflyet (Mamestra persicariæ L.).
74. Fläckade linariaflyet (Calophasia lunula Hufn.).


Tafl. IX.

75. Bredbandade jordflyet (Agrotis fimbria L.). 76. Kardborrflyet (Gortyna ochracea Hübn). 77. Hvita aftonflygaren (Acronycta leporina L.).
78. Orionspinnaren (Moma Orion Esp.). 79. Lönnaftonflygaren (Acronycta aceris L.). 80. Åkerjordflyet (Agrotis exclamationis L.).
81. Stora buskflyet (Amphipyra pyramidea L.). 82. Gäcken (Diphthera ludifica L.). 83. Rigelflyet (Clidia geographia Fabr.). 84. Blåhufvan
(Diloba coeruleocephala L.). 85. Hvitbandade nejlikeflyet (Dianthoecia compta Fabr.). 86. Lilla jordflyet (Agrotis plecta L.).
87. Vanliga mållflyet (Trachea atriplicis L.). 88. Tandflyet (Brotolomia meticulosa L.). 


Tafl. X.

89. Stenfärgade ordensflyet (Catocala electa Borkh.). 90. Månflyet (Pseudophia lunaris Schiff.). 91. Grönaktiga knölflyet (Heliothis
dipsaceus L.). 92. Gula ordensflyet (Catocala paranympha L.). 93. Kungsljus-kapusjongflyet (Cucullia verbasci L.). 94. Svarta
ordensbandet (Mania maura L.). 95. Ljusgröna rotflyet (Jaspidea celsia L.). 96. Gammatecknade metallflyet  (Plusia gamma L.).
97. Bruna flickfjäriln (Brephos parthenias L.). 98. Gulbrokiga slåtterflyet (Euclidia glyphica L.).


Tafl. XI.

99. Flädersvansmätaren (Ourapteryx sambucaria Leach.). 100. Krusbärsfläckmätaren (Abraxas grossulariata L.). 101. Plommonmätaren
(Angerona prunaria L.). 102. Syrenmätaren (Pericallia syringaria L.). 103. Tallmätaren (Bupalus piniarius L.). 104. Ringlade
vintermätaren (Biston zonarius Schiff.). 105. Dagfjärilmätaren (Geometra papilionaria L.). 106. Ockragula rofmätaren (Crocallis
elinguaria L.). 107. Pantermätaren (Venilia macularia L.). 108. Dagfjärilmätaren (Geometra papilionaria L. ♀). 109. Citronmätaren (Rumia
luteolata L.). 110. Prydliga löfmätaren (Acidalia ornata Scop.). 111. Almfläckmätaren (Abraxas sylvata Scop.). 112. Rödstreckade
lädermätaren (Pellonia vibicaria Clerck.). 113. Lilla fläckmätaren (Abraxas marginata L.). 114. Fjällmätaren (Psodos alpinata Hübn.).


Tafl. XII.

115. Allmänna Frostmätaren (Hybernia defoliaria Clerck). 116. Allmänna sotmätaren (Odezia atrata L.). 117. Vågiga tofsmätaren
(Eucosmia undulata L.). 118. Hvitvingade hallonmätaren (Mesoleuca albicillata L.). 119. Allmänna björkmätaren (Amphidasis betularius
L.). 120. Johannisört-taggmätaren (Anaitis plagiata L.). 121. Fruktträds-snömätaren (Cheimatobia brumata L.). 122. Hvitstreckade 
gulvingemätaren (Camptogramma bilineata L.). 123. Tallmätaren (Bupalus piniarius L.). 124. Hvitbandade fältmätaren (Cidaria hastata L.).
125. Vanliga purpurmätaren (Lythria purpuraria L.). 126. Ögonfläckade fältmätaren (Cidaria ocellata L.). 127. Rutiga buskmätaren (Halia
clathrata L.). 128. Svartstreckade malmätaren (Eupithecia venosata Fabr.). 129. Fruktträds-snömätaren (Cheimatobia brumata L. ♀).



Anatomisk atlas öfver människokroppen.
		Pris  1: -

Fågelatlas.  97 kolorerade bilder af svenska fåglar.
		Pris 1: —


