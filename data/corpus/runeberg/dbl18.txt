DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

XVIII. BIND.
UBBE - WIMPFFEN.

KJØBENHAVN.
GYLDENDALSKE BOGHANDEL, NORDISK FORLAG.
GRÆBES BOGTRYKKERI.
1904.

Efter Rigsarkivar C. F. Brickas Død udgivet ved Arkivsekretær L. Laursen
og Professor Joh. Steenstrup.


Ubbe, o.1100, uægte Søn af Svend Estridsen; han kaldtes 
ogsaa Ulf. Ved Erik Ejegods Død blev — i Følge Saxo — U.
paa Isøre Ting valgt til Konge (1104), da Kong Eriks uægte Søn
Harald Kesje, som havde styret Landet under Faderens
Pilegrimsfærd, havde gjort sig forhadt, og den ægte Søn Knud endnu var
et Barn, medens Kong Svends uægte Søn Niels var yngre af Aar
end U. Men U. ansaa sig selv for uskikket til at være Konge og
undslog sig, hvorfor Niels valgtes. Efter en Angivelse hos Robert
af Ely sejrede Niels ved Bestikkelse; mulig har han kjøbt U. til
at træde tilbage.

Johannes C. H. R. Steenstrup.



Ubbe, —1133, Jarl. Kong Niels' uægte Datter Ingerid var 
gift med Jarlen U.; mulig er han den Ubbe, Esberns Søn, der 
sammen med Sønnen Esbern nævnes i et af Kong Niels' Breve.
U. deltog tillige med sin Søn Hagen i Sammensværgelsen mod
Knud Lavards Liv. Paa et Togt, som Knuds Hævner, Erik Emune,
foretog 1133, faldt han ind i Laaland, hvor U. var bleven Jarl,
fangede og hængte ham.

Johannes C. H. R. Steenstrup.



Udsen, Laurids Ebbesen, 1559—1646, til Tulstrup, Ristrup, 
Lyngballegaard, Perstrup, Taastrup og Øls, var 1602-8 Lensmand 
paa Kjøbenhavns Slot, fra 1608 paa Skanderborg, Aakjær og
Aalegaard samt fra 1637 tillige paa Saltø; men saa stor Rigdom og
Anseelse var næppe spaaet ham ved hans Vugge, da han blev født
paa sin fædrene Gaard Tulstrup. Thi vel var han Ætling af en
fordum anset Slægt og sine Forældres, Ebbe Lauridsens og Kirsten
Pedersdatter Kruses eneste Barn; men Slægten var forlængst
sunken ned omtrent i Bondekaar, og den lille fædrene Gaard samt
efter Moderen en Søsterlod i den ikke større Gaard Øls var den
hele Rigdom, han i Følge sin Fødsel gik ind til. Der vides da
heller intet om hans Ungdom, før han 12. Febr. 1587 ægtede Ellen
Andersdatter Gjøe. Bruden var 47 Aar gammel, 19 Aar ældre
end han, og ikke rigere paa Gods og Guld end han; men dog
vidste L. E. nok, hvad han gjorde; thi dette Ægteskab bragte
ham ind i et rigt og anset Svogerskab, der banede ham selv Vej
til Rigdom og Anseelse. Da hans Besiddelser 1625 bleve taxerede
til 1189 Tdr. Hartkorn, havde det dog forlængst vist sig, at al
Herligheden i én Henseende var dyrekjøbt, nemlig med hans
gamle Slægts og Vaabens Undergang, i det han selv var bleven en
gammel Mand, og dog levede endnu hans højt bedagede og
selvfølgelig barnløse Hustru. Han betragtede sig da ogsaa som sidste
Mand af sin Slægt og handlede derefter, i det han nævnte Aar
ved Gavebreve fordelte sine ovennævnte Hovedgaarde mellem sine
nærmeste Frænder, Otte og Maren Kruse og Christen Krag, der
til Gjengjæld forpligtede sig til at sørge for hans standsmæssige
Begravelse til sin Tid. Disse Gavebreve traadte dog ikke i Kraft,
maaske fordi Ellen Gjøe snart efter, 13. April 1626, omsider paa
Skanderborg lukkede sine Øjne, 86 Aar gammel, hvorefter L. E.
allerede 22. Juli 1627 tog sig en ung Hustru, Lisbeth Hansdatter
Arenfeldt (f. 4. Febr. 1608). Har han imidlertid trods sin høje
Alder haabet, at hun skulde skjænke ham en Arving til det gamle
Slægtvaaben og de mange Hovedgaarde, blev han sørgelig skuffet,
thi hun døde 1632 i sin fejreste Ungdom, og et 3. Ægteskab, 1635,
med Enken efter ovennævnte Otte Kruse, Sophie Fastisdatter
Staverskov til Donneruplund, blev naturligvis ogsaa barnløst, og følgelig
var han ved sin Død, 13. Marts 1646, paa Saltø sidste Mand af
sin Slægt. Men da havde han forlængst maattet skille sig ved
største Delen af sit Jordegods, i det hans Velstand havde faaet et
stærkt Knæk ved de kejserliges Indfald, under hvilket han bl. a.
for 7000 Rdl. havde maattet løskjøbe sig af Fangenskab. Først
solgte han 1629 Tulstrup, skjønt den i et Par Hundrede Aar havde
været i Slægtens Eje, saa Ristrup, Lyngballe og Perstrup 1632, og
Taastrup havde han alt pantsat 1631. Og da han nu ikke mere
kunde regne paa sine fjærne Arvinger med Hensyn til Begravelsen,
lod han selv i Aarhus Domkirke opsætte et pragtfuldt Epitafium.
Kun mente han at kunne overlade til sine Udarvinger at forsyne
Epitafiets sorte Skifertavle med Indskrift; men selv denne Udgift
var dem for stor. Den Dag i Dag mangler Indskriften, og
dobbelt afstikkende virker Tavlen, fordi den er omgivet af de af Guld 
og brogede Farver straalende Anevaaben. Intet Under derfor, at
det Sagn opstod, at Christian IV (efter andre Frederik IV) under
et Besøg i Kirken havde befalet en paa Tavlen den Gang staaende
Indskrift udslettet og højstselv hugget Næsen af L. E.s Billede,
og det af Forbitrelse over, at Indskriften lovpriste L. E., skjønt
han havde været sin Konge en utro Mand. Sandheden er tvært
imod, at L. E. til sin Død stod i stor Gunst hos Christian IV,
der visselig ikke havde ladet ham, uagtet hans 87 Aar, beholde
hans store Forleninger til hans Dødsdag, om han ikke havde
været sin Herre en tro Tjener.

Thiset



v. Uffeln, Heinrich Friherre, --1678, Officer, 
tilhørte en gammel hessisk Slægt og var Søn af Johann v. U., Oberst og 
Overamtmand i Distriktet «an der Diemel» i Nedrehessen. U.
avancerede under Trediveaarskrigen til hessisk Oberst og fik, da
Faderen i 1649 trak sig tilbage, dennes Post som Overamtmand. I
Halvtredserne traadte han i brandenborgsk Tjeneste som
Generalmajor og blev i 1658 Kommandant og Aaret efter Gouvernør i
Berlin, som under hans Ledelse befæstedes paa ny. Fra 1674-76
synes han -- der nu førte Titel af brandenborgsk
Generalfelttøjmester -- at have opholdt sig paa sit Gods, Stammen, i Nedrehessen,
og her fra indkaldtes han i Foraaret 1677 til Danmark og udnævntes
til Gouvernør i Fyen og Kommandant i Nyborg, men designeredes
til at afgaa til U. F. Gyldenløve i Norge. Hans Instrux var
allerede udfærdiget, og han havde faaet Ordre til at følge Marqvarol
Rodsteens Eskadre til Norge i Juli, da de Tab, som
Operationshæren i Skaane havde lidt ved den mislykkede Storm paa Malmø
og Slaget ved Landskrone, bevirkede, at Christian V fik Brug for
U. i Skaane og 30. Avg. udnævnte ham til Gouvernør i
Landskrone. Det var ikke nogen let Opgave, der her blev tildelt U.
Den danske Hær var i Opløsningstilstand, Rytteriet var ved
Kavalkaden til Christian sstad blevet saa medtaget, at det maatte 
overskibes til Danmark, og Farsot hærgede Infanterilejren ved
Landskrone. Tilmed herskede der en grænseløs Forvirring i
Kommandoforholdene. Den myndige J. R. v. d. Goltz (VI, 143), der førte
Overkommandoen over den danske Hær, kunde hverken forliget
med sine Underførere eller med den øverste Krigsledelse,
repræsenteret af Krigssekretær Herman Meier, der bag Overgeneralen
Ryg uddelte Ordrer direkte til Underførerne. Dette Forhold affødte
stadige Rivninger, Ordrer og Kontraordrer, saa U. til sidst hverken 
vidste ud eller ind. Samtidig spillede Svenskerne Herrer i den
største Del af Skaane, og Kommandanten i Malmø, Generallieutenant 
Sperling, søgte paa alle Maader at terrorisere den dansksindede 
Del af Befolkningen og indstævnede de mistænkte saa vel af
Adel som af Borger- og Bondestand til at møde i Malmø for at
klare for sig. Som Modtræk udsendte U. da Detachementer paa
100-200 Ryttere for at eskortere de truede ind til Landskrone.
U. indsaa dog snart, at han ikke kunde magte den Opgave, der
var stillet ham, tilmed da han begyndte at skrante. Han ansøgte
derfor om at blive afløst fra sin Post, der 6. Nov. overdroges til
Hertug Carl Eugen af Croy (IV, 116). Da hans Sygdom tog
Overhaand, forblev han i Landskrone, hvor han døde 11. Jan. 1678. Han
var 29. Maj 1649 bleven gift med sin Frænke, Victoria Dorothea
v. Uffeln, Datter af hessisk Generalkrigskommissær Braun Carl v. U.

J. C. W. Hirsch.



Ugerup, s. Urup.



Ugetsen, Peder, --1260, Biskop. Som Ærkedegn i Aarhus 
skal P. U. have overværet Konciliet i Lyon 1245, og da Bispestolen
i Aarhus kort efter blev ledig, opnaaede han, efter at der 3 Aar
igjennem havde været Strid om Valget, denne Stilling sidst i Erik
Plovpennings Tid. Som Biskop laa han bl. a. i Kiv med
Munkene i Øm, og disse skildre i deres Klosters Mindebog hans
Optræden i mørke Farver. Under Kong Christoffer I's Strid med
Jacob Erlandsen stod P. U. ligesom de andre jyske Bisper ganske
paa Kongens Side, og efter Christoffers pludselige Død deltog han
i Viborg i Kroningen af hans lille Søn Erik (Juledag 1259). Han
ifaldt derved Bandlysning af Ærkebispen, men døde allerede Aaret
efter. 

Kr. Erslev.



Uhlich, Jodocus Herman, 1631-82, Borgmester. Faderen, 
Michael U., var 1634-69 Theorbist i det kongl. Kapel og døde i
Buxtehude. Sønnen fødtes i Coesfeld i Westfalen, studerede 1648 i
Køln, blev 1657 indskrevet ved Universitetet i Kjøbenhavn og var
1660-65 Sekretær i Tyske Kancelli. Som Kongens Kommissær
opholdt han sig sidstnævnte Aar i Koburg for at opkjøbe sjældne Bøger
og Haandskrifter. 1663 fik han Exspektance paa Landskrivertjenesten 
i Kremper-Marsk og 1667 Bestalling som saadan. 1673 blev
han Raadmand i Krempe og 1681 Borgmester, men døde allerede 

Aaret efter. U. var gift med Ursula Margrethe Boite, der i
2. Ægteskab 1683 blev viet til Konsistorialraad Andreas Schwesinger
v. Kronhelm (IX, 539).

Werlauff, Hist. Efterretn. om det st. kgl. Bibl., 2. Udg., S. 28. 
A. Hammerich, Musiken ved Christian IV's Hof S. 141. 
Hist. Tidsskr. 6. R. IV.
J. F. Noodt, Sammlung etc. (Hamb. 1753) S. 112.

Louis Bobé.



v. Ulcken, Andreas, 1645--88, gottorpsk Statsmand. Han 
var Søn af den hamborgske Kjøbmand Heinrich U. og Johanne
van Dobbelaer og fødtes 18. Okt. 1645, studerede allerede 1659 i
Heidelberg og derefter i Altorf, berejste Nederlandene, Frankrig og
Italien og vendte 1662 tilbage til Heidelberg, hvor han opholdt sig i
3 Aar. 1669 blev han Licentiat i Tiibingen og modtog Aaret efter
Udnævnelse som Hertugen af Gottorps «Rath von Haus aus» i
Hamborg. 1673 blev han Hofraad og sendtes til den nedersachsiske
Kredsdag i Brunsvig, Aaret efter til Wien i Anledning af
Forhandlingerne om den pløenske Sukcession. 1676 var han i London
for at paakalde Carl II's Mægling over for Danmark og begav
sig derefter (1677) til Nimwegen for at skaffe Gottorp Bistand fra
Sveriges og Frankrigs Side. 1678 var han atter i England og fik
her tildelt Ridderværdigheden. 1679 var han i Nimwegen, Paris
og ved flere mellemtyske Hoffer, og han fik ved den Kløgt og
Energi, han udfoldede under Forhandlingerne, en væsentlig Del i
Gottorps Restitution. 1682 blev han Gehejme-, Etats- og
Kammerraad samt Vicekansler. Sammen med Joachim Ahlefeldt (I, 150)
udnævntes han 1687 til Minister ved Forhandlingerne paa
Kongressen i Altona, men døde allerede 23. Jan. 1688. U. var en Mand
med omfattende statsvidenskabelige Kundskaber og udarbejdede
flere af de 1675--88 udkomne, anonyme Skrifter til Forsvar for
Gottorps Stilling over for Danmark. Han ejede et stort
Bibliothek, der indlemmedes i det hertugelig gottorpske. U. var først
trolovet med Marie Elisabeth Niederstedt, Datter af hertugelig
Raad Burchardt N. (XII, 198), der døde før Brylluppet. 1681 ægtede
han en Datter af en hamborgsk Søkapitajn, Martin Holst.

Moller, Cimbria lit. I, 699.
Allg. Deutsche Biographie XXXIX.

Louis Bobé.



Uldahl, Peder Christian, 1778--1820, Pianofortefabrikant,
var født 1. Marts 1778 i Assens, hvor han blev sat i Snedkerlære.
Som Snedkersvend kom han 1801 til Kjøbenhavn, som han dog
strax forlod for ikke at blive presset til Militærtjeneste. Han tog 
med et Skib til St. Petersborg, hvor han fik Interesse for
Instrumentmageriet. Han uddannede sig videre heri i Prag og Wien
og kom 1809 tilbage til Kjøbenhavn, hvor han med Understøttelse
af Fonden ad usus publicos Aaret efter etablerede sig og blev den
første større Pianofortefabrikant her. Han byggede navnlig
opstaaende Instrumenter (Pyramider og Giraffer), der bleve meget
paaskjønnede. 1815 arbejdede han med 22 Svende. Men som
hans Ry hurtig var voxet op, sank det igjen hurtig; hans
Instrumenter udvikledes ikke sammen med Klaverspillernes stadig
stigende Fordringer. Da han 1. Marts 1820 afgik ved Døden, havde
han kun 2 Svende. Han var gift med Dorthea Hammond (f. 1789
d. 1846), Datter af Postkontrollør Bastian H. og Anne Dorthea f.
Reiersen; hun døde som sindssvag.

Erslew, Forf. Lex. 
Efterretninger fra Selsk. f. indenlandsk Konstflid I, 157. 217. 659. 
Kvartalsberetn. fra Industriforen. XIII, 72. 
C. Nyrop, Bidr. t. d. danske Industris Hist. S. 320 ff. 
Den Reiersenske Families Stamtavle S. 23.

C. Nyrop.



Uldall, Frederik Adolph, 1806-73, Læge, fødtes paa 
Herregaarden Espe ved Korsør 1. Okt. 1806 og var en Søn af
Generalkrigskommissær Johan Frederik U. og Maria Dorothea f. Købke.
Dimitteret fra Borgerdydskolen i Kjøbenhavn 1825 tog han 1830
først den kirurgiske, derpaa den medicinske Examen, fungerede
de følgende Aar som medicinsk Kandidat paa Frederiks Hospital,
var fra 1833 praktiserende Læge i Kjøbenhavn, fra 1834
Distriktslæge paa Christianshavn. 1833 erhvervede han sig baade
Licentiat- og Doktorgraden i Medicin. 1836 blev han Stadsfysikus i
Fredericia og Læge ved Byens Sygehus, som han fik oprettet. 1843
udnævntes han til Landfysikus i Sjællands nordre Fysikat, hvorfra
han tog sin Afsked 1871 paa Grund af Svagelighed. Derefter
privatiserede han paa Frederiksberg indtil sin Død, 4. Marts 1873.
1852 var han bleven Justitsraad, 1868 Etatsraad. Han ægtede
27. Sept. 1835 Elisabeth Johanne Sick (f. 30. Dec. 1809 d. 21. Marts
1900), Datter af Sekretær i det udenrigske Departement,
Legationsraad Christian Frederik S.

I sin Virksomhed som privat Læge og som Embedslæge var
han højt skattet for sin store Pligtfølelse, sin Samvittighedsfuldhed
og Humanitet. Men han har desuden indlagt sig betydelig
Fortjeneste ved sin omfattende litterære Virksomhed paa
Sundhedspolitiets og Medicinallovgivningens Omraade. Den af ham udgivne
Række Hjælpemidler og Haandbøger i denne Retning udmærke 
sig ved Nøjagtighed og Paalidelighed og have derfor ogsaa vundet
megen Paaskjønnelse, saaledes hans «Haandbog i den gjældende
Medicinallovgivning for Danmark» (1835), «Danmarks gjældende
civile Lovgivning angaaende Apothekervæsenet» (1835), «Haandbog
i den gjældende militære Medicinallovgivning for Danmark» (1836),
«Haandbog i Sundhedspolitiet med særligt Hensyn paa Danmark,
udarbejdet for Læger og Jurister» (1840) -- et af Lægeselskabet
Philiatrien kronet Prisskrift -- og endelig hans sidste Skrift, det
stadig meget benyttede «Den civile Medicinallovgivning i
Kongeriget Danmark med nordlige Bilande og Kolonier» (I-II 1863,
III 1873). En Særstilling i hans Produktion indtager det af
Sundhedskollegiet kronede Prisskrift: «Statistisk Fremstilling og kritisk
Sammenligning af tyve Staters Medicinalforfatninger med særligt
Hensyn til den danske samt Ideer til dennes Reform» (I-II 1844).
De Reformforslag, han heri fremsatte, mødte stærke Indsigelser i
hin, den unge Liberalismes Tid paa Grund af deres fremtrædende
bureaukratiske Tendens.

Smith og Bladt, Den danske Lægestand, 5. Udg. 
Erslew, Forf. Lex.
Ugeskr. f. Læger 3. R. XV, 191.

Jul. Petersen.



Uldall, Fritz Peter Adolph, f. 1835, Søofficer. U. er Søn af 
Overavditør Carl Vilh. U. (f. 11. Okt. 1804 d. 11. Okt. 1883) og Julie
Vilhelmine f. Rottbøll (f. 11. Marts 1804 d. 23. April 1879) og født
9. Marts 1835. Han blev Lieutenant i Marinen 1856, Premierlieutenant 
1868, Kapitajn 1873, Kommandør 1885, Kontreadmiral 1897
og Viceadmiral 1899. Fra 1857-83 har han hvert Aar været paa
Togt, dels til Koffardis, dels til Orlogs; blandt sidstnævnte Togter
kan anføres, at han i 1864 gjorde Tjeneste dels i Dampskibet
«Gejser», dels i Fregatten «Sjælland», der 17. Marts var i Kamp
med de tyske Korvetter «Arcona» og «Nymphe» og flere ved
Swinemünde; 1869-70 deltog han i Fregatten «Sjælland»s Togt
til Middelhavet i Anledning af Suezkanalens Aabning, 1872 var
han næstkommanderende i Korvetten «Dagmar» til Vestindien,
1875-76 Adjudant hos Marineministeren, 1878-81 Fyr- og
Vagerinspektør, 1881 næstkommanderende i Panserskibet «Helgoland»,
1883-85 Chef for Skonnerten «Fylla» paa Jyllands Vestkyst. 1885
overtog U. Stillingen som Chef for Marineministeriets
Sekretariatskontor, Aaret efter udnævntes han til Departementsdirektør, hvilket
Hverv han beklædte til 1894. Indtil 1897 var han derefter
Stabschef hos Viceadmiralen. 1889-90 førte han Krydseren «St. Thomas» 
paa Togt i Middelhavet og 1892 Panserskibet «Odin» i Eskadre.
Som Eskadreehef og Admiral har han 1896-1900 været Chef for
de udrustede Øvelseseskadren 1901 blev han Storkors af Danebrog.
-- U. ægtede 18. Dec. 1866 Anna Elisabeth Helene Caroline Bilsted
(f. 12. Juni 1841), Datter af Hofjægermester Ernst Fredrik August B.
(f. 5. Nov. 1808 d. 26. April 1871) og Anna Regine f. Hagen (f.
4. Maj 1815 d. 20 Nov. 1888). Efter sin Fader og Svigerfader
arvede han henholdsvis Hovedgaardene Knivholt i Nørrejylland og
Høvdingsgaard i Sjælland, hvilke Ejendomme dog senere ere
afhændede.

C. With.



Uldall, Johannes Frederik (Frits) Christian, f. 1839, Arkitekt. 
Fr. U. er født i Fredericia 11. Februar 1839 som Søn af
ovennævnte Etatsraad F. A. U. Han tog Præliminærexamen ved Sorø
Akademi, studerede ved den polytekniske Læreanstalt, blev
Tømmersvend 1859 og gjennemgik Kunstakademiet indtil 1863, medens
han samtidig tegnede hos H. Chr. Hansen og Herholdt; han
deltog i Krigen 1864 med stor Bravour, blev Sekondlieutenant ved
11. Regiment og bosatte sig Aaret efter i Randers, først som
Tegner ved det jysk-fynske Jærnbaneanlæg, senere som udøvende
Arkitekt, i hvilken Egenskab han har restavreret og bygget en Mængde
Kirker, dels af Mursten, dels af Granit, navnlig i Egnen mellem
Viborg, Randers og Aarhus, fremdeles en Del Præstegaarde og
Avlsgaarde foruden et Ligkapel i Randers og adskillige
Privatbygninger i jyske Byer. Han har foretaget en Række Studierejser,
baade i Danmark, Sverige, Tyskland, Holland, Belgien, Østerrig
og Italien.

Sin Hovedbetydning har U. imidlertid som Forfatter paa
Kirkebygningskunstens Omraade; han har skrevet en Række Artikler og
Afhandlinger i Blade og Tidsskrifter (bl. a. om Randers Historie
og Topografi), har beskrevet alle jyske ældre Landsbykirker
(delvis udgivne), har beskrevet de nederlandske Kirkeklokker i
Danmark, en Afhandling, som ogsaa er udkommet paa Hollandsk og
har forskaffet ham den hollandske Fortjenstmedaille i Sølv (1894),
ligesom en anden Afhandling har forskaffet ham, den samme
Medaille i Guld (1900); hans Afhandlinger paa dette Omraade have
ogsaa i Tyskland vakt betydelig Opsigt, og hans enestaaende
Samling af Aftryk af Klokkeindskrifter fra Danmarks Middelalder
danner Grundvolden til et større Arbejde, som agtes udgivet med
offentlig Understøttelse. Han har fremdeles udgivet «Overslagsbog 

for Bygmestre, Bygningshaandværkere og Bygherrer» 1877 (6. Oplag
1903) og «Lommebog for Haandværkere» 1895-98 (sammen med
Ingeniør A. Ammentorp). -- 1866 ægtede han Henriette Sofie Torst
(f. 1844 d. 1874), Datter af Godsforvalter paa Løvenborg, Justitsraad
Frederik Christian T. (f. 1797 d. 1869) og Johanne Margrethe f.
Neergaard (f. 1811 d. 1855) og senere, 1875, Inger Kirstine Mohnsen (f. 1850),
Datter af Proprietær Mogens Christensen M. (f. 1816 d. 1890) og
Else Jensdatter f. Grosen (f. 1825 d. 1899).

Weilbach, Nyt Kunstnerlex. 
Soransk Tidsskrift III, 15. «Vort Forsvar», 27. Maj 1900. 
Den sidste Kamp for Sønderjylland S. 57. 197.

Erik Schiødte.



Uldall, Peter, 1743-98, Generalfiskal, var født i Assens 
29. Juni 1743. Hans Fader, Hans Pedersen U. fra Uldal
(Skrydstrup Sogn, Gram Herred), havde faaet Embederne som Borgmester
og Byfoged i Assens samt Herredsfoged i Baag og Vends
Herreder efter Ansøgning af hans forlovede, senere Hustru, Kirstine
Hansdatter (Hougaard), der havde tjent ved Hoffet som
Kokkepige og Vaskepige i 11 Aar. Allerede som 12aarig Dreng blev
U. 1755 Student og tog efter sin Faders Ønske, men meget mod
sit eget, theologisk Attestats 1759, hvorefter han tilbragte 2 i mange
Maader ubehagelige Aar i sit Hjem, inden han 1761 tog tilbage
til Kjøbenhavn for at læse til juridisk Embedsexamen, som han
absolverede 1763. Ved Obelitz' og Sneedorffs Godhed fik han
s. A. Plads paa Elers' Kollegium, hvor han laa i 3 Aar og
forøvrigt havde det smaat nok, i det han indtil 1765 kun tjente
20 Rdl. som Fuldmægtig ved en Kommission og for Resten levede
af Kollegiets Stipendium. I taknemmelig Erindring af, hvad han
skyldte Kollegiet, stiftede han 1791 et Legat for en af dets
Alumner. Imidlertid lysnede det for ham; F. C. Sevel havde som
Notarius overværet U.s Examen og anbefalede ham nu (1765) til sin
Ven, daværende Højesteretsadvokat J. J. Anchersen, som antog
ham til Fuldmægtig. Han havde nu fundet sin rette Plads, og
efter knap 4 Aars Forløb blev han 1769 efter aflagt Prøve udnævnt
til Advokat ved Højesteret; han forblev dog i Anchersens Hus til
Sommeren 1770, efter at denne var bleven Assessor i Retten.
Og meget hurtig maa U. ved sine fremragende Evner og sin
fortrinlige Veltalenhed have skaffet sig et Navn som Advokat; thi
efter Hofrevolutionen 1772 begjærede Dronning Caroline Mathilde
ham til sin Forsvarer, ligesom det snart efter blev ham befalet at
føre Struensees Sag for Kommissionen. Fra begge disse vanskelige 
Sager skilte han sig med stor Takt og Dygtighed, som Kongen
anerkjendte ved at lade overrække ham en kostbar Daase. For
Struensee havde U. personlig kun ringe Sympathi, om han end
med sin liberale Tænkemaade anerkjendte de gode Sider ved hans
Styrelse.

Efter at være bleven Justitsraad 1776 udnævntes U. 1783 til
Generalfiskal og desuden 1788 til Viceborgmester i Kjøbenhavn.
Da han, som han selv siger, havde faaet «et anstændigt Levebrød,
og man var sikker for de Bouleversements, Struensees
Forandresyge truede med», holdt han 23. Sept. 1772 Bryllup med sin
Ungdoms elskede Antoinette Hansen (f. 2. Okt. 1741 d. 4. Juni 1804),
Datter af Generalkrigskommissær Stephen H. til Frydendal (VII, 45).
Med hende fik han over 20000 Rdl., og ved sin Virksomhed tjente
han meget betydelig, saa han 1796 kunde kjøbe Godserne
Høvdingshus (nu Høvdingsgaard) og Lilliendal med Østergaard, som
det var hans Tanke at faa oprettede til et Baroni for en af sine
Sønner. Men en pludselig Død hindrede hans Planer; allerede
1788 havde han for sit Helbreds Skyld brugt Badene i Pyrmont;
n. Nov. 1798 gjorde et Slagtilfælde Ende paa hans Liv. Hans
Enke afhændede begge Godserne.

Foruden et Par juridiske Disputatser paa Elers' Kollegium
har U. kun ladet trykke nogle faa Indlæg i forskjellige Sager,
deriblandt nogle Piecer angaaende det asiatiske Kompagnis
Forhold, bl. a. betræffende den store Bedragerisag i Kompagniet 1783,
i hvilken U. var Aktionærernes Talsmand. Han var en i høj Grad
litterært interesseret Mand, der med megen Bogkjendskab samlede
et særdeles smukt Bibliothek, væsentlig af juridisk og nordisk
historisk Indhold, hvilket solgtes ved Avktion 1803; derimod blev
hans værdifulde Haandskriftssamling af en af hans Sønner skjænket
til det store kongl. Bibliothek. Fra 1781 var han Medlem af det
kongl. danske Selskab.

Nyerup, Lit. Lex. 
Werlauff, Efterretn. om det st. kongl. Bib1., 2. Udg., S. 275. 282. 286. 
Danske Herregaarde XVIII: Høvdingsgaard. 

G. L. Wad.



Ulf, --1026, Jarl, Søn af Thorgils Sprakalegg, ledsagede 
Kong Svend Tveskjæg paa hans Tog til England (1013-14); han 
havde ægtet hans og Sigrid Storraades Datter Estrid (IV, 603).
U. og hans Broder Eilif nævnes som Jarler i England i Breve fra
Knud den stores Tid. Paa Knuds Tog til Venden (1023) blev U.
sat til Styrer af de danskes Besiddelser her, men nogle Aar efter, 
da Statholderen i Danmark Thorkil den høje (XVII, 263) var død,
overtog U. denne Stilling. Længe varede det dog ikke, thi U.
paadrog sig Knuds Vrede. Han var Formynder for Knuds og
Dronning Emmas Søn Hardeknud, og da et Angreb af Norges
Konge Olaf og den svenske Konge Anund Jakob var i Vente, lod
han, med hemmeligt Samtykke af Emma, Hardeknud udraabe til
Konge paa Viborg Ting, hvorover Knud blev meget forbitret.
Saaledes fortælles det i Sagaerne, hvorimod Saxo beretter, at U.
forræderisk havde hidset de to Konger til at angribe Danmark og
stillede sig ved deres Side under den for Kong Knud uheldige
Kamp ved Helgeaa; imidlertid skal Kongen hurtig have tilgivet
sin Svoger paa sin Søsters Forbøn. U. og Kongen opholdt sig i
Eftersommeren s. A. i Roskilde, og en Dag opkom der ved
Brætspillet Strid mellem dem om et Træk; i sin Vrede bebrejdede
Knud U. hans Opførsel under Kampen, medens denne paa sin Side
mindede Knud om hans Uheld. Den næste Morgen bød Kongen
en af sine Mænd at dræbe U., hvor han fandt ham, og da han
traf ham ved Ottesangen i Hellig Trefoldigheds Kirkes Kor, jog
han Sværdet gjennem ham (29. Sept. 1026). Knud gav sin Søster
og Kirken som Bod store Ejendomme. Estrid og U. havde
Sønnerne Svend (XVII, 3), Bjørn (II, 356) og Asbjørn (I, 354).

Johannes C. H. R. Steenstrup.



Ulf, kaldet Riber-Ulf, --1157, Høvding, var en trofast 
Tilhænger af Kong Svend og hans Raadgiver. I et af Kongens
Breve nævnes blandt Vidnerne Ulf Ripensis; hans Borg har
formentlig ligget paa den Høj Ulfsborg paa Ribe Bymark, som flere
Aarhundreder derefter nævnes, maaske har U. tillige været
Høvedsmand i Ribe. I Svends Kampe med hans Medbejler Knud deltog
U. med stor Tapperhed, saaledes da Knud for anden Gang blev
overvundet ved Viborg (1151). Da Svend maatte forlade Landet,
og U. ikke vilde bøje sig for Sejrherrerne, sendtes han som Fange
til Knuds Stiffader Kong Sverker i Sverige. U. vendte dog
tilbage og var Bannerfører i Svends Hær i Gradehedeslaget; han
blev gjort til Fange, og Esbern Snare vilde have skaanet ham,
men Knuds Mænd dræbte ham. Nogle Folkeviser have bevaret
Mindet om den djærve og voldsomme Riber-Ulf og knyttet
forskjellige Bedrifter til hans Navn.

Kinch, Ribe Bys Hist. I, 23 ff.

Johannes C. H. R. Steenstrup.



Ulf, Hans Jacobsen, --1541, Kannik, var født i Malmø 
hvor Faderen, Jacob U., var Borger. Han tog i Febr. 1498
Bakkalavrgraden ved Universitetet i Greifswald, blev senere Magister og
nævnes 1503 som saadan og som «Degn» i Malmø, hvor han
ogsaa havde et Vikariat ved St. Peders Kirke. 1521 forekommer
han som Kannik i Lunds Domkapitel og Forstander for Lunds
store Præstegilde. 1526 forlenedes han med Stævie Sogn i
Nærheden af Lund. Han har gjort sig bemærket som en ivrig
Modstander af Reformationen. Ved Religionsforhandlingerne under
Herredagen i Kjøbenhavn 1530 var han en af det katholske Partis
Repræsentanter, og i det satiriske Skrift «En græsselig ond Tidende,
som Paven fik i Rom om den papistiske Messe» (1533) er «Dr.
Johan Ulf» en af de i den rimede Dialog forekommende Personer.
Naar han her kaldes «Doktor», er det formodentlig, fordi han
optræder som Læge for den syge Messe, hvis «Vand han beser»
og hvis «Puls han føler». 1532 deltog H. U. i de Forhandlinger,
der førte til, at Torben Bille blev Ærkebiskop i Lund. Han døde
23. Maj 1541 i Lund. -- Biskop Mogens Madsen betegner ham
som «Religionis pontificiæ propugnator acerrimus». Det har
undertiden sin Vanskelighed at skjelne ham fra Johan Wulf, der
levede samtidig og var Provst i Haderslev, Kannik i Roskilde, Ribe
o. fl. St.

Ny kirkehist. Saml. II. 
Kirkeh. Saml. 4. R. VI, 372. 
Danske Mag. II; 3. R. III. 
Rørdam, Hist. Kildeskrifter 2. R. II. 
Nyrop, Gilde- og Lavsskraaer I,513 f.                                                             

H. F. Rørdam.



Ulfeldt, Bjørn, 1615-56, til Raabelev, Møllerød, Arridslev og Ovesholm, 
var Søn af nedennævnte Christoffer U. og blev født
20. Avg. 1615 paa Raabelev. Efter paa Grund af Svagelighed at
være bleven optugtet hjemme kom han 1629 paa Sorø Akademi,
indtil han 1632 med sin Broder Ebbe rejste udenlands til
Holland, hvor de studerede i Leiden, og til Frankrig, hvor de
navnlig gjorde et længere Ophold i Poitiers. Efter sin Hjemkomst
tjente han fra 1635-3$ som Hofjunker, blev 1639 Kornet og 1640
Lieutenant ved det hal landske Kompagni. Under den paafølgende
Krig laa han en Tid som Kommandant i Laholm til dens
Overgivelse mod den faatallige Besætnings fri Afmarche og tjente
derefter med et af ham selv hvervet Kompagni. 1647 blev han
Ritmester ved et af Adelens Kompagnier i Sjælland. Endelig fik han
1649 Helsingborg Slot i Forlening, men ombyttede det alt Aaret 
efter med Lyse Kloster i Norge, som han beholdt til sin Død
af Smaakopper, 9. Avg. 1656, paa Tersløsegaard. Kort før sin Død
var han bleven beskikket til Landkommissær i Skaane.
Tersløsegaard samt Næsbyholm og det halve Bratskov havde han faaet
med sin 1. Hustru Margrethe Ottesdatter Brahe (gift 31. Marts 1639
i Kjøbenhavn). Efter hendes Død, 13. Sept. 1648, ægtede han
1. Juli 1655 Margrethe Iversdatter Krabbe (f. 22. Marts 1640 d. 11. Juli
1716), der siden fik Erik Rosenkrantz til Rosenholm (XIV, 198).

H. E. Brochmand, Ligpræd. over B. U. Kbhvn. 1657.

Thiset.



Ulfeldt, Christian, 1637-88(?), Søn af Rigshofmesteren Corfits 
U. og Leonora Christina, blev født i Kjøbenhavn 5. Dec. 1637 og
opdroges hjemme hos Forældrene; allerede 1640 forlenedes han
som Christian IV's Dattersøn med St. Hans og Munkeliv Klostre
i Norge. Ved Forældrenes Flugt fra Danmark 1651 fulgte han,
der kort efter mistede sine Len, med dem til Holland, kom
vistnok i Efteraaret der fra til dem i Stralsund og opholdt sig der
nogle Aar, efter at de havde taget Ophold i Stockholm. Hertil
kom han dog ogsaa i Sommeren 1654, tiltraadte derefter en
længere Udenlandsrejse med Ophold bl. a. i England og Frankrig,
men traf atter Faderen foran Frederiksodde i Efteraaret 1657.
Under Fredsunderhandlingerne 1658 var det ham, som for Faderen
besørgede Flytningen af Jørgen Seefeldts Bibliothek fra Ringsted til
Bavelse (XV, 469). Han har saa været nogen Tid hos Forældrene
i Malmø, men rejste bort der fra. Allerede 1661 har han taget
Tjeneste som Kammerjunker hos Dronning Christina under hendes
Besøg i Norden og maa være gaaet over til Katholicismen; der var
endog Tale om, at han skulde blive katholsk Præst. S. A. har han
dog været i England, besøgte derpaa Forældrene under deres
Ophold paa Ellensborg i Fyn i Begyndelsen af 1662, men rejste
snart efter til Paris. Her fra kom han først til Holland og tog
siden til Forældrene i Briigge. Hans Ophold her blev
skæbnesvangert baade for ham selv og for dem, i det han i Nov. 1662
paa aaben Gade myrdede deres Plageaand fra Hammershus,
Generalmajor Adolph Fuchs (V, 483). Det lykkedes ham at undslippe,
og i Dec. var han i Liége. I 1663 var han ved Dronning
Christinas Hof i Rom, vel anskreven hos hende og hos Kardinal
Francesco Barberini. Da han erfarede, at Faderen var flygtet til
Basel, rejste han imidlertid sammen med sine Brødre til ham der,
rnen forlod ham paa hans Opfordring for at forebygge, at de 
skulde blive kjendte; saaledes var han ikke tilstede ved hans Død
i Febr. 1664. Men paa Efterretningen om denne ilede han tilbage
fra Lausanne, hvor han havde boet, og opnaaede at faa hans Lig
udleveret og begravet. Vi vide intet bestemt om hans paafølgende
Skæbne, undtagen at han virkede for Otto Sperlings Frigivelse
(XVI, 216), før vi se, at han 1669 i alt Fald atter var i Rom hos
Christina. Ved hendes Bistand fik han s. A. et Kanonikat ved
Domkapitlet i Eichstätt i Bajern; han var ogsaa Kannik ved
Kirken St. Laurentio in Damaso i Italien, og her blev han begravet.
Rimeligvis er han død 1688 og muligvis for sin egen Haand.

Birket Smith, Leonora Christinas Hist. I-II.

J. A. Fridericia.



Ulfeldt, Christoffer, --1653, Rigsraad, Søn af Knud Ebbesen 
U. til Svendstrup og Beate Huitfeldt. I Sept. 1605 blev han gift
med Maren Ovesdatter Urup, var Fændrik ved den Skaanske Fanes
Rostjeneste 1609 og deltog i Kalmarkrigen. 1612-18 var han
forlenet med Heinekirke, 1618-19 med Frosteherred, fik derpaa
Gulland. I Juli 1625 blev han Rigsraad og Krigskommissær i
Skaane, erholdt saa Laholm Len, ombyttede dette 1627 med
Tranekjær og dette igjen 1629 med Helsingborg. 1627 blev han
Generalkommissær paa Fyn og Langeland; s. A. i Juni kaldtes han til
Christian IV i Lauenborg. Umiddelbart efter at være bleven
Ridder af Elefanten 1633 sendtes han til det paatænkte store Fredsmøde 
i Breslau, men kom kun til Frankfurt a. d. Oder og maatte
vende tilbage med uforrettet Sag. 1637 og 1641 var han til
Herredage i Bergen. Ved Svenskekrigens Udbrud 1643 fik han sammen
med Tage Thott den højeste Inspektion i Skaane, men forlod 1644
Helsingborg uden at efterlade nogen Besætning, saa at Staden
kort efter maatte overgive sig til Fjenden; selv tog han Ophold
paa Malmøhus eller i Christiansstad. I Okt. 1645 modtog han de
Skaanske Fæstninger tilbage af Svenskerne, det følgende Aar var
han til Grænsebesigtigelse mellem Skaane og Halland, 1649
overlod han Helsingborg Len til sin Søn Bjørn U. Han ejede,
foruden Svendstrup, Raabelev, som han kjøbte 1616, og hvor han
opførte en ny Hovedbygning 1637, Møllerød, Haneskov, Ugerup og
Vandkive i Skaane. 24. Okt. 1653 blev han begravet i Helsingborg.

Ljunggren, Skånska Herregårdar II: Svenstorp, V: Råbbelöf.

J. A. Fridericia.

 --1563, til Kogsbølle">

Ulfeldt, Corfits, --1563, til Kogsbølle, var Søn af Knud 
Ebbesen U. til Kogsbølle (nu Holckenhavn) og Anne Hardenberg. Alt 

fra Barndommen var han sikkert bestemt for den gejstlige Stand,
thi før han var voxen, fik han et Kannikedømme i Roskilde
Domkirke af sin Moders Søskendebarn Bispen Joachim Rønnov, hvad
der synes at have sat en Del ondt Blod i Datidens gejstlige
Verden. Men ved Reformationens Indførelse tabte Kirkens Embeder
deres Tiltrækning i Adelens Øjne; ogsaa C. U. traadte tilbage, dog
kun halvt, og til sin Dødsdag forblev han ugift. Efter at være
indtraadt i den civile Statsstyrelse som Sekretær i Kancelliet,
forlenedes han 1546 med Thyholm Provsti og Hvidbjærggaard
ligesom han havde beholdt sit Kannikedømme. Aaret efter havde
han den Ærgrelse som Forlover for «onde» Jep Tordsen Sparre
(XVI, 202) at maatte indbetale 400 Jokimsdalere til Kongen, da
Jep naturligvis havde brudt sine Forpligtelser; men han kunde
bære dette Tab. Faa det store Brudetog til Sachsen 1548 red
han med ikke mindre end 7 Heste. Han stod i stor Gunst hos
Christian III, der yderligere forlenede ham 1550 med Sørup paa 
Falster og 1552 med Vor Frue Kloster i Roskilde; denne Gunst var
vel fortjent, thi han var en sjælden retsindig, omgængelig og mild
Mand, hvis gode Hjærte kom Menigmand til bedste, særlig efter
at han havde overtaget en øverste Sekretærs indflydelsesrige Stilling.
Ofte ledsagede han Kongehusets Medlemmer paa Rejser i Ind- og
Udland og ligeledes de sachsiske Herskaber, naar de kom her til
Riget. Tronskiftet rokkede ikke hans Stilling, tvært imod, han
fik nu endog Sæde i Rigens Raad, og dog havde han været en
af dem, der undslog sig for at modtage den dem af Kongen ved
Kroningen tilbudte Ridderværdighed. Om hans Afslag skyldtes et
udpræget protestantisk Sindelag, er ikke godt at sige, ridderlige
Færdigheder savnede han i hvert Fald ikke, thi ved Kroningen
var han tilsagt til at «rende og turnere» med 6 Heste, ej heller
laa der nogen gjensidig Uvillie mellem Kongen og ham bag
Afslaget. Just ved denne Tid afstod han nemlig, sikkert paa
Kongens Ønske, sit Kannikedømme til Kongens Livlæge Jakob
Bording, men til Gjengjæld fik han et andet Præbende, St. Laurentii
Kapel, og da han, forøvrigt i Kongens Nærværelse, havde kjøbt
Selsø Hovedgaard af Hans Barby, gav Kongen ham Eskildsø i
Isefjorden, først som Len og strax efter i Magelæg. 1561
skjænkede Kongen ham Graabrødreklosteret i Roskilde, og endelig fik
han 1562 Tilladelse til at indløse Pantelenet Hundslund Kloster fra
Panthaveren for 3500 Jokimsdalere og 3000 rhinske Gylden.

Ved Nytaarstid 1563 sendtes C. U. og Jacob Brockenhuus (III,
111), i Gesandtskab til Stockholm, bl. a. for at bevæge den svenske
Konge til at frafalde Brugen af det danske og norske Vaaben,
men Gesandtskabet gjorde under det spændte Forhold i sine
Følger snarest ondt værre. Faa Hjemvejen fra denne Rejse blev
C. U., som det synes, pludselig syg og døde 12. Marts 1563 paa
Hillerødsholm. Hans pragtfulde Jordefærd i Vor Frue Kirke i
Kjøbenhavn, da Kongen gik næst Kisten, som båres af 26
Herremænd, var et talende Udtryk for den Agtelse og Anseelse, han
havde haft, og for den almindelige Sorg over hans uventede Død.

H. Rørdam, Kbhvns Universitets Hist. 1537-1621 II, 400 ff. 

Thiset.



Ulfeldt, Corfits, --1614, til Bavelse, som var hans Moders, 
Anne Flemmings fædrene Gaard. Faderen var nedennævnte Jacob
U. (d. 1593). C. U. tjente i Aarene 1591-94 som Hofjunker, fik
1597 Korsør Slot i Forlening, men ombyttede 1605 dette Len med
Rugaard, som han beholdt til sin Død. Det er antagelig ham,
der 1598 befandt sig i Kongens Følge paa Sørejsen til Baahus, men
Sivert Grubbe nævner ham kun ved et Øgenavn, Fistrump U.
15. Febr. 1596 gjorde Prinsen hans Bryllup med Else Lauridsdatter
Brockenhuus, der tilførte ham en Søsterlod i Egeskov. Hende har
man, dog med urette, tillagt forskjellige litterære Arbejder, et Rim
om de danske Konger, Vaabenbeskrivelser fra Roskilde, Ringsted
og Sorø Kirker. Efter hendes tidlige Død ægtede C. U. 23. Okt.
1603 Regitze Nielsdatter Parsberg (f. 25. Febr. 1581), der endnu
levede 1625. Selv døde han 23. Marts 1614.

Thiset.



Ulfeldt, Corfits, --1644, Søofficer, mistede i sin tidlige 
Ungdom 1616 sin Fader, nedennævnte Rigsadmiral Mogens U., og da
Moderen alt i Faderens Levetid holdtes indespærret paa Selsø,
blev de 4 Børns Opdragelse og Uddannelse, som det synes, i høj
Grad forsømt. I et skarpt Brev 1624 til C. U. og hans 2 Brødre
paatalte Kongen, at de alle 3 drev deres Ungdomstid hen i
Hjemmet, og befalede dem at drage ud og forsøge sig i fremmede
Lande. Brødrene svarede med en Ansøgning om Tilladelse til at
sælge deres fædrene Gaard Selsø, sagtens til Dækning af
Rejseudgifterne, og vel af samme Grund maatte C. U. senere, 1631, sælge
en anden Hovedgaard Bonderup og 1633 pantsætte sine mødrene
Gaarde Tvis og Krogsdal. Sidstnævnte Aar fik han Bestalling
som Skibschef og synes først da at være kommen paa sin rette
Hylde. Af hans følgende Udkommandoer maa fremhæves, at han 
1637-38 konvoierede Hvalfangerskibene til Spitzbergen, hvor en
Bugt efter ham længe bar Navnet Ulfeldts Bay; men ellers havde
han her den Tort, at 2 for ulovligt Fiskeri opbragte hollandske
Skibe befriedes af deres Landsmænd, ja Hollænderne tillod sig
endda efter hans Hjemkomst at anklage ham for Admiralitetsretten,
der dog ganske frifandt ham. 1640 førte han et Gesandtskab til
England og led paa denne Rejse meget af Storm og anden Modgang.
I Slaget paa Kolberger-Heide 1644 førte han Skibet «3 Kroner»,
men i det paafølgende Slag under Laaland 13. Okt. s. A. var han
Schoutbynacht og Chef for «Stormarn». Dette Skib kom under
Slaget paa Grund og blev efter et tappert Forsvar, under hvilket
C. U. fandt Heltedøden, taget af de svenske. Hans Hustru Else
Andersdatter Thott til Skovsgaard, der vistnok var meget ældre
end han, havde først været gift med den bekjendte Søhane Hans
Lindenov (X, 317). Hun overlevede ogsaa C. U., men døde før 1652.

Lind, Kristian IV og hans Mænd paa Bremerholm S. 280 f.

Thiset.



Ulfeldt, Corfits, 1606-64, Rigshofmester, var en yngre Søn 
af den ndfr. nævnte Rigskansler Jakob U. og Birgitte Brockenhuus
og blev født 10. Juli 1606 paa Hagenskov. Han blev sat i
Herlufsholms Skole indtil 1617 og rejste derpaa udenlands; han opholdt
sig i Frankrig, Schweits og Tyskland og studerede 1628-29 i
Padua. Hjemkommen blev han Hofjunker hos Christian IV og
1630 dennes Kammerjunker. S. A. trolovedes han med Kongens
og Kirstine Munks Datter Leonora Christina (X, 210), men da
hun kun var 9 Aar gammel, kunde der jo foreløbig ikke være
Tale om Bryllup. 1632 forlod han ogsaa Hoffet og blev Lensmand
paa Baahus indtil 1634, da han fik Møen i Stedet. S. A. blev
han Ridder af Elefanten. 1635 skal han have foretaget en Rejse
til Paris for at helbredes for en Benskade; han fik dog senere ofte
Tilbagefald, og hans Helbred blev aldrig stærkt. I Foraaret 1636
blev han Medlem af Rigsraadet, og 9. Okt. s. A. fejredes hans
Bryllup paa Kjøbenhavns Slot. I April 1637 blev han Statholder
i Kjøbenhavn. Hans Magtperiode var begyndt.

Hverken Portrætter eller Samtidens Omtale give Grund til at
betegne ham som en særlig smuk Mand. Men over hans høje og
brede Skikkelse og over hans Ansigt med de i hans gode Dage
paa en Gang faste og ironiske Træk var der noget i høj Grad
bydende og myndigt; endnu mere betog han dog ved sin Elegance
i Dragt og ved sin fuldt ud fornemme Optræden. Der laa ogsaa 

bag denne betydelige naturlige Evner, især en livlig Intelligens og
et spillende Vid, forenet med stor Verdenskundskab og omfattende
Dannelse, Sikkert var dog hans Aandfuldhed stærkere udviklet
end hans Dømmekraft, og aldrig kom hans Statsmandsdygtighed
og hans Evne til at værdsætte en Situation eller til at gjennemskue 
Styrken og Hensigterne hos hans Fjender til at naa i Højde
med hans Talent til at gjøre Indtryk i personlig Omgang. Kun
faa Gange i sit Liv skjønnede han fuldt ud rigtig om Maal og
om Midler; i de Tilfælde kunde han da ogsaa ret brat svinge
bort fra tidligere Standpunkter. Han havde saa meget lettere
herved, som hans Natur var Uroen, endda noget af Spillerens
feberagtige Uro. Denne Uro hang sammen med hans hede Ærgjerrighed 
og med hans brændende Attraa efter at vinde Rigdomme,
Egenskaber, der kom til i Modgang at berøve hans Stolthed dens
Værdighed og til altid at gjøre ham kun lidet nøjeregnende i
Valget af Midler til at naa sine Hensigter.

Lykken havde tilsmilet den 30aarige Mand. Han var bleven
Kongens Svigersøn, og Magt og Embeder vare tilfaldne ham. Vel
laa der en Sky over Horisonten paa Grund af Christian IV's Strid
med Kirstine Munk; men foreløbig satte det dog intet Skel
mellem Kongen og de Mænd, han gav sine Døtre. Blot Rigdom
manglede ham; kun lidet havde han arvet fra sin Fader, mange
Penge havde han brugt paa sine Rejser, og meget kostede det
ham ogsaa at indrette Husholdningen i Kjøbenhavn og især at
kjøbe og udstyre sin Gaard dér (ved det nuværende Graabrødretorv). 
Haardt tyngede derfor Kreditorers Fordringer paa ham i
hans Ægteskabs første Aar. Men han havde dog nu faaet Midler
til at bøde noget derpaa, Møen som afgiftsfrit Len og tilmed en
aarlig Lønning som Statholder; 1640 fik desuden hans spæde Søn
Christian St. Hans og Munkeliv Klostre i Norge og 1641 han selv
Hørsholm paa Afgift.

Hans Embede var stort og omfattende. Næsten kun i Rang
og i Navn var det forskjelligt fra det ubesatte Rigshofmesterembede.
Han var Rentemesterens foresatte og havde derved en Hovedpart
i Styrelsen af Hoffets og Statens Finanser, han havde et Overtilsyn
med Kjøbenhavns Øvrighed og tillige en væsentlig Del i Ledelsen
af den udenrigske Politik. Selv skikkedes han ogsaa i disse Aar
nogle Gange som Sendebud til udenlandske Hoffer. Baade 1640
og 1642 var han saaledes i England for at mægle mellem Karl I
og hans Parlament uden dog at udrette noget. Ikke heldigere 

var hans Sendelse 1641 til Kejser Ferdinand III i Regensburg for
at virke for Christian IV's Fredsmægling og for Kongens særlige
Interesser i Nordtyskland; ham personlig havde den imidlertid
indbragt Udnævnelsen til tysk Rigsgreve.

Men langt vigtigere for Bedømmelsen af hans Færd i disse
Aar er hele hans politiske Holdning. Da Christian IV bortgiftede
sine Døtre til Adelsmænd og gav de fleste af disse store Stillinger,
har det sikkert været hans Tanke derved at skabe sig en Kreds,
til hvilken han kunde støtte sig og Kongemagten over for Resten
af Rigsraaderne. For C. U.s Vedkommende regnede han ogsaa
foreløbig rigtig. Det er næppe for dristigt at sige, at Statholderen
har haft til Ledestjærne for sin Politik at slutte sig nøje til
Kongen og underordne sig hans Vilje og Ønsker for derigjennem at
vinde yderligere frem i hans Gunst og i Magt. Ved vigtige
Lejligheder skilte han sig fra sine Fæller i Rigsraadet, afgav paa
Trods af den hidtil herskende Sædvane Særbetæhkninger, hvis
Brod ofte var rettet mod dem. Han støttede saaledes Kongen i
hans Ønske om Troppehvervinger, men navnlig fulgte han ham
ivrig eller drev ham maaske endda frem i hans Sundtoldpolitik;
herved kommer han til at dele Ansvaret med Christian IV for de
ulykkelige Følger, denne Politik fik for Forholdet til Nederlandene
og Sverige. Der var dem, som mente, at det ikke alene var
politiske eller fiskale Betragtninger, der her ledede ham, men at han
ogsaa drog personlig Fordel deraf, berigede sig selv ved
Sundtolden. Bevises kan denne Beskyldning ikke, men man tør ikke
heller helt afvise den, saa meget mere som U. i disse Aar fra at
have været en gjældbetynget Mand naaede frem til at lægge
Grunden til stor Rigdom. Sin Formue anbragte han nu og siden
fuldt saa meget i Kapitaler, som han udlaante paa Rente, som i
Jordegods. Hvad dette angaar, havde han sin fædrene Gaard
Bavelse paa Sjælland, som han dog bortmagesklftede mod Mattrup;
senere erhvervede han Saltø, ligeledes paa Sjælland, ved Kjøb fra
sin Svoger Valdemar Christian og Torup i Skaane ved Kjøb fra
Jochum Beck (II, 20); desuden besad han Ejendomme i Norge og
Godser i Bøhmen.

1. April 1643 blev hans store Dag. Den bragte ham
Udnævnelsen til Rigshofmester. Fra nu af var han Rigsraadets fornemste
Medlem, Indehaver af det højeste Rigsembede, Statens
Førsteminister; han kunde optræde med langt større Myndighed end
hidtil, og han havde opnaaet al den Gunst, han kunde vente af 
Kongen. Øjensynlig har han ogsaa fra da af følt sig langt friere
stillet over for denne end hidtil. Vel forandrede han endnu
langtfra i det store og hele sin Politik i de afgjørende Spørgsmaal; det
var endda ogsaa nu, at han i Forhandlingerne med den svenske
Resident indtog en stedse mere udfordrende Holdning og slog paa
Kaarden uden lige saa lidt som Kongen at lytte til Residenten
Peder Vibes Advarsler fra Stockholm eller i det hele at være klar
over den truende Fare. Men han gik dog mere sammen med
Rigsraadet imod Kongen ved forskjellige Lejligheder, og han
anmassede sig navnlig i den indre Styrelse en større Magt, end
tidligere Rigshofmestre havde besiddet. Han gav Ordrer paa egen
Haand uden Kongens Samtykke, og han søgte at optræde som en
Slags ansvarlig Minister ved at forlange, at hans Underskrift paa
Pengeanvisninger skulde ledsage Kongens; han var tilmed
uforsigtig nok til at lade dette gaa ud over Vibeke Kruse (IX, 569).
Og sandsynligt er det ogsaa, at han allerede nu begyndte at
misbruge sit Herredømme over Leverancerne, især til Flaaden og
Holmen, ved at begunstige visse store Handelsmænd, lade dem
faa deres Varer for dyrt betalte og se igjennem Fingre med urigtige
Ydelser; højst rimeligt er, at han ikke har gjort det uden selv at
drage Pengefordel deraf.

Da kom Krigen 1643. Den viste, at den udenrigske Politik
havde været uheldig ledet, og den kom til at aabenbare Mangler
ved Flaadens Tilstand. Mistanke begyndte at ulme mod
Rigshofmesteren, og da saa Pros Munds Eskadre i Okt. 1644 havde
lidt det store Nederlag, vendte ogsaa Kongens Harme sig mod U.,
hvem han gjorde ansvarlig for Eskadrens slette Udrustning, og
hvem han bebrejdede hele den Myndighed, han havde tiltaget sig.
Det blev det første vitterlige Brud mellem Kongen og hans
Svigersøn. Denne trak sig i Nov. tilbage fra Hoffet og Statstjenesten
og rasede mod Fjender og Bagtalere. Men Christian IV vovede
ikke at tage Kampen op, og U. overtog derfor allerede inden
Maanedens Udgang paa ny Udførelsen af sine Forretninger. Dog
blev Forholdet mellem dem siden da aldrig det gamle.

Krigens Gang havde imidlertid bevirket en Forandring i hans
Anskuelser om den rette Politik over for Udlandet. Fra Avg.
1644 begyndte et Omslag i hans Holdning over for Nederlandene;
i Samtaler med Generalstaternes Gesandter fremstillede han sig fra
nu af som Talsmanden for en nederlandsk-venlig Politik; ogsaa til
Frankrigs Alliance bejlede han kort efter. Alt dette kom dog nu 

for sent, og Fredsunderhandlingerne maatte optages under de
ugunstigste Kaar. Fra Febr. 1645 var nan Hovedet for de danske
befuldmægtigede, der skulde føre disse Underhandlinger i Brømsebro.
Her var hans og hans Fællers Handlemaade ganske vist ikke fri
for Fejlgreb, men i det store og hele har der næppe været
synderlig mere at opnaa end den Fred med Sverige og den
Overenskomst med Nederlandene, der i Avg. maatte sluttes henholdsvis i
Brømsebro og i Christianopel. Christian IV saa det dog
anderledes; i sin Sorg lagde han Ansvaret for de lidte Ydmygelser over
paa U. Forholdet imellem dem var nu ogsaa saa spændt, at U.
under Henvisning til sin Svagelighed androg om sin Afsked; ved
andres Mægling opnaaedes imidlertid paa ny en Forsoning.
Hurtig kom dog nye Rivninger, baade om Finansforholdene og
navnlig om Kirstine Munk (XI, 529). Den Sky, der saa længe havde
hvilet over Horisonten, var nu for Alvor trukket op. Men støttet
af Svogrene tvang U. Kongen til Eftergivenhed. Under denne
Strid havde han en Tid holdt sig tilbage fra Hoffet og fra
Deltagelse i Rigsraadets Møder; efter sin Sejr tog han paa ny sit
Arbejde op.

Han havde ogsaa nu fattet en stor politisk Plan, den
værdifuldeste, som i det hele er knyttet til hans Navn. Det var
Antydningerne fra 1644, som han vilde føre videre, i det han
sigtede til Tilvejebringelsen af et Venskabs- og Forbundsforhold til
Nederlandene og til Frankrig for derved i Fremtiden at sikre
Danmark mod nye Angreb fra Sverige. Det blev ogsaa U. selv, hvem
det efter hans Ønske overdroges at virke for den ny Politik som
Gesandt til de nævnte Stater. I Juni 1646 tiltraadte han Rejsen,,
der først gik til Holland. Her modtoges han og hans Hustru, der
fulgte ham, med stor Opmærksomhed, men Forhandlingerne bleve
overordentlig langvarige og brydsomme, og det Resultat, de førte
til, langt mindre end ønsket. Om end Grunden var lagt til en
virkelig Tilnærmelse, blev intet Forbund sluttet; hvad U. opnaaede,
og det først i Febr. 1647, var kun en Overenskomst om
Toldafgifterne i Norge og om Erstatning for den Sundtold, nederlandske
Skippere ikke havde betalt i Krigsaaret 1645. En anden Tanke
var dog tillige kommet op, som senere kom til at spille en stor
Rolle; vi vide ikke, om den oprindelig skyldtes U. eller
nederlandske Kjøbmænd; i alt Fald blev den grebet af ham med Iver.
Den drejede sig om Afløsningen af nederlandske Skibes og Varers
Sundtold med en af Generalstaterne aarlig betalt Pengesum; men 
da U. anbefalede den i et Brev til Christian IV, afviste denne den
med den største Harme. Med delvis uforrettet Sag maatte U.
saaledes forlade Nederlandene, og i Marts 1647 begav han sig til
Frankrig. Ogsaa her modtoges han og Leonora Christina med
den største Respekt, men Resultatet blev endnu ringere. Over
Holland vendte han saa tilbage til Danmark, hvor han ankom
i Juli.

Vigtige Forandringer vare imidlertid foregaaede under hans
Fraværelse. Et nyt alvorligt Brud var indtraadt mellem Kongen
og Kirstine Munk, der var blevet arresteret paa Boller, Kongen
havde dernæst tildelt Hannibal Sehested en Myndighed som
Statholder i Norge, der var til Skade for Rigshofmesterens Magt (XV,
499), og han var endelig blevet i høj Grad forbitret paa U. for
hans Ambassades Langsomhed og de mange Penge, han havde
forbrugt paa den, og havde i det hele fornyet sin Mistænksomhed
mod hans Embedsførelse; Vibeke Kruse og hendes Børn pustede
til Ilden. Da U. nu kom hjem, selv harmfuld over alt dette,
paafulgte der et Sammenstød mellem ham og Kongen, der var langt
skarpere end tidligere. I Okt. fordrede U. Gjenindsættelse i hele
sin Myndighed og krævede, hvis dette ikke maatte blive ham
tilstaaet, sin Afsked. De almindelige politiske Forhold kom til at
give ham og hans nærmeste Sejr, og det baade over Hannibal
Sehested og over Kongen. I Nov. maatte denne gaa ind paa at
begrænse Sehesteds Myndighed i Norge, give Kirstine Munk
hendes Frihed tilbage og gjenindsætte U. i hans fulde Magt; tillige
fik han en Generalkvittering for hele sin Forvaltning med Kongens
Bevidnelse af hans Ærlighed og Trofasthed i denne. De nærmest
følgende Maaneder bleve ogsaa hans mægtigste Tid, og han
udnyttede dem paa den hensynsløseste Maade. Hørsholm Len fik han
afgiftsfrit for sin og sin Hustrus Levetid; for sine Klienter imellem
de store Kjøbmænd og Leverandører udvirkede han den ene store
Gunstbevisning efter den anden, og vistnok i højere Grad end
tidligere udfærdigede han Anvisninger paa Statskassen uden
Kongens Ordre. Men 28. Febr. 1648 laa Christian IV Lig.

Foreløbig syntes den ved Dødsfaldet indtraadte Tronledighed
at skulle betyde U.s yderligere Magtfylde. Da Rigsraadet ikke var
samlet, optraadte han som den midlertidige Regent, afsluttede paa
egen Haand Handelskontrakter med sine Venner og lod sin og
sin Slægts Hævnlyst gaa ud over Vibeke Kruse; navnlig laa det
ham dog paa Hjærte -- og heri fik han endda en Forbundsfælle 
i Hannibal Sehested -- at opnaa en formel Anerkjendelse af
Kirstine Munks Børns ægte Fødsel, der kunde berettige til en
Særstilling for dem og derved for ham selv og hans Svogre og tillige
til Arv for dem af Christian IV's Efterladenskaber. Men da
Rigsraadet og snart efter Stændernes befuldmægtigede samledes til
Kongevalg, fandt hans og hele Svogerpartiets Magtstræb en stærk
Modstand hos Raadets Flertal og hos Adelen. Vel gik Raadet
ind paa at anerkjende Kongebørnenes ægte Fødsel, men knyttede
hertil Udtryk, der udelukkede deres Arveret. Dette Kompromis
bevirkede, at U., Hannibal Sehested og Hans Lindenov (X, 319),
der en Tid under den stærke Spænding havde afholdt sig fra
Deltagelse i Raadsmøderne, atter indfandt sig dér, men med den
ubetingede Førsterangsstilling var det dog forbi for U. Nu fulgte
Forhandlingerne om Frederik III's Haandfæstning, og man tør
sikkert gaa ud fra, at han har været mellem dem, der have arbejdet
paa at stramme Baandene om Kongens Hænder. Herved blev
Grunden lagt til den Spænding mellem U. og Frederik III, som
snart efter skulde faa saa skæbnesvangre Følger. Kongen saa i
Rigshofmesteren Repræsentanten for Højadelens mest yderliggaaende
Fordringsfuldhed, medens U. paa sin Side ikke var til Sinds godvillig
at opgive sin Magt. Den Vaabenstilstand mellem de to, som
fulgte paa, havde kun Udsigt til at blive kortvarig, saa meget
mere som der ogsaa var en dyb Skinsyge mellem Dronning Sophie
Amalie og Leonora Christina.

Under Stilstanden var det dog, at U. -- for sidste Gang som
dansk Statsmand -- kom til at udføre en vigtig Gjerning. I Febr.
1649 afgik han atter som overordentligt Sendebud til Nederlandene,
ogsaa denne Gang ledsaget af sin Hustru og tillige af et stort
Følge. Atter nu bleve Forhandlingerne vanskelige og langvarige,
men de kronedes med Resultat; i Sept. undertegnedes baade et
Forsvarsforbund mellem Danmark og Generalstaterne og en
Overenskomst om Sundtoldens Afløsning, den saakaldte Redemtionstraktat. 
Begge Dele vare Bedrifter fra U.s Side, de største i hele
hans Liv, og navnlig Forbundet fik heldbringende Følger. U. kunde
med rette være stolt heraf, men Ambassaden havde i det hele i
høj Grad bidraget til endnu mere at udvikle hans Selvfølelse og
hans Forestilling om sin egen Værdighed; til Forherligelse af sig
selv havde han end ikke undladt i det fremmede Land at
fremstille den danske Kongemagt som svag og betydningsløs, medens
Herredømmet laa hos Rigsraad og Adel. 



Men ligesom 1646-47 havde U.s lange Fraværelse fra
Danmark været ham til Skade. Frederik III havde paabegyndt sin
selvstændige Indgriben i Regeringen, og Statholderen Joachim
Gersdorff (V, 621), der tidligere havde været hans nære
Omgangsven, var bleven hans Modstander; endnu mere end han var dog
Peder Vibe, den tidligere Resident i Stockholm og nu Rentemester,
ham fjendsk. Mistilliden til hans Embedsførelse vaagnede atter,
Rygter bredte sig om hans Overdaadighed i Holland, og Frederik III
fik Meddelelser om hans udfordrende Ytringer der ovre. Følgen af
alt dette blev, at der blev truifet Forvaltningsforholdsregler, som
indeholdt en Brod mod ham. Da han kom tilbage til Danmark i
Dec. 1649, opdagede han ogsaa hurtig, hvorledes Sagerne stod, og
i Febr. 1650 kom det til et afgjørende Brud mellem ham og
Frederik III. Reelt, om end ingenlunde formelt, ophørte han fra den
Tid at fungere som Rigshofmester, deltog end ikke i Rigsraadets
Møder, men afgav kun paa Forlangende sine Betænkninger
skriftlig. Som Grund angav han Sygdom; i Hjærtet stolede han dog
paa, at ingen for Alvor skulde vove at tænke paa at styrte ham,
og at Tiden nu som før skulde godtgjøre hans Uundværlighed.
Men han skuffede sig. Ydmygelserne voxede; i vigtige Spørgsmaal
gik Regeringens Afgjørelser ham imod, Kongen berøvede endog i
skriftlige Henvendelser hans Hustru og dennes Søstre Titelen
Grevinde til Slesvig og Holsten, krænkede dem paa andre Maader og
truede flere af Svogerpartiet. I Juli 1650 besluttedes dernæst en
Undersøgelse af hans egen Embedsførelse med Hensyn til
Leverancerne. Foreløbig blev den dog ikke greben an med Kraft,
men hans Modstandere, og imellem dem virkede nu stærkt de
tyske Hofmænd og Kongens saakaldte hemmelige Raad, benyttede
hans Fraværelse fra Hoffet til at undergrave hele hans Stilling.

Da begyndte endelig den store Katastrofe i Dec. 1650 med
Dina Winhovers (IV, 268) af Oberst Jørgen Walter foranledigede
Angivelse mod ham og Leonora Christina for Planer om at tage
Kongen af Dage ved Gift. Først i April 1651 erklærede dog
Frederik III Krigen imod ham ved at forbyde ham at forlade
Kjøbenhavn og ved at offentliggjøre Dinas Angivelse. Fra da af
vare ogsaa hans Fjender bestemte paa at søge at udnytte den videre
Udvikling af hele Stillingen til at fælde ham. Foreløbig kom den
Række Processer, der fulgte paa, dog til at ende med U.s Sejr
gjennem Dinas Henrettelse, Walters Landsforvisning og tilmed
Ophævelsen af Forbudet mod, at han maatte forlade Hovedstaden.
Hans Fjender vare forstemte og ængstelige for hans Hævn. Men
netop derfor anspændte de paa ny alle deres Kræfter og optog
Angrebet paa et helt andet Punkt. 13. Juli underskrev Kongen
en Række Anklageartikler imod ham, som skulde forelægges
Rigsraadet, og disse drejede sig om hans egenmægtige Embedsførelse
og om hans Forbindelser med Leverandørerne. Den Undersøgelse
af alle disse Forhold, som saaledes truede, vovede U. ikke at
oppebie. Vistnok i længere Tid havde Tanken om Flugt ikke
været ham og Leonora Christina fremmed. 14. Juli om Aftenen
forlod de i al Hemmelighed Kjøbenhavn; over Hørsholm kørte de
nord paa og forbi Helsingør; en halv Mils Vej fra denne Stad*
ventede en Galliot dem, som umiddelbart efter stak i Søen og
førte dem til Holland. U.s Udlændighedsdage vare begyndte.

Kun kort blev han dog i Holland. I Sept. ankom han til
Sverige, og dermed var hans Rubicon overskredet. Strax efter
tog Dronning Christina i Henhold til Stettiner-Freden af 1570 paa
hans Anmodning ham i sin Beskyttelse. Dog forlod han snart
derpaa Stockholm og bosatte sig for Vinteren 1651-52 i den da
svenske Stad Stralsund. Under Opholdet her var det, at han som
Svar paa den af den danske Regering i Trykken udgivne Beretning
om Dinas og Walters Sag udarbejdede sit «Højttrængende
Æresforsvar», et Skrift, der ikke alene var et Forsøg paa en Apologi for
hans Adfærd, men tillige indeholdt Beskyldninger mod de herskende
i Danmark, ja mod selve Kongen for at have krænket Lov og
Ret og overtraadt Haandfæstningen. Dette Skrift blev afgjørende
for den danske Regerings Handlemaade over for ham; medens
den efter hans Flugt havde indskrænket sig til at berøve ham og
hans Søn Christian deres Len, blev han nu 1652 afsat som
Rigs-hofmester, hvortil senere sluttede sig Beslaglæggelser af hans
Ejendomme og Fratagelsen af Leonora Christinas Titel som Grevinde
til Slesvig og Holsten. U.s Adfærd kom til at give Frederik III
Ret. Vel prøvede han i de følgende Aar enkelte Gange paa en
Udsoning med sin Konge, men dette betød kun lidet over for
Udviklingen af hans fjendtlige Holdning mod Danmark, der
hurtig gik over til ligefremt Landsforræderi. Fra Juni 1652 havde
han atter taget Ophold i Stockholm. Omgivet af en lille Koloni
af misfornøjede danske gjorde han sig det til Opgave at hidse
den svenske Regering til Krig mod hans Fædreland og forstrakte
den med betydelige Pengesummer. For sig selv og for andre
forsvarede han sin Færd med den gammeladelige Tankegang, i 
Kraft af hvilken en forurettet Adelsmand var berettiget til at
opsige sin Herre sin Tjeneste og søge sig en ny saadan i en anden
Fyrste. Men de dybest virkende Kræfter hos ham vare Hævnlysten
og den brændende Attraa efter paa ny at vinde Indflydelse og
Magt. Imidlertid havde han og hans Hustru livlig deltaget i
Dronning Christinas brogede Hofliv, og Carl Gustavs
Tronbestigelse 1654 forandrede ikke hans Forhold; Kongen fornyede sin
Forgængerindes Beskyttelsesbrev for ham, og U. vedblev at hidse
til Krig. Det blev ham derfor en Skuffelse, da Carl Gustav 1655
vendte sine Vaaben mod Polen, og dette var vel en Grund til,
at han fra Maj d. A. tog Ophold paa Slottet Barth i
Svensk-Pommern, som Christina havde givet ham i Pant.

Her var det, at 2 Aar senere Carl Gustavs Opfordring til at
møde sig traf ham, i det Øjeblik da Svenskekongen var paa
Krigsvejen mod Danmark, og U. fulgte hans Kald. I Juli 1657
satte han Kronen paa sin landsforræderske Adfærd ved at træde
i svensk Tjeneste og modtage Udnævnelse til Kongens
Gehejmeraad; til Gjengjæld forpligtede Carl Gustav sig til at hjælpe ham
til at opnaa Gjenindsættelse i sit tidligere Embede og Værdighed
og til at faa sine Godser tilbage. Han fulgte ogsaa Kongen paa
hans Tog mod Danmark og udstedte fra Byen Wedel i Holsten
et Opraab til Landsdommerne og Landkommissærerne i Jylland
som Repræsentanter for denne Provinses Adel til Frafald fra
Frederik III; i Febr. 1658 udvirkede han Nakskovs sørgelige
Overgivelse. Forskjellige svenske Gunstbevisninger vare blevne ham til
Del, og fra Falster gav Carl Gustav ham Langeland som Belønning
og som Pant for 300000 Rdl., skjænkede ham tilmed kort derpaa
Jørgen Seefeldts store Bibliothek (XV, 469). Kort efter blev han
en af Kongens befuldmægtigede ved Underhandlingerne i Taastrup
og Roskilde, og Belønningen kom, i det Roskildefreden i Febr. 1658
sikrede ham Tilbagegivelsen af rørligt og urørligt Gods i Danmark
og Norge, af hans Søns Len og af Leonora Christinas
Grevindetitel; hertil sluttede sig Løfte om Erstatning for al lidt Skade og
Tilladelse til at tage Ophold i Danmark.

Den nærmest følgende Tid bragte ham ogsaa den materielle
Gevinst at faa sine eller rettere sin Hustrus Godser i Danmark
forøgede, i det hun ved Skiftet efter den afdøde Kirstine Munk
fik Ellensborg paa Fyn og Lellinge paa Sjælland. Dog tænkte
han ikke paa at tage Ophold i Danmark. Han vilde blive i
Sverige og indrettede sig med fyrstelig Pragt i nogle Gaarde, han 
kjøbte i Malmø; 1658 erhvervede han sig ogsaa Bosø Kloster i
Skaane. Foreløbig syntes alt ogsaa at skulle vedblive at være
godt mellem ham og Carl Gustav, der i Marts skjænkede ham
Slottet Sølvitsborg i Bleking med tilliggende By og Gods som et
Grevskab i Erstatning for det tabte Langeland og tillige Herrisvad
Kloster i Skaane samt gav ham Udsigt til snart at skulle
anbringes i en anselig Post; foreløbig fik han Sæde i den Kommission,
der skulde organisere de nye Forhold i de vundne Skaanske
Provinser. Men trods alt dette var U. ikke tilfreds, og i saa høj
Grad som nogensinde kom nu hans urolige Natur og hans utøjlede
Ærgjerrighed til at virke til hans Ulykke. Han, der skulde være
Carl Gustavs betroede Mand, traadte i afgjort Opposition til ham
med Hensyn til Nyordningen i Skaane, navnlig i Spørgsmaalene
angaaende Adelens Rettigheder, og ingen Baand lagde han paa
sin Tunge. Følgen blev Mistillid fra Kongens Side, og den
øgedes, da fra Avg. 1658 den ny Krig var begyndt, en Krig, som U.
kun saa paa med Beklagelse; Fordele kunde den jo ikke heller
bringe ham. Hurtig indtraadte hans Skæbne i et nyt Stadium.
Der var fremkommet Beskyldninger imod ham for forræderske
Forbindelser med den danske Regering og navnlig for at have røbet
til denne de svenske Planer om Stormen paa Kjøbenhavn. Carl
Gustav besluttede nu at sikre sig hans Person, og fra Maj 1659
sattes han under stadig militær Bevogtning i sin Gaard i Malmø.
I Juli nedsattes derpaa en særlig Domstol for at undersøge
Anklagerne mod ham og fælde Kjendelse. Han kom dog ikke til
personlig at forsvare sig, i det han var bleven ramt af et Slagtilfælde,
der medtog ham stærkt, og derved blev det Leonora Christina,
der paatog sig at føre hans Sag. Trods Processens vidtløftige
Akter er det næppe muligt at udtale sig med Sikkerhed om
Beskyldningernes Sandhed eller Urigtighed. Men i Dec. fældedes en
Dom, der, om end affattet i lidt ubestemte Udtryk, maa forstaas
som gaaende ud paa, at han skulde miste Liv og Gods. Efter
Carl Gustavs Død i Febr. 1660 besluttede dog Formynderregeringen
i Juli at skjænke ham Frigivelse og Amnesti mod Løfte om, at
han herefter ikke paa nogen Maade vilde arbejde mod Sveriges
Vel. Men inden Meddelelsen herom var naaet til Malmø, havde
U. og Leonora Christina paa Grund af Rygter om, at de skulde
føres til Finland, taget den Beslutning at flygte. Og i Stedet for
at følge sin Hustrus Raad om i alt Fald først at søge til Lybek, 
valgte U. ubesindig Danmark. Forklædte lykkedes det dem at
narre Fangevogterne og at naa til Kjøbenhavn.

Han gjorde dette Skridt i Tillid til, at Kjøbenhavnsfreden
ved i Almindelighed at stadfæste Roskildefreden ogsaa havde
godkjendt dens Bestemmelser om ham. Men i høj Grad blev han
skuffet. I Slutningen af Juli førtes han og hans Hustru som Fanger
til Hammershus. Fangenskabet her kom i Pinefuldhed langt til at
overgaa Arresten i Malmø. Gouvernøren, Generalmajor Adolph
Fuchs (V, 483), var en brutal Mand, der plagede dem paa mange
Maader; efter et mislykket Flugtforsøg i Marts, der
vanskeliggjordes ved U.s Svaghed, bleve de to Ægtefæller skilte ad og hver for
sig indespærret i et endnu strængere Fængsel. Regeringen i
Kjøbenhavn bestemte sig endelig til at søge at afnøde dem et
ydmygende og kostbart Forlig. Forhandlingerne med dem overdroges
til Grev Christian Rantzau (XIII, 406), der i Sept. kom til
Bornholm. I deres ulykkelige Tilstand bekvemmede U. og Leonora
Christina sig ogsaa til Eftergivenhed og til at kjøbe Løsladelse ved
store Ofre. Ved et Underkastelsesdokument af 14. Dec. 1661 gav
de Afkald paa Saltø, Bavelse og Lellinge, paa Strøgods paa
Sjælland og i Aalborghus Len, paa Gods i Norge, paa deres Gaard i
Kjøbenhavn samt paa en Gjældsfordring paa Kongen; dernæst
frasagde de sig alle ved Roskildefreden erhvervede Rettigheder;
Leonora Christina opgav sin Titel og sit Vaaben som Grevinde til
Slesvig og Holsten og som Kongedatter af Danmark; end videre
lovede de at tage Ophold paa Ellensborg, eller hvor Kongen ellers
vilde anvise dem at bo, aldrig at komme til Sjælland eller Kongens
Hof, ikke at rejse ud af Riget uden hans Tilladelse og at være
Kongen ubetinget tro. Derpaa fulgte Løsladelsen, men endnu var
U.s Ydmygelsens Bæger ikke tømt til Bunden. Ankommen til
Kjøbenhavn maatte han underskrive en ny Revers og paa Knæ
aflægge Troskabsed til Kongen og Kongehuset. Fra dette Øjeblik
var U. sikkert for hele den korte Rest af sit Liv en paa Legeme
og Sjæl knækket Mand.

Men Ro var der desuagtet ikke kommet over hans Sind.
Næppe havde han og hans Hustru efter Bestemmelsen taget
Ophold paa Ellensborg, før hele hans Feber og hele hans Attraa
efter Magt paa ny gjenvaagnede, men saaledes at hans allerede
forhen ikke stærke Evne til at se Forholdenes sande Natur nu var
yderlig formindsket. Rimeligvis har han ogsaa netop derved paa
Fyn faaet overdrevne Indtryk af Misfornøjelsen hos Adelen med 
Statsforandringen, og hans Had, hans Hævnfølelse og hans
Fantasteri derved modtaget ny Næring. Han ønskede dog foreløbig
at komme bort fra Danmark, og da han ikke længere ansaas for
farlig, gav Kongen ham paa tidligere Venners Forbøn virkelig
ogsaa Tilladelse til en Baderejse. I de sidste Dage af Juni 1662
forlod han da Ellensborg og tog først til Amsterdam. Men paa
Badekur tænkte han ikke mere; vide om svævede hans
Hjærnespil. Da han i Amsterdam traf den brandenborgske Kurprinses
Lærer Stephani, betroede han ham, at han havde højst vigtige
Ting at meddele Kurfyrsten. Fra Holland rejste han til Brligge
og der fra videre til Paris, hvortil han kom i Efteraaret, tilbragte
en 3 Uger og prøvede paa at komme i nærmere Forbindelse med
den franske Regering ved Projekter om Handelsforhold o. l.
Derpaa tog han tilbage til Briigge, hvor han nu bosatte sig. Her var
det, at hans Søn Christian i Nov., sikkert uden hans Samtykke,
dræbte Fuchs, og som denne Begivenhed atter satte den danske
Regering i Skræk for den Ulfeldtske Familie, saaledes har den
sandsynligvis bidraget til at fuldende Forestillingen hos U. om, at
alle Broer til en regelret Hjem venden til Danmark nu vare afbrudte;
i endnu højere Grad end tidligere kastede han sig fra dette
Øjeblik ind i afsindige Planer. Mærkelig nok havde tilmed
Kurfyrsten af Brandenborg paa Stephanis Beretning om hans Samtale
med U. sendt Generalmajor v. Span til ham. For denne udviklede
U. nu i Dec., hvor misfornøjet en stor Del af det danske Folk
var med Frederik III; han tilbød derfor Kurfyrsten at skaffe ham
Danmarks Trone, men forbeholdt sig først senere at aabenbare
Maaden, hvorpaa dette skulde udføres. Saaledes havde han paa
ny kastet sig ind paa landsforræderske Baner, vistnok dog mindre
med bestemt udformede Hensigter end af en Letsindighed, der
grænsede til Sindsforstyrrelse. Vildt tumlede sig i det hele hans
Hjærne paa forskjellige Maader.

Men hans Skæbne var over ham. Kurfyrsten havde i Marts
1663 underrettet Frederik III om U.s Udtalelser til v. Span og
gav snart efter yderligere Meddelelser. Ængstet i høj Grad
opfordrede Frederik III den spanske Regering i Brüssel til at lade
ham paagribe, og uden at stævne ham anklagede han ham for
Højesteret. 24. Juli faldt saa Dommen, hvorefter han og hans
Børn skulde miste deres adelige Værdighed, hans og deres Gods
konfiskeres, en af hans Gaarde jævnes med Jorden og en
Skamstøtte oprejses paa dens Grund, han selv endelig, hvis man fik 
ham fat, halshugges, Hovedet sættes paa en Stage og Kroppen
parteres; lykkedes det ikke at paagribe ham, skulde denne Del af
Dommen udføres paa hans Billede.

Alt hvad der af denne Dom kunde sættes i Værk, blev det
ogsaa. Men det lykkedes ikke at faa ham paagreben. I Avg.
flygtede han fra Briigge og kom i Begyndelsen af 1664 til Basel.
Her og i en Flække i Nærheden tilbragte han nu sine sidste Dage
som en i Bund og Grund ulykkelig Mand, forpint ved sin Tilstand,
der lignede et anskudt og jaget Dyrs, og ikke mindst ved
Budskabet om sin Hustrus Fangenskab. Hans Hovedsysselsættelse var
Udarbejdelsen af en Apologi for den sidste Del af hans Liv;
nærmest stod hans Haab til, at den skulde virke til Gunst for
ham i Sverige. En Trøst blev det for ham, at hans 3 ældste
Sønner, Christian, Corfits og Leo, og hans ældste Datter Anna
Cathrine kom til ham; men under falske Navne maatte de alle
leve. Da Faren for en Gjenkjendelse trods dette blev truende,
sendte han Sønnerne bort. Han kom aldrig til at se dem mere.
Thi umiddelbart derefter blev han heftig syg; desuagtet besluttede
han paa et falsk Rygte om, at nogle Landsmænd vare paa Spor
efter ham, at flygte; under Forsøget herpaa døde han i en Baad
paa Rhinen i Febr., maaske d. 20., 1664. I et Kloster i Neuburg
blev han begravet under falsk Navn. Dog lykkedes det Sønnerne
at faa Liget udleveret, og de begravede det i Hemmelighed,
saaledes at Stedet endnu den Dag i Dag er ubekjendt.

Paus, C. U.s Livs og Levnets Historie I-II (1746-47). 
Hist. Tidsskr. III, 313 ff. 459 ff. 
Nyt hist. Tidsskr. IV, 1 ff. 
Hist. Tidsskr. 4. R. II, 868 ff. 6. R. V, 367 ff. 
Danske Saml. VI, 221 ff. 2. R. I, 129 ff. 
Samlingar utg. af de skånska landskapens hist. fören. VI, 26 ff. 
Danske Mag. 4. R. IV, 257 ff. 5. R. II, 69 ff. III, 378 ff. IV, 157 ff. 
Birket Smith, Leonora Christinas Hist. I-II.
Fridericia, Danmarks ydre polit. Hist. 1629-60, II; 
Samme, Adelsvældens sidste Dage.                                                                      

J. A. Fridericia.



Ulfeldt, Ebbe, --1560, til Svendstrup (i Skaane), Rigsraad,
var Broder til forannævnte Corfits U. (d. 1563). Han blev 1546
Lensmand paa Lykaa, som han Aaret efter fik i Pant. Han
opførte her «et fast Hus» og beholdt dette Len til sin Død, fra 1559
tillige med Aahus. Ellers nævnes han 1548 i Prins Frederiks
Følge paa Norgesrejsen og senest fra 1550 som Rigsraad, 1. Avg.
1547 ægtede han paa Hikkeberg Lene Holgersdatter Ulfstand, der
døde 1564 i Mølleberg. Selv døde E. U. 20. April 1560 paa
Aahus Bispegaard.

Thiset.



Ulfeldt, Ebbe, 1610-54, til Urup og Egeskov (sin Part i 
den sidste Gaard solgte han dog 1646 til sin Broder Laurids), var
Broder til Rigshofmester Corfits U. og blev født 3. Juli 1610 paa
Egeskov. Han blev optugtet paa Glorup hos sin Moster Anne
Brockenhuus, Henning WalkendorfTs, kom derefter 1623 paa Sorø
Akademi, til han 1626 sendtes ud af Landet for at forsøge sig i
Krigstjeneste. Han deltog i Slaget ved Lutter am Barenberg,
var derefter Fændrik i sin Broder Frands U.s Kompagni, saa i
Hertug Bernhard af Sachsen-Weimars Kompagni, traadte siden i
hollandsk Tjeneste, deltog som Adelburs i Belejringen af
Hertogenbosch og avancerede i Oberst Holger Rosenkrantz' Regiment til
Kapitajn; i disse Felttog erholdt han et Saar i Albuen. 1637 tog
han Afsked og drog hjem, hvor han strax fik Bestalling som
Oberstlieutenant. 1643 blev han Oberstlieutenant ved det jyske
Regiment, men under den paafølgende Krig tjente han som Oberst
over et af ham selv hvervet Kompagni, der mest laa i Malmø.
Selv sendtes han 1645 til Flensborg for at sidde med i en
Krigsret over nogle andre Officerer. Hans eget Forhold under Krigen
har sikkert været godt, thi 1646 fik han Skivehus i Forlening og
ved Kroningen 1648 blev han Ridder. 1651 blev han Oberst for
det jyske Regiment, men døde alt i Marts 1654 paa Skivehus.
Hans Ægteskab (3. Nov. 1639) med Mette Jørgensdatter Grubbe
(f. 16. Febr. 1615) var barnløst. Hun begravedes 26. Marts 1683.

J. Rosenberg, Ligpr. over E. U., Aarhus 1656.

Thiset.



Ulfeldt, Ebbe, 1616-82, dansk Generalmajor og svensk Rigsraad, 
Søn af den ovfr. nævnte Christoffer U. og Maren Urup, blev
født 23. Dec. 1616 paa Faderens Gaard Raabelev i Skaane, kom i
Herlufsholm Skole og 1629 til Sorø Akademi. 1632 rejste han til
Holland, Frankrig og E^ngland, kom en kort Tid hjem, men tjente
derpaa i den kejserlige Hær, først som Kornet, siden som
Ritmester, gik saa i spansk Tjeneste, hvor han blev Major i Rytteriet;
over Italien vendte han endelig tilbage til Danmark, hvor han var
Hofjunker 1638-42. 1641 blev han forlovet med Christian IV's
Datter med Kirstine Munk, Hedevig (VII, 196). Allerede
For-lovelsestiden løb ikke af uden Strid, men 6. Nov. 1642 fejredes
dog deres Bryllup paa Kjøbenhavns Slot; s. A. var han bleven
Lensmand i Christiansstad. Som saadan blev han ved Krigens
Udbrud 1643 øverstbefalende Generalmajor i Skaane. Han kom
dog ikke til at udføre store Bedrifter; vel tænkte han paa Indfald 
i Vestergøtland og rykkede en Tid mod Halland, men mest
indskrænkede hans Virksomhed sig til mindre Skjærmydsler og Forsøg
paa at besvære den svenske Hær. Allerede i Sommeren 1644
forlod han ogsaa Valpladsen og sin Stilling her ovre, i det han
ombyttede Christiansstad Len med Arnsberg paa Øsel; efter denne
Øs Afstaaelse 1645 fik han Bornholm i Forlening, men tillige
havde han 1644, uden Tvivl paa Grund af at han var Kongens
Svigersøn, faaet anvist en aarlig Pension paa 2400 Rdl. 1648 blev
han Ridder, men snart efter vare hans Anseelses Dage forbi. Hans
Ødselhed havde bragt ham i stor Gjæld, hans Haardhed og
Brutalitet havde gjort ham forhadt i hans Len, og hertil kom
Fjendskabet mod hele det saakaldte Svogerparti fra baade Frederik III's
og en stor Del af Adelens Side. Allerede 1649 gjorde Kongen
Skridt til at undersøge Klager over ham som Lensmand, i Marts
1650 opsagdes hans Pension, skjønt Frederik III havde stadfæstet
den ved sin Tronbestigelse, i Avg. sendtes en Kommission til
Bornholm for at undersøge hans Forvaltning. Hvad der kom frem
herved viste, at han og hans Fogeder paa mange Maader havde
gjort sig skyldige i Bondeplageri af svær Art, ligesom han stod i
store Restancer med Afgifter og Skatter. Efter en Forhandling
mellem Kongen og Rigsraadet opsagdes ham ogsaa hans Len, og
han fik intet andet, hvad dog Raadet havde anbefalet.

Saa paafulgte umiddelbart efter Hannibal Sehesteds og Corfits
Ulfeldts og dermed hele Svogerpartiets Fald 1651. Ogsaa E. U.
besluttede nu, misfornøjet og trykket af sine. Kreditorer, at forlade
Danmark. Efter paa gammel Adelsmanér at have opsagt
Frederik III sin Tjeneste tog han i Jan. 1652 til Stockholm og tilbød
Dronning Christina Lydighed. Han blev ogsaa i April udnævnt
til Generalmajor ved Kavalleriet, og Christina afviste Frederik III's
Opfordringer til at sørge for, at han, der var rømt fra Danmark
uden at have aflagt Regnskab for sit mistede Len, maatte blive
stillet for hans Domstol. Han deltog nu med sin Hustru, der
ogsaa var kommet til Sverige, i Hoflivet, men hans Ødselhed
voldte ham atter her det største Besvær; i 1653 rejste han en Tid
til Øsel for at skaffe Penge. Efter Christinas Tronfrasigelse 1654
søgte han endog at komme tilbage til Danmark, i det han tilbød
Frederik III sin Tjeneste mod at erholde sine tidligere Vilkaar
tilbage, et Tilbud, der naturligvis blev afslaaet. Han havde ogsaa
alt andet end aflagt sin gamle Brutalitet, og særlig kom denne nu
til at gaa ud over hans Hustru. Forholdet havde vist aldrig været 
godt imellem dem, nu blev det til fuldstændig Krig. Medens han,
i alt Fald efter hendes Sigende, svirede sine og hendes Penge op,
tyranniserede han hende tillige paa enhver Maade og skal endda
have truet hende med Prygl; Enden blev, at hun i Okt. 1655 flygtede
fra ham. 1656 var der Tale om, at han skulde gaa til den svenske
Hær i Lifland, men det blev ikke til noget.

Under Sveriges paafølgende første Krig mod Danmark vilde
han vel være i svensk Tjeneste for at faa Penge, men nægtede
dog at tjene mod sit Fædreland. Alligevel fik han paa ny
Generalmajors Charge 1658, og Carl Gustav tog sig af hans Sag ved
Forhandlingerne om Roskildefreden-, ved en Biartikel til denne
af 27. Febr. 1658 tilstodes der ham ogsaa Amnesti og Ret til at
faa sine Pengefordringer paa den danske Krone udbetalte, hvis
han kunde godtgjøre dem; efter foretagne Undersøgelser
desangaaende nægtede dog den danske Regering at betale ham noget.
Han var tilstede ved Kirstine Munks Ligbegængelse i Odense
23. Juli 1658 og maa have været i Kjøbenhavn ved den ny Krigs
Udbrud i Avg. Thi kort derpaa blev han arresteret her, sad
fangen i den belejrede Stad til Aarets Udgang og førtes saa til
Nakskov, ved denne Bys Erobring af Svenskerne i Juli 1659 blev han
imidlertid befriet. Ved Freden i Kjøbenhavn gjentoges ogsaa
Bestemmelserne om ham fra Roskildefredens Biartikel, hvilket gav
Anledning til, at han i den følgende Tid stadig gjorde sine
Pengekrav gjældende over for den danske Krone, men uden Resultat.
Han havde nu ogsaa definitivt brudt med Danmark og taget svensk
Tjeneste; ogsaa med sin Svoger, Corfits Ulfeldt, kom han paa
spændt Fod, i det denne mistænkte ham for at have angivet ham
som Deltager i Malmøsammensværgelsen. I Dec. 1661 blev han
Generallieutenant, 1664 introduceredes han som skaansk Godsejer i
det svenske Ridderhus og blev tillige Rigsraad, 1666 blev han
Hofretsraad i Gøta Hofret, der var højeste Instans for de Skaanske
Provinser, 1675 blev han Rigsjægermester og 1679 Lagmand i
Østergøtland. Før den sidste Udnævnelse havde han deltaget i den
Skaanske Krig. 1676 var han sendt med en Bondehær for at
fordrive de danske fra Christianopel; dette mislykkedes dog, hvorpaa
han efter Slaget ved Lund i Dec. stødte til Carl XI. 1677
forfulgte han Snaphanerne og var en Tid Medlem af en Domstol til
at dømme dem. Endelig døde han 30. Jan. 1682. Han ejede flere
Skaanske Gaarde, saaledes Ovesholm og Haneskov.

Winslow, Lijkpred. öfw. E. U. (1689).
Rothe, Berømte danske Mænds og 
Qvinders Eftermæle II, 103 ff. 
Kgl. Götha Hofrätts Presidenter etc., Linköping 1803, S. 19 f. 
(Svenskt) Biographiskt Lexikon XIX, 65 ff. 
Birket Smith, Leonora Christinas Hist I-II.                                                           

J. A. Fridericia.



Ulfeldt, Eiler, 1613-44, skrives til Urup og var Broder til 
Rigshofmester Corfits U. Han blev født 3. Okt. 1613 paa Nyborg
Slot, kom 1625 i Sorø Skole og drog 1634 efter endt Undervisning
udenlands. Paa 4. Aar berejste han Holland, Frankrig, Italien og
Tyskland og studerede bl. A. ved Universitetet i Padua 1636.
Hjemkommen 1638 tog han Tjeneste som Hofjunker, men
begjærede dog strax Orlov for paa ny at rejse udenlands. Han besøgte
atter Holland, tog der fra til England og saa til Spanien, hvor han
opholdt sig i lang Tid, til han 1640 drog hjem. Men da kort
efter Hannibal Sehested sendtes i særlig Ambassade til Spanien,
var E. U. selvskreven til at ledsage ham, saa meget mere som
Kongen havde bestemt, at E. U. skulde forblive i Madrid som
fast Resident. Denne Stilling beklædte han til 1643, da han blev
hjemkaldt, og som Belønning fik han Aaret efter Lensbrev paa
Bøvling. Samtidig fæstede han sig en Brud, Kansleren Christian
Thomesens smukke Datter Anne Sehested. Men der blev intet af
Brylluppet. Under den paafølgende Krig færdedes han i Kongens
personlige Følge, ikke blot til Lands med 8 Heste, men ogsaa til
Søs. Efter at have bivaanet Kampen i Lister-Dyb 16. Maj var
han ogsaa 1. Juli paa Kolberger-Heide ved Kongens Side om Bord
paa «Trefoldigheden», men her fandt han Heltedøden. En
Kanonkugle dræbte ham saa tæt ved Kongen, at han i Faldet væltede
denne over Ende, hvad der foraarsagede en almindelig Bestyrtelse,
da man troede, at ogsaa Kongen var dræbt. Det berettes, at E. U.
i Døden holdt saa fast om sit Sværd, at det kun med største
Møje kunde vristes af hans Haand. Hans Fæstemø ægtede siden
Rentemester Mogens Friis (V, 441).

Jac. Madsen, Ligpr. over E. U. (1645).

Thiset.



Ulfeldt, Flemming, 1607-57, til Orebygaard, blev født 
17. Okt. 1607 paa Ulfeldtsholm. Sammen med sin noksom bekjendte
Broder Corfits U. studerede han 1629 i Padua. Siden var han
fra 1643 Lensmand paa Holbæk Slot, men ombyttede 1651 dette
Len med Halsted Kloster, som han beholdt til sin Død. Desuden
blev han 1643 Ritmester ved det sjællandske Kompagni af Adelens
Rostjeneste og deltog med dette i den paafølgende Krig, men var 
alt i Febr. 1644 i svensk Fangenskab. Dog blev han vistnok snart
efter udvexlet. I 1645 beskikkede Kongen ham til
Generallandkommissær i Sjælland, og han sendtes sammen med Sivert Urne
og Kjeld Krag til Bornholm dels for at holde Forhør angaaende
Øens Overgivelse til de svenske, dels for at modtage den tilbage
fra disse. Han var derefter Regeringens Aktor i Sagen mod den
tidligere Lensmand Holger Rosenkrantz (XIV, 231). 1647 blev han
Major til Hest, men fik s. A. Rejsetilladelse til Meissen i et
Arveanliggende paa sin Hustrus Vegne. Han døde i Odense 1657, før
27. Marts, af en hidsig Feber. 26. April 1635 havde han ægtet
Anne Elisabeth Christoffersdatter v. d. Groeben til Gunderslevholm,
der døde 1690, 78 Aar gammel.

Thiset.



Ulfeldt, Frands, 1601-36, Officer, var Broder til 
Rigshofmester Corfits U. og født paa Ulfeldtsholm 30. Dec. 1601. Efter
ligesom sine Brødre at have nydt en omhyggelig Opdragelse
traadte han 1625 ind i Hertug Bernhard af Sachsen-Weimars
Rytterregiment som Ritmester, avancerede Aaret efter til Oberstvagtmester
og deltog under Hertugen i det ulykkelige Slag ved Lutter am
Barenberg og i Markgrev Georg Frederik af Badens mislykkede
Landgang i Holsten. Da den danske Konge 1628 sendte et
Hjælpekorps under Henrik Holck til det af de kejserlige belejrede
Stralsund, tjente U. vistnok som Volontær under Holck, og da denne
i 1629, efter Fredslutningen i Lybek, traadte over i kejserlig
Tjeneste og kapitulerede med Wallenstein om et Fodregiment, modtog
U. en Oberstlieutenantsplads i dette og knyttede fra nu af sin
Skæbne til Holck. Fra 1630-32 førte han det Holckske
Regiment fra Valplads til Valplads og deltog med dette i Slaget ved
Lutzen, men blev 12. Dec. 1632 udnævnt til kejserlig Oberst og
kjøbte et bøhmisk Kyrasserregiment, som han førte under
Plyndringstoget i Voigtland i 1633. 2- Sept. s. A. døde hans Ven og
Beskytter Henrik Holck. Det intime Forhold, hvori U. havde
staaet til denne «Wallensteins Faktotum», havde imidlertid vakt
Mistillid til ham ved Hoffet i Wien, hvor Spændingen mellem
Kejseren og hans mægtige Feltherre voxede fra Dag til Dag. Da
Buen i Febr. 1634 var spændt til det yderste, stod U. imellem
Passau og Linz midt i en ildesindet Befolkning, og Hofpartiet, der
frygtede for, at han skulde slutte sig til Wallenstein, dersom denne
erklærede sig for de svenske, tilstillede Wallenstein Ordre til, at
U.s og nogle andre upaalidelige Regimenter skulde støde til 
Kurfyrsten af Bajerns Armé. Wallenstein var imidlertid ikke blot den
kejserlige Ordre overhørig, men hans fortrolige, Feltmarskal Illo,
sendte samme Dag, Wallenstein tiltraadte sin skæbnesvangre Marche
til Eger, et Ilbud til U. for at underrette ham om, at Fyrsten vilde
kaste sig i Armene paa de svenske, og at det alt var kommet til
et Sammenstød med de kejserlige Tropper. Dersom U. var
af-skaaret fra Eger, kunde han gaa op ad Donau, hvor de svenske
ikke vilde lægge ham Hindringer i Vejen. Kunde han rejse
Befolkningen i Landskabet og sikre sig de derstaaende Regimenter,
var det saa meget desto bedre. Samtidig oversendtes der ham
en Bestalling som Generalfeltmarskal. Til Lykke for U. var han
dog saa strængt bevogtet af de kejserligsindede, at han ikke
vovede at røre sig, og da Wallenstein faa Dage efter snigmyrdedes i
Eger af sine egne Officerer, fornægtede U. sin Herre og Mester.
Denne Skiften Standpunkt kom allerede til Orde i et Brev, han
11. Marts 1634 skrev til Christian IV, idet han i dette -- den
ældste opbevarede Efterretning om Mordnatten i Eger -- stemplede
Fyrsten og sine tidligere Meningsfæller som mensvorne og Rebeller.
Han undgik dog ikke ligesom flere andre Wallensteinske Officerer
at blive indviklet i den Forræderiproces, der anlagdes mod de
vigtigste af Fyrstens Tilhængere, men U.s Navn forsvinder tidlig
af Procesakterne, det være sig nu, at hans Landsherre har
inter-cederet til Fordel for ham, eller at han har været mindre
kompromitteret. Han døde ugift i Herzfeld i Hessen 14. Juli 1636. Hans
Lig førtes til Danmark og jordfæstedes i Kværndrup Kirke i Fyn.
Han blev 1635 ophøjet i Rigsgrevestand og ejede foruden
Oreby-gaard paa Laaland Friherskaberne Hermanitz og Gratlitz i Bøhmen,
som Broderen Corfits arvede efter ham.

J. C. W. Hirsch.



Ulfeldt, Hartvig Andersen, --1534, skrives til Oregaard i Fyn, 
i det alt hans Fader, Anders Ebbesen, og Farfader havde haft
denne Gaard med Ore Birk i Pant af Kronen, og selv fik han
Livsbrev derpaa 1527. Han var Søn af Faderens i. Ægteskab,
med Helvig Hartvigsdatter Smalsted. Han har i Modsætning til
sin nedennævnte Broder Otte tidlig sluttet sig til Kong Frederik I,
der 1527 skjænkede ham Broderens forbrudte Gods. I Aarene
1531-33 var han Kongens Fodermarsk og havde da en stor
Del Krongods i Holmans Herred i Forlening. Desuden fik han
1532 Livsbrev paa Falsterbo og 1533 Trælleborg By i Forlening.
Han deltog endnu 9. Juli 1534 i Hyldingen i Hjallese Kirke, men 
skal inden Aarets Udgang være falden i Grevefejden. Hans Enke,
Margrethe Thomesdatter Lange, ægtede senere Anders Hansen
Lindenov (X, 315) og døde 1554. H. A., der alt 1527 benytter
Navnet U., turde være om ikke den første, saa dog en af de
første af sin Slægt, som antog dette Navn.

Thiset.



Ulfeldt, Hennike, --1460, Biskop. H. U. var Magister 
artium og Kannik i Roskilde, da han i 1440 blev valgt til Biskop
Navne Jensen Gyrstinges Efterfølger paa Odense Bispestol. Som
Biskop møder man ofte hans Navn under Datidens Statsakter,
men nogen fremtrædende Rolle vides han dog ikke at have
spillet; 1446 udstedte han sammen med Laalands Adel de
mærkelige Landbolove for Øen, der gaa under Navnet «Laalands
Vilkaar». Bispens kirkelige Virksomhed har knap sat sig andre
Spor end en lang Række Afladsbreve, især for Kirker i hans eget
Stift. 1458 følte H. U. sig gammel og skrøbelig og henvendte sig
derfor til Paven for at faa beskikket en Medhjælper i
Bispeembedet; Christian I støttede hans Andragende, saa meget mere som
han derved kunde skaffe sin Kansler Mogens Krafse (IX, 417)
Bispestolen efter H. U.s Død, der indtraf to Aar efter.

Saml. t. Fyens Hist. og Topogr. I,  307 ff.

Kr. Erslev.



Ulfeldt, Jacob, --1593, Rigsraad, var Søn af Knud Ebbesen 
U. til Kogsbølle og Selsø og Anne Eriksdatter Hardenberg.
Han rejste udenlands, var 1552 ved Universitetet i Løwen i
Belgien og tjente som Hofsinde fra 1556 til sit Ægteskab 1562 med
Anne Jacobsdatter Flemming (f. 1544 d. 13. Nov. 1570), med hvem
han fik hendes fædrene Gaard Bavelse. 1563 var han i et
diplomatisk Ærende i Stockholm og med Kong Frederik II i Holsten;
s. A. fik han Pantebrev paa Hundslund Kloster, som han havde
indløst fra sin afdøde Broder Corfits' Arvinger og beholdt til 1568.
1564 deltog han som Lieutenant paa et af Orlogsskibene i Slaget
ved Øland og var senere paa Aaret Krigskommissær ved Hæren i
Skaane-, 1565 synes han igjen at have været paa Flaaden. 1566
var han atter ved Hæren som Krigskommissær hos Daniel Rantzau
og blev om Efteraaret Medlem af Rigsraadet. Af dette blev han
imidlertid ikke længe efter sat ud af Kongen, maaske paa Grund
af en Pengestrid; paa Slægt og Venners Forbøn lod Frederik II
dog sin Unaade mod ham falde og optog ham i Dec. 1570 paa ny
i Raadet, endda paa hans tidligere Aldersplads. 1571 forlenedes 
han med Dalum Kloster, hvormed indtil 1574 St. Knuds Kloster i
Odense var forenet, 1572 og 1575-76 var han til Møder i Kolding
i Anledning af Stridigheder med Hertug Hans, 1573 Sendebud til
Preussen og til Stockholm, 1575 paa en Rejse til Gulland.

Da indtraadte den for hans Liv afgjørende Begivenhed ved,
at det i Aaret 1578 overdroges ham at staa i Spidsen for et
Gesandtskab til den russiske Storfyrste, Ivan IV Vasiliewitsch. Den
danske Regerings Hensigt med dette Gesandtskab var at faa
gjenoprettet paa fast Grund det som Følge af de liflandske
Stridigheder forrykkede venskabelige Forhold til Rusland. Instruxen gik
ud paa at slutte en evig Fred med dette Rige, faa Grænsen
mellem det og Norge endelig fastsat, sikre Danmarks rolige Besiddelse
af Øsel og af dette Stifts Ejendomme i Kurland og skaffe en
Erstatning for nogle Fæstninger i Lifland. I Maj tiltraadte
Gesandtskabet, pragtfuldt udstyret, Rejsen; den gik til Søs først til Øsel
og derefter til Lifland. Men saa snart Gesandterne ved Pernau
havde betraadt russisk Grund, begyndte de største Besværligheder
og den haardeste Behandling. Under stadig Bevogtning slæbtes
de fra Sted til Sted; endelig naaede de til Novgorod og førtes
der fra til Moskva, hvortil de ankom i Avgikt. Modtagelsen her
blev først venlig, men da Underhandlingerne begyndte, viste det
sig, at Zaren ingenlunde vilde gaa ind paa de danske Fordringer,
men bydende forlangte enten en Stilstand paa kun 15 Aar uden
væsentlige Indrømmelser til Danmark eller øjeblikkelig Krig. U.,
der sikkert frygtede for Indespærring i Rusland, besluttede sig nu
til imod sin Instrux og for at undgaa en for Danmark farlig Krig
at gaa ind paa den i5aarige Stilstand paa Vilkaar, der vare
uheldige for Danmarks Krav med Hensyn til Norge, Lifland og
Kurland. Med rige Gaver forlod Gesandterne derpaa Moskva; paa
Tilbagerejsen gjennem Rusland underkastedes de imod givne
Tilsagn en omtrent lige saa slet Behandling som paa Udvejen;
Aarstiden hindrede dem tilmed i at benytte Sørejsen fra Kysten; til
Lands gjennem Polen og Tyskland naaede de endelig 1. Januar
1579 Danmark, uden Tvivl i stærk Spænding over for, hvorledes
Regeringen vilde optage deres Færd.

Paa Koldinghus aflagde U. en foreløbig Rapport til Frederik II,
der næppe strax satte sig ind i Sagen, i alt Fald ikke tog ham
den unaadig op. I Marts fik han skjænket af Kongen nogle
Gaarde paa Fyn, og i samme Maaned var han som Rigsraad med
til det store Møde i Odense, hvor Hertugerne Hans og Adolf 
forlenedes med Slesvig. Han havde taget Ophold paa sit Herresæde
Kogsbøl, som han, dog uvist naar, ombyggede og gav Navnet
Ulfeldtsholm, ligesom han 1576 havde ombygget Selsø, samt paa
Dalum Kloster, og umiddelbart efter sin Hjemkomst havde han
udarbejdet en Beskrivelse af sin Rejse, der navnlig dvælede ved
Gesandtskabets ilde Behandling og ved de russiske Sæder og
Forhold, og som kun gik løst hen over de politiske Forhandlinger,
dækkende over det uheldige Resultat ved Beskyldninger mod
Zaren for i sidste Øjeblik at have omformet Traktaten. Men snart
brød Uvejret løs over U. Kongen og Rigsraadet havde nu
nærmere undersøgt Overenskomsten, saa meget mere som der ventedes
russiske Sendebud til dens Ratifikation, vilde paa ingen Maade
antage den og lagde hele Ansvaret paa U. for at have overtraadt sin
Instruks. Da U. fik at vide, hvad der truede, søgte han Bistand
hos sin egen Velynder og Kongens fortrolige Henrik Rantzau,
besøgte ham paa Segeberg, og Rantzau skrev ogsaa et beroligende
Brev til Kongen. Samtidig rettede U. selv et Brev til denne med
Forsvar for sin Handlemaade. Men Frederik II's Harme dæmpedes 
ikke. I Maj udskreves et Rigsraadsmøde til Roskilde til 13. Juli,
og U. stævnedes til at møde for det som anklaget. Paa Kongens
Vegne førtes nu her Anklagen af den kongelige Sekretær Arild
Huitfeldt; den gik ud paa, at U. havde overtraadt sin Instrux og
derfor burde stande Kongen og Riget til Rette. U. forsvarede sin
Handlemaade saa godt som muligt, ogsaa med, at der i alt Fald
ingen Skade var sket, da Kongen paa Grund af Formaliteter, som
han med Vilje havde undladt, kunde lade være at ratificere
Traktaten. Men skjønt Kongen virkelig heller ikke gjorde det, faldt
Dommen dog i Overensstemmelse med Anklagen. Den udførtes
ved, at U. udstødtes af Rigsraadet og mistede sit Len; derimod
frafaldt Kongen paa Raadets Forbøn yderligere Tiltale og lovede
endog at være ham en naadig Herre.

U.s Embedsvirksomhed var saaledes afbrudt og det for
bestandig. Han søgte en Trøst dels i sin Godsbestyrelse, dels i
litterært Arbejde. Allerede tidligere havde han givet sig af med
saadant, særlig af theologisk Art; nu stod han ogsaa i nøje
Forbindelse med Tyge Brahe, hvem han høj agtede, og dernæst
sysselsatte han sig med Danmarks Historie. Navnlig paa Grundlag af
en ældre Krønnike (vistnok af Herman Veiger) udarbejdede han en
kortere Fremstilling af Danmarks Historie fra 1333 til 1559; i
Fortalen, der er dateret Ulfeldtsholm 1. Septbr. 1585, priser han 
historiske Videnskabs Betydning og nævner med Beundring Tyge
Brahe, Henrik Rantzau og Niels Kaas. Men i sit Hjærte var han
stadig overordentlig forbitret over den lidte Krænkelse, og efter
Frederik II's Død kom hans Følelser til Udbrud.

Da han i Avg. 1588 var tilsagt til at møde i Roskilde til en
Omtaxation af Rostjenesten, og de 4 Regeringsraader, Niels Kaas,
Peder Munk, Jørgen Rosenkrantz og Christoffer Valkendorf skulde
lede denne, traadte han pludselig frem i Domkirken, hvor Mødet
holdtes, forlangte først en Enesamtale med Regeringsraaderne, men
busede derpaa, inden en saadan var tilstaaet, offentlig frem med
sine Klager over Frederik II, i det han henviste til det Haandskrift
om sin Adfærd i Rusland, han havde hos sig (dog næppe den
egentlige Rejsebeskrivelse). Niels Kaas svarede kun med at tage
Haandskriftet til sig og love at overveje Sagen. Regeringens Svar
kom kort efter, da U. havde givet Møde paa Landstinget i
Ringsted i Anledning af en privat Retssag. Paa dens Vegne optraadte
her Arild Huitfeldt som Rigskansler og oplæste en Erklæring, der
i ret truende Ord advarede U. mod at lade sin Fremstilling trykke,
da den indeholdt Fornærmelser mod den afdøde Konge og Raadet.
Først nogle Maaneder efter svarede U. med et Brev til
Regeringsraadet, hvori han erklærede ikke at have villet angribe nogen,
men kun at have villet forsvare sig selv og redde sit Navn. Hvad
han opnaaede var blot, at Regeringsraaderne erklærede at ville
henvise Sagen til det samlede Rigsraads Afgjørelse.

Sagen døde dog dermed hen, og U.s sidste Dage bleve stille.
Han oversatte og udgav 1591 et tysk Skrift om Døden og det
evige Liv og døde selv 8. (eller 1.) Okt. 1593 og blev begravet i
Vindinge Kirke. Hans Beskrivelse over Ruslandsrejsen, som han
havde tænkt paa at lade trykke i Leiden, udkom først 1608 paa
Latin i Frankfurt; dog var den kjendt i Afskrift her hjemme tidligere.

Resen, Frederich II's Krønicke S. 398 ff. 
Suhms Samlinger I, 165-68. 
Westphalen, Monumenta III, 485 ff. 
Rørdam, Historieskrivningen i Danmark efter Reform. I, 35 f. 126. 
Troels Lund, Historiske Skitser S. 263-303. 
Lind, Fra Kong Frederik II's Tid S. 277.

J. A. Fridericia.



Ulfeldt, Jacob, 1567-1630, Rigskansler, Søn af den ovfr. 
nævnte Rigsraad Jacob Knudsen U. og Anne Flemming, blev født
paa Bavelse 25. Juni 1567. Allerede hans Ungdom blev mærkelig
ved hans Udenlandsrejsers ejendommelige Omfang. 14 Aar gammel 
rejste han ud, først til Tyskland og Schweits, hvor han 1584 
studerede i Genf, derpaa til Italien, hvor han 1587 var i Padua,
1588 i Siena og senere paa Sicilien og Malta; endelig tog han
fra Venedig til Grækenland, Konstantinopel, Rhodus, Cypern,
Syrien og Ægypten. Hjemrejsen lagdes over Spanien, Frankrig
og Holland. Men allerede 1592, Aaret efter at han var kommet
tilbage, drog han paa ny til Schweits og Frankrig; en kort Tid
kaldte hans Faders Død 1593 ham hjem, men endnu en Gang
tiltraadte han en længere Rejse til Italien, Spanien og Polen.
Endelig 1597 slog han sig til Ro i Danmark, blev Hofjunker og
giftede sig derpaa 10. Juni 1599 i Nyborg rned Birgitte Brockenhuus,
Datter af Laurids B. (III, 114). 1602 forlenedes han med
Hindsgavl, fik 1605 i Stedet Hagenskov og 1610 Nyborg. Da var han
imidlertid allerede 1607 bleven Medlem af Rigsraadet og 1609
Rigskansler.

Den højt ansete Mand, hvis Dannelse og Kundskaber, ogsaa
i den klassiske Litteratur, pristes meget, og som ved sin rolige og
fredsommelige Karakter synes at have dannet en stærk Modsætning
baade til sin Fader og sin Søn Corfits, kom til at spille en
betydelig Rolle. Han var under Kalmarkrigen først Krigskommissær
ved Rigsmarskens Hær i Vest, men stødte senere til Christian IV
i Kalmar. 1607 var han med Kongen til Herredag i Stavanger,
flere Gange sendtes han til Forhandlinger med Gottorp eller
Hertugdømmernes Landdage (saaledes 1617, 1618, 1620 og 1623)
og til Grænsemøder med Sverige (saaledes 1619 og 1624). Men
navnlig anvendtes han til diplomatiske Ærender i Udlandet. Der
kan imellem dem nævnes hans Sendelser 1607 til Nederlandene,
1613 til Spanien, 1614 til Hildesheim, 1615 til Celle, 1620 til
Verden og 1625 til Greven af Schaumburg og Domkapitlet i
Magdeburg. Vigtigst vare dog hans Gesandtskaber til Nederlandene 1621,
da han afsluttede Forbundet af 14. Maj, hvortil sluttede sig i Sept.
en Handelsoverenskomst ved et Møde med nederlandske
Afsendinger i Bremen, og 1625, der førte til Forbundet af 9. Dec.
Nogen reel Vinding indbragte dette dog ikke Danmark, og et
ulykkeligt Krigsaar kom; snart ogsaa de stærke Rivninger mellem
Christian IV og Rigsraad og Adel. J. U. var vel ligesom sine
Fæller ivrig for Fred, men han bestræbte sig ved Siden heraf for
at mægle mellem dem og Kongen. Han regnedes for at staa
uden for Partierne, og han tilraadede Rigsraaderne at tage alt saa
maadeholdent som muligt og ikke kaste sig ind i nogen Kamp
med Kongen. Allerede fra 1625 led han desuden meget af 
Sygdom og saa med stor Sorg paa Landets, især Fyns, Ødelæggelse.
Dog paatog han sig at være Afsending til Fredsmødet i Lybek
1629, foretog flere Rejser der fra til Kongen og var uden Tvivl
glad over, at Resultatet blev Krigens Ophør paa taaleligere
Vilkaar, end der havde været Grund til at vente. Efter Freden
interesserede han sig for Landets Ophjælpning, særlig ved Udvikling
af Handelsforbindelserne med Spanien, men 25. Juni 1630 døde
han i Nyborg, «saare vel fortjent af sit Fædreland», som Sivert
Grubbe (VI, 222) skrev om ham. Hans Enke overlevede ham til
24. Dec. 1656, da hun døde i Fattigdom.

Foruden Bavelse paa Sjælland, som havde tilhørt hans Moder,
ejede han Egeskov paa Fyn, som han erhvervede 1616, Orebygaard
paa Laaland, som han kjøbte 1618, og Urup i Jylland. Sin Faders
Gaard Ulfeldtsholm (nu Holckenhavn) paa Fyn solgte han derimod
1616 til Fru Ellen Marsvin; i den Anledning flyttede han sine
Forfædres Lig fra Vindinge Kirke til Egeskovs Sognekirke
Kværndrup.

Personalia i Kongl. Bibl., Ny kongl. Saml. 4to. 2149. 
Mdsskr. Orion III, 401 ff. 
Fridericia, Danm. ydre polit. Hist. 1629-60 I, 77 f. 

J. A. Fridericia.



Ulfeldt, Jacob, --1631, til Bavelse, Søn af foran nævnte 
Corfits U. (d. 1614). Efter at have studeret udenlands (1613 blev han
immatrikuleret ved Universitetet i Rostock) tjente han fra 1616-21
som Sekretær i Danske Kancelli og lønnedes 1621 med et
Kannikedømme i Aarhus Domkirke. Efter selv 1620 at have overtaget
Driften af sin fædrene Gaard blev han 1624 beskikket til
Landsdommer i Sjælland og forlenet med Ringsted Kloster. Dette Len
ombyttedes 1630 med Agdesiden i Norge som en Følge af, at han
havde søgt og faaet sin Afsked som Landsdommer, sikkert af
Helbredshensyn, thi han døde snart efter. Det ved hans Død
ledigblevne Kannikedømme blev 16. Marts 1631 bortgivet til en
anden. 23. Juni 1622 havde han ægtet Lisbeth Clausdatter Daa
(f. 1. Maj 1605). Hun kjøbte 1649 Væbnersholm og levede endnu
1657.                                                                                            

Thiset.



Ulfeldt, Knud, 1600-46, til Hverringe, Rigsraad, Broder til 
Rigshofmesteren Corfits U., blev født paa Ulfeldtsholm 2. Marts
1600. Han studerede 1614 ved Pædagogiet i Marburg, 1618 i
Orléans og 1625 i Padua. 1627-28 var han Kongens Overskjænk
og blev Hofmarskal 1642. 1643-45 var han forlenet med Giske 
Len. I Sommeren 1644 ledsagede han Christian IV om Bord paa
Flaaden, men i Slaget paa Kolberger-Heide 1. Juli blev han
alvorlig saaret i Armen ved samme Lejlighed, som Kongen led
Skade. I Dec. s. A. udnævntes han til Rigsraad og opgav derved
Stillingen som Hofmarskal; han hørte 1645 til Hannibal Sehesteds
Modstandere ved Spørgsmaalet om Flaadens Udsendelse, men døde
allerede 3. Juni 1646. Han roses for sin Dannelse og sine
Sprogkundskaber, tillige for sin litterære Sans, der særlig viste sig ved,
at han interesserede sig for at faa den yngre Svanings «Chronologia
Danica» (XVI, 6n) udgivet. Han havde i. Marts 1629 ægtet den
ilde berygtede Anne Lykke, Cai Rantzaus Enke (X, 504), med
hvem han fik Hellerup paa Fyn; efter hendes Død, o. 1641, giftede
han sig, efter Sigende paa sit Dødsleje, anden Gang med Kristine
Lützow, der var Kammerjomfru hos Prinsesse Magdalena Sibylla.

Bruun, Slaget paa Kolberger Heide S. 80.

J. A. Fridericia.

Ulfeldt, Knud, 1609-57, til Svendstrup i Skaane">

Ulfeldt, Knud, 1609-57, til Svendstrup i Skaane, som Faderen, 
forannævnte Christoffer U. (d. 1653), 1646 overdrog ham, og
Skedal i Halland, som han dog alt solgte 1641. Han kom 1620 i
Sorø Skole, blev 1626 immatrikuleret ved Universitetet i Siena,
1628 i Orléans, blev 1630 Hofjunker og var fra 1635-38
Overskjænk. 1639 blev han ansat som Lieutenant ved det Skaanske
Kompagni, men beskikkedes s. A. til Krigskommissær ved de i
Hertugdømmerne samlede Tropper og laa endnu 1641 nede ved
Altona. 1640 fik han Tønsberg med Semgaard og St. Olafs Kloster
i Forlening. Ved Krigens Udbrud hvervede han selv et
Kompagni, som han dog 1645 med Kongens Tilladelse overlod til
Hannibal Sehested. Sine norske Forleninger fratraadte han 1646
og fik da i Stedet Landskrone Len. I Jan. 1647 beskikkedes han
ved ny Bestalling til Generalkrigskommissær, men fik alt i Dec.
s. A. sin Afsked, da Stillingen inddroges. Ridderslaget, som blev
ham til Del ved Kroningen 1648, turde vidne om, at han havde
gjort god Tjeneste i de ham betroede Stillinger. Da den næste
Krig med Sverige udbrød, paatog han sig at gjøre Udlæg til en
Forstærkelse af Landskrones Besætning fra 70 til 500 Mand; men
efter at være bleven betroet Overbefalingen over den skaanske
Milits faldt han 28. Sept. 1657 i Træfningen ved Sibbarp, just som 
han havde faaet Befaling til at foretage en Diversion ind i Gjønge
Herred. K. U., der ogsaa har indlagt sig Fortjeneste som
Bogsamler, var 2 Gange gift: 1. (1639) med Otte Lindenovs Enke 
Vibeke Clausdatter Podebusk til Østergaard i Salling (f. 2. Maj
1608 d. 1. Marts 1645), 2. (1646) med Edel Jacobsdatter Rosenkrantz
til Totterupholm, der var Enke efter Gabriel Laxmand og døde
15. Sept. 1684 paa Totterupholm.

Thiset.



Ulfeldt, Laurids, 1605-59, til Egeskov, hans mødrene Gaard, 
som han oprindelig kun ejede i Fællesskab med sine foran nævnte
Brødre Knud, Corfits og Ebbe, hvilke han dog efterhaanden
udkjøbte. Han blev født paa Hindsgavl 24. Jan. 1605. Efter, til
Dels sammen med andre af sine mange Brødre, at have studeret
ved en Række fremmede Universiteter, 1618 i Orleans, 1621 i
Leiden, 1625 i Padua, 1626 i Siena ægtede han 9. Okt. 1631 en
rig Arving, sin afdøde Broder Jacobs efterladte Fæstemø Sophie
Caisdatter Rantzau til Rantzausholm osv. (f. 1. Dec. 1616). Alt
16.  Maj 1635 blev han dog Enkemand, og da de 4 Børn, som vare
Frugten af dette kortvarige Ægteskab, alle vare døde før Moderen,
maatte han afstaa hele sin tilgiftede Rigdom til hendes Slægt og
beholdt kun tilbage Harridslevgaard, paa hvilken hun havde givet
ham Livsbrev. Han giftede sig 1640 paa ny, med Else Olufsdatter
Parsberg (f. 9. Maj  1624); Brylluppet synes at være blevet fejret
med stor Pragt, efter den endnu bevarede Fortegnelse over de
rige Brudegaver at dømme. Medens han hidtil kun i ringe Grad
havde taget Del i det offentlige Liv (1632 var han bleven
Lieutenant ved Anders Billes Kompagni), blev han 1642 en af de 2 
Landkommissærer i Fyn og  beklædte denne navnlig i Krigsaarene
byrdefulde Stilling i en Række Aar. En tiltænkt Deltagelse som
Marskal i Grev Valdemar Christians Ruslandsfærd 1643 blev derimod 
opgivet igjen. Ved Kroningen 1648 var han med at bære 
Tronhimmelen og erholdt samtidig Bygholm Len, som han beholdt
til 1657. Da han s. A. (1648) havde solgt Egeskov til sin
Svigerfader, boede han siden dels paa sit Len, dels paa Harridslevgaard,
hvor han 1656 modtog Besøg af Kongen og Dronningen. Den
paafølgende Krig ruinerede ham som saa mangen anden Adelsmand, 
saa da han, efter 1658 endnu at have gjort Tjeneste som 
Oberstvagtmester ved det sjællandske Kavalleri og som en af de
4 Kommissærer, der skulde føre Tilsyn med den svenske Hærs 
Forplejning og Evakuering for Odense og Hindsgavl Lens
Vedkommende, alt 9. Juli 1659 var død i Odense, henstod hans Lig
ubegravet i hele 10 Aar, og han efterlod sin Enke (d. 15. Sept.
1684) og den Datter, som var det eneste af hans mange Børn, 
der overlevede ham, i yderst trange Kaar. -- L. U. besad i sin
Velmagt en betydelig Samling Malerier og Bøger og syslede selv
med historisk Arbejde.                                                               

Thiset.



Ulfeldt, Leo, 1651-1716, Søn af ovfr. anførte Rigshofmester 
Corfits U., var født i Kjøbenhavn 22. Marts 1651 og tilbragte sin 
første Barndom paa Boller hos sin Mormoder, Kirstine Munk, der
1653 sendte ham til hans Forældre i Stockholm. Som sin Faders
Søn maatte han som voxen se Vejen spærret for sig i sit
Fædreland, hvorfor han under et antaget Navn gik i den tyske Kejsers
Tjeneste, i hvilken han steg gjennem de forskjellige Grader, indtil
han 1682 fik et Kompagni til Fods under Montecuculi. Snart efter
blev han Chef for et Rytterregiment, og formodentlig i denne
Egenskab er det, at han skal have med 80 Kyrasserer forsvaret et
Pas mod 2000 Tartarer. Saa meget er vist, at han ved sin
Tapperhed vandt Anerkjendelse, saa han avancerede til Generalmajor.
Kejseren gav ham desuden Kammerherrenøglen og dekorerede
ham med sit Portræt. Da den senere Kejser Carl VI landede i
Catalonien 1704 for at gjøre sine Fordringer paa den spanske
Trone gjældende, var U. med ham, og hans Dygtighed blev ogsaa
her saaledes paaskjønnet, at han steg til General-Feltmarskal og
Gehejmeraad. Død 21. April 1716. Medens Leonora Christina
boede paa Maribo Kloster, besøgte U. hende med den danske
Regerings Tilladelse 2 Gange (1691 og 1693), den første Gang
inkognito. Efter hendes Død afhentede han 1699 sm ældste Søster
i Maribo. Gift 1697 med Anna Marie, en Datter af Grev Rudolph
Sintzendorff. Som Enke blev hun Overhofmesterinde hos den
regerende Ærkehertuginde i Brüssel, hvor hun døde 31. Juli 1736.

Hofman, Danske Adelsm. II, 339. 
Birket Smith, Leonora Christina p. Maribo Kl. S. 22 ff.                                                                      

G. L. Wad.



Ulfeldt, Margrethe, 1641-1703, en Datter af ovfr. anførte 
Knud U. (d. 1657) og 1. Hustru, Vibeke Podebusk, var født 17. Juni 
1641 paa Østergaard, tilbragte sin Barndom og Ungdom i
Landskrone og blev i en Alder af knap 20 Aar forlovet med den senere
saa navnkundige Admiral Niels Juel (VIII, 592), med hvem hun
23. Juni 1661 holdt Bryllup. Efter et langt og lykkeligt Ægteskab,
i hvilket hun blev Moder til 5 Børn, blev hun Enke 1697. En
Kapital paa 4000 Rdl, af hvilken Niels Juel siden Sejren i Kjøge
Bugt aarlig havde uddelt Renterne i velgjørende Øjemed, forøgede 
hun med 8000 Rdl, hvilken Sum hun anvendte til i Forening med
Fru Berte Skeel (XVI, 14) 1698 at kjøbe Sortebrødregaard i
Roskilde med tilhørende Gods, hvoraf de 1699 oprettede Roskilde
adelige Jomfrukloster, det første i sin Slags, der blev stiftet i
Danmark efter Reformationen. Til Klosterets Udsmykning skjænkede
hun bl. a. et Maleri af Slaget i Kjøge Bugt. Med levende
Interesse tog hun Del i Stiftelsens Styrelse, indtil hun efter faa Aars
Forløb døde i. Maj 1703, efterladende sig et godt Minde. «Hun
var munter og overmaade tjenstvillig», hedder det, «tænkte fint
og udtrykte sig behageligen; hun kunde blive hastig vred i sine
Hussager og tog sig kun lidet i Agt for dem, som gjorde sig
Umage for at udstudere hendes Svagheder, men hendes Vrede
var strax forbi. Hun var godhjærtig, gavmild og følsom mod
ulykkelige.»

Bobé, Roskilde adel. Jomfrukloster.

G. L. Wad.



Ulfeldt, Mogens, 1569-1616, Rigsraad og Rigsadmiral, 
Søn af den ovfr. nævnte Rigsraad Jacob Knudsen U., blev født paa
Selsø 22. April 1569. 13 Aar gammel sendtes han til Tyskland,
hvor han i 4 Aar studerede ved Universiteterne i Wittenberg,
Leipzig og Jena, kom derefter en kort Tid tilbage til Danmark
og rejste saa paa ny udenlands til Østrig, Ungarn og Italien. Her
studerede han i Padua og Siena og tog derpaa Krigstjeneste hos
Malteserridderne mod Tyrkerne. Hjemkommen var han Hof junker
1590-94, ægtede 7. Avg. 1597 Anne Christensdatter Munk og
blev 1600 Lensmand paa Kronborg, som han 1604 ombyttede med
Christianopel og Sølvitsborg. Han havde imidlertid helliget sig til
det, som blev hans Livsgjerning, nemlig Søvæsenet. 1599 var han
Vicekapitajn paa Christian IV's Skib paa Kongens Nordlandsfart,
1602 Admiral paa en til Narva sendt Flaade, 1606 Underadmiral
ved Christian IV's Rejse til England og 1609-10 Chef for
Flaadetogter til Østersøen. I Marts 1610 blev han Medlem af Rigsraadet
og tillige Rigsadmiral og fik i Stedet for sit tidligere Len Villands
Herred uden Afgift. S. A. var han paa ny i Østersøen som
øverstbefalende for en Konvoiflaade. Da Kalmarkrigen brød ud 1611,
havde han en kort Tid Sæde i Regeringsraadet i Kongens
Fraværelse, men stod i Foraaret i Søen med Flaaden; forgjæves
søgte han dog at spærre Kalmarsund for Svenskerne og kom i
Slutningen af Sept. tilbage til Kjøbenhavn. 1612 var han i
Begyndelsen heldigere, i det han i Juni hjalp til ved Erobringen af Øland; 
men hans Togt i Avg. med Kongen mod Stockholm førte ikke
til noget. S. A. havde han ombyttet Villands Herred med
Tranekjær Len; 1614 synes han at have været i Norge for at udtage
Baadsmænd. 15. Juni 1616 døde han og blev begravet i
Helligaandskirken i Kjøbenhavn. Med sin Hustru levede han i sine
senere Aar i Strid og lod hende endog med Kongens
Samtykke indespærre paa sin Gaard Selsø, hvor hun endnu var ved
hans Død.

Universitetsprogr. over M. U. (1616). 
Bricka og Fridericia, Christ. IV's egh. Breve I, 330. 
Lind, Kristian IV og hans Mænd paa Bremerholm S. 39-43.

J. A. Fridericia.



Ulfeldt, Niels Jacobsen, --1395, Biskop i Roskilde. 
N. U. stammede fra Skaane og naaede ved Valdemar Atterdags Hjælp
hurtig frem i den danske Kirke; han kaldes først Kongens Klerk,
senere hans Raad. 1356 blev han Kannik i Roskilde, 1360
Domprovst i Lund, og 1368 efterfulgte han Jakob Gertsen som Biskop
i Roskilde. Efter Kong Valdemars Død vandt Dronning
Margrethe hans Støtte for Olufs Valg ved at tilbagegive Kjøbenhavn,
som hendes Fader havde haft inde næsten hele sin Regeringstid;
til Tak herfor skjænkede hun Bispestolen Nebbe Slot og pantsatte
til N. U. Sømme og Ramsø Herreder samt Kongens tre
Fjerdeparter af Roskilde By (1375). Siden deltog Bispen i Afgjørelsen
af alle vigtigere Statssager, saa længe han levede; 1386
overværede han saaledes det Danehof i Nyborg, hvor Sønderjylland
blev forlenet til Holstenerne. Om hans gejstlige Styrelse vides der
mindre. Sin fædrene Ejendom i Villands Herred skjænkede han
til Lunde Domkirke; ogsaa i Kjøbenhavn mindedes han ved en
Aartid, og i sin egen Domkirke indstiftede han en daglig Lovsang
til den ubesmittede Jomfrus Ære, hvad der siges at have kostet
ham 3000 Guldnobler. Han byggede ogsaa St. Laurentii Kapel,
hvori han siden blev begravet; den prægtige Kobberplade, der
blev lagt over Graven, kjendes nu kun gjennem ældre Tegninger.
N. U. døde 18. Jan. 1395.

Weeke, Lunde Domkap. Gavebøger S. 283 f.

Kr. Erslev.



Ulfeldt, Otto Andersen, --1543, Broder til ovennævnte 
Hartvig Andersen U., har rimeligvis i en længere Aarrække tjent
Søren Norby paa Gulland og i Finland. Han var 1524 Søren
Norbys «Fodermarsk» (næstkommanderende) paa Visborg og blev,
da Svenskerne angreb Øen, af sin Herre sendt til Kong Frederik 
med Tilbud om at overdrage denne Landet, mod at S. Norby
beholdt Lenet, hvilket ogsaa derpaa skete. Da S. Norby Aaret efter
ligefuldt rejste den Skaanske Opstand, blev O. A. tilbage som
Kommandant paa Visborg og maatte udholde en haard Belejring
af Lybekkerne; da han ikke kunde holde Staden Visby, stak han
Ild paa den; Visborg derimod overgav han først, da der var
sluttet Forlig med S. Norby, og synes at være fulgt med denne til
hans nye Forlening Sølvitsborg. Han maa have deltaget i det
Søslag i Avgust 1526, hvori S. Norby blev overvundet. Man træffer
ham nemlig senere i Rusland, hvor han holdtes tilbage tillige med
sin Herre, indtil denne i 1528 ved kejserlig Hjælp udfriedes.
Fra Wilna i Polen sendte S. Norby «sin kjødelige Ven og
Høvedsmand» i Forvejen til Christian II, som man ventede at træffe i
Tyskland. Da denne imidlertid var vendt tilbage til Nederlandene,
blev O. A. i nogen Tid der, i det Kongens Søster Elisabeth af
Brandenborg tog sig af ham og sendte ham til Kong Ferdinand
i Prag for der at virke for S. Norby. Først i Begyndelsen af
November kom han til Lier til Kong Christian og forblev her,
indtil S. Norby i Sommeren 1529 var draget til Kejseren i Italien.
Hans Gods i Danmark og i Hertugdømmerne var imidlertid i
Aaret 1527 blevet inddraget under Kronen; men det lykkedes hans
Broder Hartvig at udvirke et Lejde for ham paa 3 Maaneder, for
at han kunde søge Udsoning med Kong Frederik. Dette lykkedes
ogsaa, hvorpaa Christian II i Lier 7. Nov. 1529 udstedte et
smigrende Afskedspatent for ham, hvori han takker ham for hans tro
Tjeneste og lover ham Løn herfor, naar Kongen kommer tilbage
til sine Lande. -- I Kong Frederiks Tjeneste betroedes der O. A.
forskjellige Hverv; han var saaledes i Dec. 1531 Rigsraadets
Sendebud til Kongen med vigtige Hverv angaaende Toget mod
Christian II, der nu var landet i Norge, og han har ligeledes som
Høvedsmand deltaget i dette Tog og medbeseglet Overenskomsten
og Lejdebrevet af i. Juli i Oslo, hvorved Kong Christian
bevægedes til at begive sig til Danmark; men da Grevefejden udbrød,
sluttede O. A., ligesom saa mange andre, sig til sin gamle Herres
Parti. Efter at Christian III's Tropper i Aaret 1535 havde besat Fyn,
blev hans Andel i hans og hans Brødres fynske Pantegodser og
slesvigske Ejendomme atter beslaglagt, fordi han havde ført Avindskjold
mod Riget. Selv var han i Grev Christoffers Tjeneste paa
Kjøbenhavns Slot, som det synes, som Grevens Fodermarsk. Efter
Kjøbenhavns Overgivelse fulgte han Greven til Tyskland; her synes han 

i Pfalzgrev Frederiks Tjeneste at have bekæmpet Christian II's
Fjender, indtil han døde i Lybek i Sept. eller Okt. 1543.

Annal. f. nord. Oklk. og Hist. 1853, S. 62 ff. 
Eckdahl, Chr. II.s Arch. III, 1213-39.                                                                                    

A. Heise.

 --1571, til Jershave og Haldager">

Ulfeldt, Palle Christoffersen, --1571, til Jershave og Haldager, 
var Søn af Christoffer Pallesen til Skjørringe og dennes
i. Hustru, Margrethe Daa. Om hans Ungdom haves ingen
Efterretning, men 1558 blev han Foged paa Rugaard, dog under
Lensmanden paa Odensegaard, siden fik han 1564 20 Aars Brev paa
Rugaard, men maatte under Krigen yde Kronen Forstrækninger,
for hvilke han 1567 fik sit Len i Pant. Ligeledes maatte han 1569
gjøre Tjeneste som den ene af de 2 for Fyn beskikkede
Proviantmestre. P. U., der var 2 Gange gift, 1. med Margrethe
Jochumsdatter Beck, 2. (1567) med Margrethe Clausdatter Brockenhuus,
døde 1571.                                                                               

Thiset.



Ulfhild, o. 1130, Dronning. U. var Datter af Nordmanden 
Hakon Finssøn og, som det synes -- men Efterretningerne om
hendes Ægteskaber ere ikke helt sikre -- først gift i Sverige med
Kong Inge, Halstens Søn. Senere tog Kong Niels U. til Ægte
efter hans første Dronning Margrethe Fredkulles Død; hun synes at
have ægget Kongen imod Knud Lavard. Niels forlod hun for at
ægte den svenske Konge Sverker I, med hvem hun havde Sønnen
Carl, som senere blev Konge. I Sverige vandt hun Ros for
Fromhed, i det hun sammen med Sverker grundede det første
Cistercienserkloster i Alvastra (1143) og et andet Kloster af samme
Orden, der senere flyttedes til Varnhem.

Johannes C. H. R. Steenstrup.



Ulfstand, Arvid Jensen, --1539, skrev sig til Lyngbygaard 
i Skaane  samt Bønnet paa Falster, hvilken sidste Gaard han sammen 
med sin nedennævnte Broder Gert arvede efter deres
Farbroder Oluf Holgersen. End videre ejede han en Broderlod i
Løgtved i Skaane, men den afhændede han 1538 til sin nys nævnte
Broder. Sammen med denne havde han 1528-39 Villands Herred
i Forlening. Desuden var han o. 1530 forlenet med Gjorslev. 1532
var han en af Høvedsmændene paa Toget til Norge mod Kong
Christian II, og s. A. fik han Ventebrev, men først 1535 Følgebrev paa
Grimmelstrup og Karleby Birker. Under Grevefejden var han 1535
Skibshøvedsmand paa den af Peder Skram anførte dansk-svenske
Flaade, havde derefter en kort Tid Herrisvad Kloster i Forlening 
og var saa, ligeledes kun en kortere Tid, Høvedsmand paa
Dragsholm. Han nævnes endnu 1535 blandt Hofsinderne, og 1536
skulde han selv anden forestaa Overleveringen af Sjællands Stifts
Slotte og Gaarde. Efter fra 1537 at have været Høvedsmand paa
Vordingborg fik han 14. Juni 1539 Brev paa Bækkeskov Kloster,
men døde snart efter ugift. Han siges at have været den højeste
Mand i Danmark paa den Tid.

Thiset.



Ulfstand, Børge Jensen, --1558, til Glimminge og Ørup,
var Søn af nedennævnte Jens Holgersen U. (d. 1523) og arvede
sammen med sin Broder Gregers Ørup efter deres Farbroder Oluf
Holgersen. Til Dels sammen med sine Søskende arvede han
ligeledes flere Pantelen, som Faderen havde haft af Kronen: Villands
Herred, Høgby og Gnested samt Bursø; men medens han alt 1528 og
1526 afstod sin Andel i de første, beholdt han derimod Bursø til sin
Død. Han deltog 1525 i Forligsforhandlingerne med Søren Norby,
nævnes endnu i Aarene 1526-35 som Hofsinde, men var derefter
en kort Tid verdslig Forstander for Tommerup Kloster. Han
mødte paa den store Herredag i Kjøbenhavn 1536 som en af den
Skaanske Adels befuldmægtigede. Foruden de 2 nævnte Skaanske
Hovedgaarde ejede han Part i et Par andre, Løgtved, som han
dog 1538 solgte til sin Broder Gert, og Lyngbygaard, som han fik
efter sin Broder Arvid, men 1540 mageskiftede til Broderen
Gregers. 1543-54 var han Lensmand paa Laholm, og henholdsvis
fra 1542 og 1543 og til sin Død havde han Strø og Ønnestad
Len i Pant af Kongen, der jævnlig lagde Beslag paa hans Tjeneste:
1543 sendtes han f. Ex. til Gulland, 1548 var han Skjænk paa
Hertug Frederiks Norgesrejse, 1550 førte han Tilsyn med
Befæstningsarbejder paa Varberg og Halmstad, og endelig overdroges
ham selv anden 1557 Befalingen over Borgere og Bønder i Skaane
i Krigstilfælde. Han døde 1558 paa Glimminge. Hans Enke,
Magdalene Krabbe (f. 1. Febr. 1512), Datter af Marsken Tyge K.
(IX, 403), overlevede ham i mange Aar.

Thiset.

 --1560, til Bønnet">

Ulfstand, Gert Jensen, --1560, til Bønnet, var Søn af 
nedennævnte Jens Holgersen U. (d. 1523) i dennes 2. Ægteskab.
Foruden Bønnet, en for længst forswinden Hovedgaard paa Falster,
som han, oprindelig dog kun i Fællesskab med sin Broder Arvid U.,
havde arvet efter deres Farbroder Hr. Oluf Holgersen, ejede han
Løgtved, en ligeledes forsvunden Hovedgaard i Skaane, som han 
1538 havde kjøbt af sine Medarvinger, samt Part i Lyngbygaard i
Skaane; men denne sidste solgte han 1543 til sin Svoger Knud
Gyldenstjerne (VI, 383). Sammen med Broderen Arvid havde han
fra 1528 Villands Herred i Pant, men efter Broderens Død afstod
han 1540 dette Len til sin nys nævnte Svoger. Desuden havde han
fra 1537-39 Bækkeskov Kloster i Forlening og fra 1539-50
Høgested Len, fra 1542-52 Karleby og Grimmelstrup Birker i Pant.
Bækkeskov fik han senere igjen, i det han 1560 fik Livsbrev paa
dette Kloster mod til Kronen at afstaa sin Hustru Gjørvel
Abrahamsdatter Gyldenstjernes Gaard Asserbo. G. J. ledsagede 1548 Prins
Frederik paa Hyldingsrejsen til Norge og døde 6. Avg. 1560 paa
Bønnet. Hans Enke ægtede siden hans Frænde Lave Truidsen
Ulfstand (d. 1563) og døde 1577.

Thiset.



Ulfstand, Gregers Holgersen, --1583, til Sønder Vosborg,
som han arvede efter sin bekjendte Morfader Hr. Predbjørn
Podebusk (XIII, 193), var Søn af nedennævnte Hr. Holger Gregersen U.
i dennes 1. Ægteskab. Han gjorde i Aarene 1546-49 Tjeneste
som Hofsinde og deltog vist siden i Syvaarskrigen. I alt Fald
fik han 1566 Befaling at indstille sig til Skibstjeneste. 1572
pantsatte Kronen ham Skivehus Slot og Len, og 1577 fik han
Livs-brev paa dette Len mod at eftergive Halvdelen af Pantesummen.
Fra 1576 var han Værge for sin Brodersøn Holger U., der paa
Grund af Faderens Fortjenester blev opdraget paa Kongens
Bekostning; men dette Værgemaal var sikkert et saare brydsomt
Hverv, der endnu mange Aar efter G. H.s 1583 indtrufne Død
voldte hans Arvinger Bryderier. I April 1551 havde han ægtet
Enken efter Melchior Glob til Vellumgaard Anne Eriksdatter Lange;
hun døde alt 1559.                                                                     

Thiset.



Ulfstand, Gregers Jensen, --1544, til Ørup, som han dog 
kun besad i Fællesskab med sin ovennævnte Broder Børge U.,
nævnes første Gang 1528, da han, ogsaa sammen med denne Broder, fik
Bursø Len i Pant af Kronen. 1536 laa han som Hofsinde i
Borgeleje paa Dalby Kloster; men 1539 synes han at have forladt
Hoftjenesten, i det han da baade fik Høgested Len i Pant og
tillige blev sin Broder Arvids Eftermand som Høvedsmand paa
Vordingborg. Dog fratraadte han alt Aaret efter denne Stilling,
men fik i Stedet Lykaa i Forlening, som han beholdt til sin
tidlige Død, 20. Dec. 1544, i Kjøbenhavn. Foruden Ørup havde han 
ejet en Broderlod i Løgtved i Skaane, hvilken han 1538 solgte
til sin Broder Gert, og Lyngbygaard, som han til Dels havde af kjøbt
sine Medarvinger, men kun for kort før sin Død at sælge den til
Svogeren Knud Pedersen Gyldenstjerne. G. U. var ugift. 

Thiset.



Ulfstand, Gregers Truidsen, --1582, til Torup, Barsebæk 
og Gammel Estrup, den første fædrene, de 2 sidste mødrene Arv,
var Søn af nedennævnte Truid U. og dennes 1. Hustru Ide Brock.
Sammen med sin ligeledes nedennævnte Broder Jens gik han 1534
i Skole i Malmø; efter at Byens Borgere havde overrumplet Malmø
Slot, holdt de begge Brødrene tillige med nogle andre adelige
Børn 9 Uger i Fangenskab. 1548 fik han sit første Pantelen,
Rugsø Herred, som han beholdt til 1580; derhos havde han fra
1563 til sin Død Aalegaard og 1566-67 samt atter 1570-78 Saltø.
Endelig var han 1578-81 Lensmand paa Ravnsborg med Halsted
Kloster. Han tjente under Syvaarskrigen og deltog bl. a. i det
berømte Svarteraaslag, men faldt saa i et langvarigt Fangenskab.
Thi vel blev han 1566 sammen med Jacob Brockenhuus (III, in)
sendt til Danmark for at forhandle om Udløsning af Fanger; men
selv blev han først udløst 1568. 10 Aar efter sendtes han med
Jacob Ulfeldt som Gesandt til Rusland; men den Maade,
hvor Gesandterne røgtede deres Hverv, vakte Kong Frederik II's
højeste Vrede og paadrog dem Tiltale for Rigsraadet. G. U. var
gift med Karen Eriksdatter Banner til Høgholt, der efter hans 
Død paa Gammel Estrup, 12. Jan. 1582, beholdt Aalegaard uindløst
til sin egen Død, som indtraf paa Høgholt i Avg. 1611. 

Thiset.



Ulfstand, Hack Holgersen, 1535-94, til Hikkeberg, Rigsmarsk, 
var Halvbroder til ovennævnte Gregers Holgersen U. og
blev født 7. Okt. 1535 paa nys nævnte sin mødrene Gaard. Kun
7 Aar gammel sendtes han til Optugtelse i Herrisvad Kloster, men
efter hans Faders snart paafølgende Død fik Moderen ham anbragt
i den ansete Eske Billes Hus, hos hvem han saa var nogle Aar,
til han 14 Aar gammel sendtes udenlands med kongelig Forskrift
til Kurfyrst Moritz af Sachsen. Ved dennes Hof tjente han i
henved 6 Aar, hørte til Kurfyrstens personlige Opvartning, ledsagede
ham paa flere Felttog og blev af Kurfyrsten gjort væragtig.
Efter at være hjemkommen 1554 blev han sammen med sin Broder
Jens Hofsinde hos Hertug Frederik, hvem han 1558 ledsagede til
K ej ser kroningen i Frankfurt, ligesom han 1559 opvartede denne sin 
Herre, der nu var bleven Konge, paa Toget mod Ditmarskerne.
Først 1562 tog han Afsked ved Hove, i det han fik sin første
Forlening, Pantelenet Isolte i Skaane, der sikkert har ligget ham
bekvemmere end det ham først tiltænkte jyske Len Ametofte.
1563 blev han end videre Lensmand i Aas Kloster. Ogsaa i
Begyndelsen af den følgende Krig hørte han til Kongens personlige
Omgivelser og fik 1563 foran Halmstad et farligt Saar i sit Hoved,
hvilket Saar holdt sig aabent og voldte ham Men til hans
Dødsdag. Han var dog alt 1564 saa helbredet, at han som Ritmester
kunde stilles i Spidsen for den Skaanske Adelsfane og førte med
Hæder denne Afdeling i alle de følgende Krigsaar lige til
Varbergs Belejring 1569; for øvrigt udrustede han ogsaa under Krigen
et Kaperskib. Særlig udmærkede han sig i Svarteraaslaget og paa
Daniel Rantzaus berømte Tog ind i Sverige. Sine ovenanførte
Forleninger havde han 1565 faaet forøget med Gisselfeld, men
ombyttede alt Aaret efter dette Len med Lundegaard, som han imidlertid
ogsaa kun beholdt et Aar. Derimod blev han 1569 efter Varbergs
Indtagelse Høvedsmand paa dette vigtige Slot, ligesom han s. A.
frit for Livstid fik Lyngby Len i Bare Herred. Aas Kloster mistede
han 1571, og Aaret efter ombyttede han Varberg Len med Odensegaard, 
som han beholdt til 1575, da ogsaa Isolte Len indløstes
fra ham. Senere var han Lensmand paa Lykaa 1575-78, paa
Aalholm 1577-88, paa Kalundborg 1588-91 og paa Malmøhus
fra 1591 til sin Død. Desuden havde han et Par mindre Len,
Vesterstad fra 1577 og St. Peders Kloster i Lund fra 1592.

1580 ledsagede han Kongen til Hertug Hans' Ligbegængelse,
og 1583 skulde han have været Marskal paa Kongens da planlagte
Udenlandsrejse, der dog ikke blev til noget, men 1584 sendtes han
til Øsel sammen med Peder Munk. I Kong Frederik II's
Ligprocession var han den ene af de 2 Rigsraader, som førte Frøken
Anna, ligesom han s. A. deltog i Forhandlingerne i Helsingør om
denne Prinsesses Giftermaal. Med 10 Heste ledsagede han 1590
som Hofmester Enkedronningen paa Prinsesse Elisabeths
Bryllupsrejse til Brunsvig. Strax efter sin Hjemkomst fra denne Rejse
blev han Hofmester hos den unge Konge og samtidig Medlem af
Regeringsraadet; i Rigens Raad havde han alt siden 1581 haft
Sæde. Da Rigsraadet havde valgt ham til Hofmesterstillingen mod
Enkedronningens Ønske og, som det synes, særlig for at
modarbejde hendes Indflydelse hos Sønnen, fattede Enkedronningen stærk
Uvilje mod ham, saa meget mere, som det alt paa Brunsvigrejsen 
var kommet til Rivninger mellem dem. I Breve til sin Fader
frakjender hun H. U. alle de Egenskaber, som netop hans betroede
Stilling udkrævede. For øvrigt synes H. U. ikke at have haft nogen
fremtrædende Indflydelse paa den unge Konges Udvikling, og han
var da ogsaa kun Kongens Hofmester i 2 Aar, thi paa Herredagen
i Kjøbenhavn 1593 blev han valgt til Rigsmarsk, og samtidig
traadte han ud af Regeringsraadet. Ogsaa sit nye høje Embede
kom han kun til at beklæde en kort Tid. Han døde nemlig
allerede 10. Nov. 1594 i Kjøbenhavn, hvorhen han var bleven
forskrevet i Anledning af nogle spanske Gesandters Ankomst. Foruden
Hikkeberg ejede han en Tid en sjællandsk Hovedgaard, Skaftelev,
som han havde kjøbt af sin Fætter Jørgen Bryske, men1
mageskiftede til Kronen mod Gods i Skaane.

Om end H. U. ikke staar i første Række af de betydelige
Statsmænd og Krigere, der kjendetegne Kong Frederik II's Tid,
var han dog ikke blot en fremragende Mand i sin Stand, men
vel anset hos høj og lav, ikke mindst paa Grund af de
Fortjenester, han og riere af hans Slægt under Syvaarskrigen havde
indlagt sig. Præsten Jacob Nielsen, der med sin Hals maatte bøde
for sine Beskyldninger mod Bispen i Skaane, M. Niels Hvid (VIII,
193), for at have stjaalet en Gravsten fra H. U.s Slægtgravsted i
Lund Domkirke, kalder i sin Nidvise H. U. for «den sorte Hack»,
men om dette har været et almindeligt Øgenavn, har det dog
sikkert kun hentydet til H. U.s ydre Personlighed.

H. U. blev 2 Gange gift, 1. (12. Dec. 1572) med den da
22aarige Pernille Albrechtsdatter Gjøe (d. barnløs 29. Avg. 1589),
2. (22. Nov. 1590) med Anne Vernersdatter Parsberg, Enke efter
Hans Skovgaard (XVI, 66). Hun døde 4.-5. Avg. 1592 i Barselseng.

Peder J. Vinstrup, Ligpr. over H. U. (1595).

Thiset.

<chapter name="Ulfstand, Holger Gregersen,--1542, Rigsraad, til 
Skabersø og Hikkeberg">

Ulfstand, Holger Gregersen, --1542, Rigsraad, til 
Skabersø og Hikkeberg, var Søn af Gregers Jepsen til Torup og
Skabersø i Skaane. Han siges at være yngre end sin ndfr. omtalte
Broder Truid, der skal være født 1487; men Aldersordenen mellem
disse to Brødre er vistnok tvivlsom. I hvert Fald maa han være
født mellem 1480-90. Han nævnes allerede 1513 som Besidder
af Torup, der dog senere gik over til Broderen Truid, medens
Skabersø tilfaldt Holger. I Aaret 1516 omtales han som kongl.
Hofsinde, og i Aarene 1518-19 foretog han i Forening med Johan
Oxe til Nielstrup (XII, 494) en Pilegrim sr ej se over Tyskland og 
Venedig til det hellige Land. Man har en Beskrivelse af Rejsen og
ser heraf, hvor stærkt optagne de to Adelsmænd vare af alle de
«Jærtegn», de hørte om i det hellige Land; H. G. synes ogsaa
lige til sin Død, eller i alt Fald til 1536, at have holdt fast ved
den katholske Tro. Efter Hjemkomsten forlenedes han, der allerede
da var Ridder, 1520 med Varberg Klippefæstning i Halland, som
han beholdt til 1522, og med Laholm Slot, som han beholdt lige
til sin Død. Da der til hvert af disse Slotte laa 4 Herreder,
indtog H. G. saaledes en betydelig Stilling i denne Del af Landet.
Omtrent samtidig ægtede han den rige Predbjørn Podebusks Datter
Anna; men hun døde allerede 1521 paa Varberg, hvorefter han
næste Aar ægtede Helle Hack, Datter af den af Anders Bille
ihjelslagne Rigsraad Niels Hack (VI, 442) til Hikkeberg. Dette
store Herresæde kom saaledes i hans Besiddelse, ligesom han
ogsaa fik Del i Slægtens Adgang til de store Bøder, Anders Bille
først i Aaret 1534 fik af betalt.

Efter Christian II's Flugt hyldede H. G. ligesom den øvrige
Skaanske Adel Frederik I, blev optaget i Rigsraadet og var en af
Hovedførerne under Malmøs Belejring. Under et heftigt Udfald af
Borgerne blev Adelen imidlertid slaaet og trak sig tilbage til H. G.s
Ejendom Skabersø; men her bleve de en Nat pludselig overfaldne
af Malmøboerne og undkom kun med Nød og næppe, Skabersø
blev afbrændt (18. Sept. 1523). Mod Slutningen af Aaret blev H. G.
tillige med Aage Brahe sendt til Sverige for at bevæge Kong Gustav
til et Rigsmøde til Udjævnelse af de mange Tvistepunkter, der
stod Rigerne imellem. Da dette Møde endelig i Avg. 1524 kom
i Stand paa dansk Grund, i Malmø, var H. G. en af de
Rigsraader, der fra dansk Side stilledes som Gisler til Sikkerhed for
Kong Gustav. Under Søren Norbys Bonderejsning i 1525 siges
det, at alle Adelsborgene bleve brændte med Undtagelse af
Hikkeberg; Skabersø er vel saa atter blevet opbrændt. At H. G. deltog i
de store Slag ved Lund og Bunketofte Lund, maa anses for en
Selvfølge. Efter Landskrones Overgivelse var H. G, en af de Rigsraader,
der bleve sendte til Gulland med Søren Norby for at bevæge
Besætningen paa Visborg til at overgive Borgen til Kong Frederik, og
deltog saaledes i de mislige Forhandlinger, af hvis Ærlighed Søren
Norby giver en saa mørk Skildring, men som endelig førte til
Maalet. Ogsaa i de følgende Aar blev H. G., der som Følge af
Forordningen af Dec. 1526 ligesom sine Slægtninge efter Ættens
Skjoldmærke havde antaget Navnet Ulfstand, anvendt som 
Sendemand til Kong Gustav i Anledning af de mange Tvistepunkter,
der stadig vare med denne Konge angaaende Gulland, Vigen,
Forholdene i Norge osv., og deltog i de store Rigsmøder i Ny Lødese
(1528) og i Varberg (1530).

Som Lensmand paa Laholm var H. U. ogsaa blevet forlenet
med Halmstad By og Herred. Da Reformationen kom til
Halmstad, tog H. U. og Fru Helle Hack sig saa godt de kunde af de
betrængte Graabrødre, men kunde ikke hindre, at disse i Maj 1531
bleve udjagne. «Dette Lutheri spreder sig ganske saare her i
Riget; Gud raade det vel, hvad Ende det vil tage,» skrive han
og hans Broder Truid netop i disse Dage til deres Fætter Eske
Bille. S. A. var H. U. en af de Raader, der bleve beskikkede til
at sørge for Lov og Ret i Skaane Bispedømme, og denne Stilling
indtog han ogsaa efter Frederik I's Død, og da Grevefejden
udbrød. Under denne maatte han ligesom den øvrige Skaanske
Adel i Begyndelsen slutte sig til Grev Christoffer og var en af
Hovedførerne for den skaanske Adel; men da Svenskerne nærmede
sig for at bekæmpe Lybekkerne og Grev Christoffer, gik han med
den øvrige Adel over til dem og deltog i Slaget ved Helsingborg
(Jan. 1535) og senere i Belejringen af Landskrone og Malmø. Efter
Malmøs Overgivelse deltog han i Maj-Juni 1536 atter tillige med
Axel Urup i en af disse mindre behagelige Sendelser til Kong
Gustav i Stockholm, denne Gang nærmest for at dæmpe Kongens
Vrede over, at Christian III paa egen Haand havde sluttet Fred
med Lybekkerne i Hamborg. Ogsaa efter 1536 indtog han en
betydelig Stilling blandt de Skaanske Rigsraader. Han blev strax
1536 en af de Raader, til hvem Landets Styrelse overdroges som
kongl. Statholdere og Høvedsmænd. I Maj 1540 sendtes han tillige
med Antonius Bryske til Kong Gustav for at aftale et Møde til
Bilæggelse af Stridighederne mellem Danmark og Sverige og deltog
derefter i Forhandlingerne i Kalmar Okt.-Nov. s. A. Aaret efter
var han en af de danske Kommissærer ved et Møde i Lødese i
Marts-April, hvor Kong Christian III's Gjæld til Kong Gustav
blev betalt, og hen paa Sommeren ved Forhandlingerne i Brømsebro, 
der førte til den endelige Fred mellem Rigerne. 1542 var
han en af Anførerne for de Tropper, der under Dackefejden sendtes 
Kong Gustav til Hjælp. Han døde i Kjøbenhavn 16. Dec. s. A.
-- Fru Helle Hack overlevede ham til Januar 1550.

Danmarks Adels Aarbog 1896, S. 432 f.
Kirkehist. Saml. 5. R. I.

A. Heise.




Ulfstand, Jacob Gertsen, --1410, Ærkebisp. Hans Fader 
skal efter en meget tvivlsom Opgivelse i de adelige Slægtebøger
have heddet Gert Minckwitz og have tilhørt en indvandret tysk
Adelsslægt; hans Moder var af Familien Bjørn. Selv nævnes J. G.
1385 som Kannik i Roskilde; han var dog tillige Sekretær hos
Dronning Margrethe, og hendes Støtte skylder han sikkert sin
Fremgang i Kirkens Tjeneste. Han blev Ærkedegn i Lund, og
1392 opnaaede han selve Ærkestolen. I sin høje Stilling deltog
han i Afgjøreisen af alle Statssager, og det var ham, der ved
Kalmarmødet 1397 sammen med Upsalaærkebispen kronede Erik af
Pommern til Konge over alle tre nordiske Riger. I sin egen
Domkirke stiftede han et Kapel for St. Knud. Ærkebispen døde
17. April 1410 og blev begravet i Lunds Domkirke, hvor hans
Ligsten endnu findes. Fra hans Broder Henrik Gertsen
nedstammer den Adelsslægt, der i Frederik I's Tid optog Navnet
Ulfstand.

Kr. Erslev.



Ulfstand, Jens Holgersen, --1523, Lensmand paa Gulland, Søkriger, 
var Søn af Holger Henriksen (Ulfstand) til Glimminge i
Jerrestad Herred og Birgitte Jensdatter (Rosensparre). Efter
Faderen, der døde i Tiden 1485-86, arvede han Glimminge og
byggede her senere det mærkelige Stenhus, hvortil han 1499 lagde
Grundstenen, og som endnu er bevaret. Han var Lensmand paa
Lindholm 1486 og fik 1487 for Livstid Pantebrev paa Kronens Gods
i Jønested i Skaane, som hans Fader ogsaa havde haft i Pant.
En mere betroet Stilling opnaaede han dog senere i 1487, da Kong
Hans efter at have vundet Gulland tilbage fra Iver Axelsen Thott
(XVII, 329) satte J. H. til Lensmand paa Øen. At der
overdroges ham en saa vigtig Post paa en Tid, da han endnu maa
antages at have været en yngre Mand, vidner om, at Kongen 
allerede da har næret en ikke ringe Tillid til ham. Han svigtede
da heller ikke denne Tillid for saa vidt, som han altid bevarede
Troskaben mod Kongen; men i sin Styrelse af Øen tillod han sig
rigtignok saa mange Overgreb mod Beboerne, at Regeringen
(vistnok i 1492) maatte sende 4 Rigsraader der over for at stille
Befolkningen til Freds, i det dens Stemning mod J. H. var bleven saadan,
at man frygtede for, at Øen kunde gaa tabt til Sverige. Nogen
varig Forsoning er dog ikke kommen i Stand; endnu efter at J. H.
havde fratraadt Lenet, klages der over alle de nye Paalæg, han
havde indført. Og hvad en anden Side af hans Styrelse angaar, 
udtalte de 4 Rigsraader, at Fæstningsværkerne paa Øen uden for
Visborg ikke vare bedre end i Iver Axelsens Tid og delvis
endogsaa forfaldne.

Et bedre Navn end ved sin Styrelse af Gulland har J. H.
erhvervet sig som Søkriger. Allerede under Kong Hans' Sverigestog 
i 1497 synes han at have spillet en fremtrædende Rolle blandt
Befalingsmændene til Søs; men om betydeligere Foretagender til
Vands høres intet under det kortvarige Felttog. Større Betydning
fik J. H. efter Svenskernes Rejsning mod Kong Hans i 1501;
Gang paa Gang i det ny Aarhundrede nævnes det, hvorledes
han er paa Færde med sine Skibe for at undsætte det belejrede
Kalmar eller hærge paa de svenske Kyster, hvor han fór frem
paa en Maade, der ganske stemmer med hin Tids barbariske
Krigsførelse.

I Sommeren 1509 afløstes J. H. som Lensmand paa Visborg
af Laurens Skinkel, uden at det kan oplyses, hvad Grunden hertil
har været; derimod kan det nævnes, at Kong Hans, medens J. H.
sad paa Gulland, havde givet ham et i høj Grad anerkjendende
Brev, hvori han opfordrer sin Søn Christian til at belønne hans
Tjeneste, hvis Kongen selv skulde dø, inden han fik gjort det, og
tillige erklærer, at dersom nogen vil træde Kongen selv paa
Halsen eller fortrænge Sønnen, er J. H. en Mand, som Sønnen
fuldkommen kan stole paa. Da Kong Hans ogsaa var kommen i
Krig med flere af H ansestæderne og efterhaanden havde faaet sin
Sømagt forøget, blev J. H. i 1511 Anfører for den danske Flaade,
hvis største Skib «Engelen» han selv førte. I Forsommeren 1511,
inden Fjendens Sømagt var løben ud, foretog han et Hærgningstog
mod de tyske Kyster, hvor et Forsøg mod Travemünde mislykkedes, 
men Wismars og Rostocks Omegn og Stralsunds Besiddelser
paa Rygen bleve plyndrede, ligesom den sidstnævnte Bys Borgere
led et ret betydeligt Nederlag paa Rygen. Flaaden løb derefter
til Øland og brændte en Del af Øen, men Befolkningen samlede
sig og slog de Tropper, der vare satte i Land, saa at de maatte
indskibe sig igjen. Den lybske Flaade kom imidlertid nu i Søen,
og 9. Avg. 1511 mødtes den med den danske under J. H. i et
heftigt Søslag under Bornholm, det største, der i meget lange
Tider var leveret i Østersøen, men ikke mere afgjørende end, at
begge Parter tilskrev sig Sejren. Kort efter erobrede J. H. 2 
stralsundske Orlogsskibe, der vare komne sejlende til den danske
Flaade i den Tro, at det var den lybske. Denne sidste 

bemægtigede sig derimod en rigtladet hollandsk Handelsflaade og vendte
derefter tilbage til Trave; et Forsøg, som J. H., der havde faaet
Forstærkning af 4 hollandske Orlogsskibe, 14. Avg. 1511 gjorde paa
at standse Lybekkerne med deres Bytte, mislykkedes, da hans eget
Skib «Engelen» blev ilde medtaget af de lybske Kugler, saa at han
maatte standse Forfølgelsen.

J. H. nævnes fra 1505 som Rigsraad og deltog som saadan
i forskjellige Forhandlinger om offentlige Anliggender; derimod
er han først bleven Ridder i Tiden 1513-15, maaske ved
Christian II's Kroning i Juni 1514. Han har muligvis en Gang under
Kong Hans haft Gladsaxe i Forlening; 1510 blev han forlenet med
Villands Herred (som han i 1520 fik i Pant), og ligeledes i Kong
Hans' senere Tid fik han Sølvitsborg, som han imidlertid kun
beholdt til 1519; forskjellige mindre Len i Skaane havde han i
Pant til sin Død. Som allerede nævnt, havde han arvet Glimminge; 
Lyngbygaard i Villands Herred kjøbte han af forskjellige i
Tiden 1509-15. Han var gift først med Holmger Axelsdatter
Brahe, der døde 19. Nov. 1495 Paa Visborg, og derefter (fra 29. Juli
1498) med Margrethe Arvidsdatter Trolle; selv døde han 6, Febr. 1523.

Danmarks Adels Aarbog 1896, S. 437 f. 
Allen, De tre nord. Rigers Hist. I. 
Hist. Tidsskr. V, 565 ff.

William Christensen.



Ulfstand, Jens Holgersen, --1566, til Skabersø, Søn af 
ovennævnte Holger Gregersen U. og Helle Hack, blev alt som
Barn faderløs og fik da sammen med 2 Søstre Skabersø i fædrene
Arv; men for øvrigt vides intet om hans Ungdom. Fra 1554 var
han Hofsinde, og 1561 blev han Kongens Skjænk og fik Vor Frue
Kloster i Oslo i Forlening. Han beholdt dette Len til 1564, skjønt
han alt 1562 havde fratraadt sin Stilling ved Hove, i det han var
bleven sin Svoger Tage Thotts Eftermand som Høvedsmand paa
Baahus. Her maatte han nu tage fast Ophold og altsaa medføre
sin unge Hustru, sin Frænke Lisbet Knudsdatter Gyldenstjerne;
thi det var paa et saare kritisk Tidspunkt, at Kongen havde
betroet en af de vigtigste Grænsefæstninger i den forholdsvis unge
J. H.s Hænder; dog skulde det snart kjendes, at Kongen just
havde valgt den rette Mand. Der var Opgaver nok for J. H.
Slottet selv skulde provianteres og sættes i Forsvarsstand, desuden
skulde der ogsaa i den Landsdel skaffes Fødemidler og Fourage til
den Hær, der droges sammen i Skaane, Spejdere skulde holdes i
Fjendens Land, al Tilførsel der til hindres, overhovedet gjøres 
Fjenden det størst mulige Afbræk. Og da saa Krigen udbrød, fik
J. H. den snart paa nært Hold; Kong Erik af Sverige var nemlig
i høj Grad opsat paa at tage Baahus. En svensk Hær lejrede sig
om Slottet i Nov. 1563; men den paafølgende Vinter tvang den
til at drage bort med uforrettet Sag. Dog alt 1. Febr. 1564 stod
en ny Hær for Slottet; men J. H. gav den saa varm en
Modtagelse, at den hurtig trak sig tilbage. Kong Frederik II sendte
J. H. en udtrykkelig Tak for udvist Troskab og Villighed. Senere
paa Foraaret hærgede de svenske atter i Vigen; men med Hjælp
af Høvedsmanden paa Akershus Christen Munk (XI, 514) drev
J. H. dem atter bort. I Febr. 1565 begyndte en 3. Belejring af
Slottet, denne Gang indledet med en heftig Beskydning flere Dage
igjennem, hvorved saa vel Inder- som Ydermuren tog stor Skade;
dog afslog J. H. og hans tapre Stalbrødre 2 paafølgende
Stormangreb saa grundig, at Belejringen hævedes. Dog ogsaa denne
Gang kom Fjenden alt i April tilbage, og nu varede Belejringen
3 Uger, saa drog Belejringshæren bort af Mangel paa Proviant og
Penge. Kong Erik rasede, men gav ikke tabt. I Marts 1566 tog
en 5. Belejring sin Begyndelse. Da J. H. kort afslog Opfordringen
til Overgivelse, blev Slottet beskudt 3 Døgn igjennem. Utrættelig
stængede og stoppede Besætningen de forskudte Mure, men et af
Taarnene, «Farshat», tog saa megen Skade, at den ikke lod sig
udbedre. Efter at have slaaet Bro over Elven skred Svenskerne
til Storm; 3 Gange afsloges Angrebene med stort Tab, men 4. Gang
lykkedes det at tage det beskadigede Taarn, og i stort Tal
myl-rede de svenske ind i det. Alt troedes Sejren vunden, thi fra
dette Taarn kunde den hele Borggaard bestryges; da sprang
Taarnet med alle, der vare deri, i Luften. Efter 2 gamle
Landsknægtes Raad havde J. H., forudseende Taarnets Fald, ladet nogle
Fade Krudt bringe ned i dets Kjælder, og den ene Landsknægt
skal frivillig være gaaet i Døden for i det rette Øjeblik at sætte
Lunten til Krudtet. Trods det lidte Tab gjentog de svenske dog
Stormløbene de 2 følgende Dage, men uagtet Forsvarernes Tal
var svundet ind til 150 Mand, lykkedes det dog denne lille,
uforfærdede Hob ogsaa at afslaa disse Angreb. Opgivende Haabet
om at kunne udrette noget drog saa en stor Del af
Belejringshæren bort medtagende det grove Skyts. Den vendte imidlertid
om, da den undervejs mødte en udsendt Forstærkning, og
begyndte paa ny en Belejring, ja foretog 20. April en Storm; men
ogsaa denne afsloges, og da nu endelig en dansk Undsætningshær 
nærmede sig, maatte de svenske inden Maanedens Udgang trække
sig helt tilbage. En strax efter af Kong Erik selv planlagt ny
Belejring blev ikke til noget, da de danskes Indfald i
Vestergøtland gav ham andet at tænke paa.

Under de mest fortvivlede Forhold, med en af Sygdom, Savn
og Anstrængelse ikke mindre end af Fjendens Kugler medtagen
Besætning, omgiven af den uvillige Almue i Lenet, der snarest gik
Fjenden til Haande, men for øvrigt var ganske udpint saa vel af
Ven som af Fjende, kun modtagende en aldeles utilstrækkelig
Undsætning af Mandskab og Proviant havde J. H. og hans Mænd
med aldrig svigtende Mod, Tapperhed og Udholdenhed ikke blot
værget den dem betroede ansvarsfulde Plads, men J. H. havde
endog til Tider kunnet række det ikke mindre betrængte »Elfsborg
en hjælpende Haand ved Sendelser baade af Mandskab og
Proviant, og dog er der aldrig blandt Efterverdenen gaaet det Ry af
hans Bedrifter, som af de andre fortjente Krigeres i denne
langvarige Fejde. Ingen Digter har besunget hans Heltemod, ingen
Maler paa Lærredet foreviget hans Bedrifter.
Skylden for denne Tilsidesættelse er ikke Samtidens; den kunde ikke
være blind for, hvor stor Betydning Slottets Bevarelse havde haft
for hele Krigens Gang. Takkegudstjenester anordnedes i
Anledning af Slottets Befrielse, og som en første Belønning skyndte
Kongen sig at gjengive J. H. det Len, Vor Frue Kloster i Oslo,
som han 2 Aar forinden havde mistet; men denne første Løn (en
af Kongen skjænket Guldkjæde, der fandtes i hans Bo, har han
dog formodentlig ogsaa faaet i samme Anledning) blev ogsaa den
sidste, thi alt i Sept. Maaned s. A. døde J. H., faa Dage efter sin
Hustru, der med ham trofast havde delt den sidste Tids Farer,
Sorger og Savn. Begge bleve Ofre for en paa Slottet herskende
Epidemi, der i kort Tid bortrev de fleste af hans da endnu i Live
værende Kampfæller. Ægteparret efterlod sig en spæd Søn, hvis
Værgemaal Kongen paatog sig, ligesom han ogsaa bekostede Barnets
Opdragelse og Uddannelse, saa vel uden- som indenlands. Selv
gav Kongen J. H. det Vidnesbyrd, at han havde ført et
mandhaftigt, ærligt Navn med sig i sin Grav og af hver ærlig Mand
for saadan hans tapre Manddom loves og berømmes.

Jvfr. «Vort Forsvar» 16. Sept., 30. Sept., 14. Okt. og 28. Okt. 1888.

Thiset.



Ulfstand, Jens Truidsen, --1566, til Vemmetofte, var Søn 
af nedennævnte Truid U.s 1. Ægteskab. Sammen med sin ældre 
Broder Gregers var han blandt de adelige Skolebørn, som
Borgerne i Malmø 1534 holdt fangne i 9 Uger der i Byen. Senere
har han formodentlig været udenlands, men 1548 var han Hofsinde
og red med 5 Heste i det pragtfulde Følge, der førte Prinsesse Anna
til Sachsen. Aaret efter fik han Dragsmark Kloster i Forlening;
men 1552 ombyttede han dette norske Len med Saltø i Sjælland,
i det han, der en Tid havde været Fodermarsk, nu blev beskikket
til Hofmarskal. I Ditmarskertoget 1559 deltog han som Ritmester
og Anfører for Hoffanen, og han blev her saaret i Kampen ved
Heide, hvad der maaske gav Anledning til, at han Aaret efter
fratraadte som Hofmarskal. Dog deltog han 1562 i det
Gesandtskab, som med Rigshofmesteren Eiler Hardenberg i Spidsen
affærdigedes, til Rusland, og hjemkommen der fra maatte han under de
da i fuld Gang værende Krigsrustninger gjøre Tjeneste dels ved
Mønstringerne, dels som Proviantmester, men fik dog Stunder til
15. Febr. 1564 paa Saltø at hjemføre sin Brud, Lisbet Clausdatter
Bille (f. 25. Marts 1540). S. A. blev Kjøbenhavns Slot og Len
betroet ham, dog beholdt han Saltø og fik endnu et lille skaansk
Len, Tørringe i Oxie Herred. Endelig 1566 blev J. T., der ikke
vides hidtil at have forsøgt sig til Søs, Underadmiral paa den
under Hans Lauridsen Badens Anførsel udsendte Flaade. Hans Skib
«Hannibal», løb allerede paa Grund ved Stævns, hvad der ikke blot
opholdt, men ogsaa paa anden Vis skadede Flaaden. Saa man i
dette Uheld et daarligt Varsel, gik dette kun alt for snart i
Opfyldelse. 29. Juli forgik største Parten af Flaaden under Gulland,
og ogsaa J. T. fandt Døden i Bølgerne. Hans Enke døde først 1613.
Vemmetofte havde han kun ejet i Fællesskab med sin Fætter Lave
Brock (III, 91). 

Thiset.


Ulfstand, Lave Truidsen, --1563, 
arvede Torup i Skaane efter sin Fader, nedennævnte Truid Gregersen U.; Moderen var
Ide Brock. Om hans Ungdom vides intet, før han 1546, efter
Faderens Død, overtog dennes Pantelen Varberg, som han beholdt
til 1557, da han blev Lensmand paa Vordingborg, hvortil fra
1559-60 var lagt Skovkloster. 1561 mistede han Vordingborg og
fik da Tilladelse til at maatte indløse Rugsø Herred fra sin
Broder Gregers; men Tilladelsen blev ikke benyttet, og L. U. havde
i sine sidste Leveaar ingen Forlening. Maaske han af Helbredshensyn 
ingen har ønsket, -- han døde alt 12. Maj 1563, -- men
mulig er det ogsaa, at han mistede sin Forlening, fordi han havde 

undslaaet sig for at modtage det ham 1559 tilbudte Ridderslag og
derved havde paadraget sig Kongens Unaade. Selve den tiltænkte
Udmærkelse viser, at han har været en anset Mand. Hans
Tjeneste blev oftere brugt; han ledsagede 1548 Prins Frederik paa
Hyldingsrejsen til Norge, blev 1554 benyttet ved Grænseforhandlinger 
med de svenske, ligesom det 1557 paatænktes, at han skulde
være «Lieutenant» paa en da udrustet Flaade, men hans brutale
Opførsel ved hans Halvbroder unge Niels U.s Begravelse viser, at
han har haft et lidenskabeligt og hidsigt Sind. Under en bitter
Ordstrid i selve Kirken truede han sin Stifmoders 2. Ægtefælle, Hr. Lave
Brahe (II, 595), med sit Fyrrør og tiltvang sig Kistens Aabning.
Faa Aar før sin Død havde han ægtet sin Frænde Gert Ulfstands
Enke Gjørvel Abrahamsdatter Gyldenstjerne til Asserbo (d. 1577).
En 1554 paa Tale værende Forbindelse mellem ham og en Datter
af den svenske Adelsmand Hr. Gustav Olsen Stenbock blev ikke
til Alvor.   

Thiset.


Ulfstand, Niels Truidsen, 1526-75, til Barsebæk, 
som var hans mødrene Gaard, thi han var Søn af nedennævnte Truid
Gregersen U. og Ide Brock. Desuden ejede han Part i Vemmetofte og
i Torup, arvet henholdsvis efter Broderen Jens og Broderen Lave.
Han var født 15. Nov. 1526, tjente i Aarene 1549-52 som
Hofsinde og var 1557-58 Kongens Skjænk. I Ditmarskerkrigen 1559
blev han haardt saaret, men kunde dog 1561 ledsage Enkedronningen 
til Celle, ja gjorde i Syvaarskrigens første Aar Tjeneste som
Tøjmester ved Hæren. 1557 havde han faaet Stegehus og Møen
i Forlening, men han kom her i saa betydelige Restancer, at
han 1563 mistede Lenet. 1566 fik han Lenet tilbage efter en kort
Tid at have været Lensmand paa Vordingborg, men denne Gang
beholdt han det kun nogle faa Maaneder og fik siden ikke oftere
Forleninger. Derimod blev han 1571 øverste Falkemester og
beholdt vist denne Stilling til sin Død, skjønt Kongen alt 1573, da
N. U.s Udnævnelse til Bygmester var paa Tale, skrev, at en
saadan Udnævnelse kun vilde føre til vidtløftig Diskurs om
Besolding og Underholdning og dog tage samme Ende, som da han
blev udnævnt til øverste Falkemester. Dog synes han at have
været velset hos Kongen. N. T. døde 5. Okt. 1575 paa Amager,
og Dagen efter døde i Barselseng hans Hustru, Margrethe
Herlufsdatter Skave, hvem han Aaret før havde ægtet.

Brasch, Vemmetoftes Hist. I, 91 f.

Thiset.

Ulfstand, Oluf Holgersen, --1529, 
var Søn af Holger Henriksen (Ulfstand) og hans første Hustru Sidsel Flemming
Pedersdatter og Halvbroder til ovennævnte Jens Holgersen Ulfstand. Fra
1488 til 1516 eller 1517 forekommer han som Lensmand paa
Nykjøbing, en Tid lang som Enkedronning Dorotheas, men efter
hendes Død som Kongens Embedsmand. Der er Tegn, som tyde
paa, at han i 1507-9 tillige har styret Ravnsborg Len paa
Laaland; i alt Fald var han i 1511-14 Høvedsmand paa det ny Slot
Engelborg, som Kong Hans i Slutningen af sin Regeringstid lod
opføre paa en Ø i Nakskov Fjord, og hvortil det tidligere
Ravnsborg Len (Laalands Nørre og Sønder Herred) var blevet lagt.
End videre havde O. H. forskjellige Birker paa Laaland og Falster,
saaledes Konningsurne og Nybølle Birker i alt Fald fra 1503 og
Vigsnæs Birk fra 1506. Denne hans Stilling som Indehaver af
betydelige Len paa de sydlige Øer bragte ham imidlertid i Strid
med Øernes Biskop Jens Andersen Beldenak af Odense; i 1511
indgav Jens Andersen en lang Klage over O. H.s Optræden mod
Bispens undergivne paa Falster, men mange af Klagepunkterne vare
rigtignok alt andet end vel begrundede; derimod lykkedes det i
1514 Bispen at faa O. H. sat i Band, fordi O. H.s Svende efter
deres Herres Befaling havde slaaet en Mand ihjel. Men senere,
da Christian II lod Jens Andersen sætte i Fængsel, kunde O. H.
nyde den Triumf at føre ham som Fange til Engelborg.

O. H., der blev Ridder i Tiden 1515-16 og nævnes som
Rigsraad fra 1523, ejede Bønnet paa Falster, som han muligvis
har faaet ved sit Giftermaal, og fik i 1493 for Livstid overladt
Ørup i Ingelstad Herred af sin Moster Birgitte Pedersdatter
Flemming. Han nævnes i 1488 som gift med Anne Johansdatter
Fikkesen, der levede 1515 og vist ogsaa 1524, men var død 29. Nov.
1529; selv døde O. H. 23. Maj 1529.

Danmarks Adels Aarbog 1896, S. 437. 
Paludan-Müller, Jens Andersen Beldenak. 

William Christensen.


Ulfstand, Sidsel, -1575, til Bønnet, 
var Datter af ovennævnte Jens Holgersen U. (d. 1523) og Margrethe Trolle og blev
o. 1528 gift med Knud Pedersen Gyldenstjerne til Tim (VI, 383),
efter hvem hun 27. Juni 1552 blev Enke med 7 Børn, der dog da
alt vare ude over den første Barndom. Af sin Ægtefælles
Forleninger beholdt hun Villands Herred, ja fik endog 1554 Livsbrev
derpaa, saa at hun havde dette vigtige Grænselen gjennem de 7 

lange Krigsaar. Det vidner sikkert om en usædvanlig energisk
Personlighed, at disse i højeste Grad brydsomme Aar ikke fik
hende til at give Slip paa Lenet, skjønt de naturligvis snarere
gav Tilsætning end Indtægt til Forrentningen af Pantesummen.
Det var en idelig Udskrivning af Skatter, af Mandskab og Vogne
til Hæren eller til Befæstningsarbejder, af Provianttilførsel osv.,
tilmed hos en udpint og meget opsætsig og upaalidelig Almue.
Og saa havde hun endda sine egne betydelige og spredt
liggende Besiddelser at varetage, af Hovedgaarde saaledes
Lyngbygaard i Skaane, Bønnet paa Falster og Tim i Nørrejylland, og at
hun med kyndig Omsorg varetog sine økonomiske Forhold
frem-gaar noksom af den ret betydelige Del af hendes Brevskaber,
der er bevaret til vore Dage. Efterhaanden som Sønnerne bleve
myndige, maatte hun dog udlægge dem saa en, saa en anden af
Hovedgaardene. Blandt de ovennævnte Brevskaber, der ogsaa
vise, hvilken anset Stilling hun indtog blandt sine Standsfæller,
findes et Par morsomme Breve til hende fra Kongens Kammerjunker 
Eggert Ulfeldt, af hvilke ses, at den driftige Frue endda fik
Stunder til at røgte sin da endnu ugifte Konges personlige
Linnedudstyr. S. U. døde i Begyndelsen af Aaret 1575, før 11. Marts.

Thiset.


Ulfstand, Thale, --1604, til Skabersø, 
Datter af ovennævnte Holger Gregersen U. til Skabersø og Helle Hack til Hikkeberg,
blev 1552 gift med Poul Laxmand til Stenholt, Sønnesøn af den
bekjendte Rigshofmester, men hensattes allerede efter 5 Aars
Ægteskab i Enkestand. Saa overbevist var Datiden om, at den unge
Enke hurtig vilde søge sig en ny Forsørger for sig og sine 3 smaa
Børn, at endog den ganske vist ogsaa ungdommelige Konge 1559,
sikkert i en lystig Stund under de Forhandlinger, der førte til, at
hun afstod sine Børns fædrene Gaard til Kronen mod Bosø Kloster
i Skaane, indgik et Væddemaal med hende paa 1000 Dlr. om, at
hun inden 6 Aars Forløb vilde indgaa nyt Ægteskab. Kongen
tabte dog Væddemaalet, T. U. giftede sig aldrig igjen; men om
hun under de trange Krigsaar ved den fastsatte Frists Udløb fik
de 1000 Dlr. er vel ret tvivlsomt. Dog fik hun 1567 Rørum Len
i Pant af Kronen, rigtignok sammen med en Søster. For øvrigt
havde hun fra 1585 til sin Død Heinekirke og Froste Herred i
Forlening og fra 1595-97 det lille Hesselbjærg Len, men til
Gjengjæld krævedes hendes Nærværelse ofte ved Hove, dels som Gjæst,

dels som Dragefrue ved Hoifester. T. U. var overhovedet en
Dame, der var om sig og ikke behøvede nogen Forsørger til at
varetage sine Sager. Med Energi kæmpede hun for sine Børns
Ret til deres Oldefaders beslaglagte rige Gods, men for øvrigt
overlevede hun selv alle sine Børn, ja blev deres eneste Arving og fik
ikke blot Bosø Kloster, men ogsaa Høgested, som Børnenes Frænke,
Gjørvel Gyldenstjerne, havde givet dem, og endelig arvede hun
ved sin Broder Hack U.s barnløse Død sin mødrene Gaard
Hikkeberg. Denne bortbyttede hun til en Brodersøn mod sin fædrene
Gaard Skabersø, hvor hun i sin høje Alderdom 1601 hædredes
med et Besøg af den unge Kong Christian IV. Hun døde i
Efteraaret 1604 paa Bosø Kloster.

Personalhist. Tidsskr. 1. R. II, 65 f.

Thiset.


Ulfstand, Thale, --1624--, Slægtebogsforfatterinde, 
var Datter af Melchior U. og Else Viffert til Axel vold og blev 18. Jan. 
1624 paa Gyllebo gift med Palle Urne til Gyllebo. I den af hende
nedskrevne Slægtebog beretter hun mange Aar efter (1645), at Palle
Urne fik hende imod hendes Moders Vilje, i det han bortførte
hende, dog ikke imod hendes egen Vilje, paa Vejen fra
Billesholm til Axelvold, og bragte hende til sin Broders Gaard
Bæltebjærg, til han faa Dage efter selv gjorde sit Bryllup, og tilføjer
hun trohjærtig, at han siden levede kristelig, ærlig, frommelig og
vel med hende. «Ingen kan give ham bedre Vidnesbyrd end jeg
kan, som han lever frommelig og vel med». Det er i øvrigt ene
paa Grund af hendes genealogiske Arbejder, af hvilke der da
ogsaa, jævnstillet med Lisbet Bryskes (III, 197), gik Ry endog i
Udlandet, at T. U. fortjener at mindes, thi ellers synes hun og
hendes Ægtefælle at have ført et mere end almindelig tilbagetrukket
Liv. Den ovennævnte Slægtebog, nu i St. kongl. Bibliotek (Thotts
Saml., Fol., Nr. 1077), er oprindelig kun en Afskrift af Sophie Brahes
(II, 601), men forøget af T. U., særlig for den skaanske Adels
Vedkommende.                                                                           

Thiset.


Ulfstand, Truid Gregersen, 1487-1545, Rigsraad, 
Broder til ovennævnte Holger Gregersen U., fik efter Faderen Torup i
Skaane og forekommer 1516 som kongl. Hofsinde. Omtr. 1520 blev
han gift med Ide Brock, Datter af Lave Brock til Estrup. Ved
et i Aaret 1529 afholdt Skifte med hendes Broder, Niels Brock til
Estrup, fik han Barsebæk (i Skaane) og Andel i Estrup og 

Vemmetofte. 1522 blev han efter sin Broder Holger forlenet med
Varberg Slot og beholdt det, paa en ufrivillig Afbrydelse nær, 1535-36,
lige til sin Død. Ved Frederik I's Tronbestigelse blev han
optaget i Rigsraadet og ved Kroningen 1524 slaaet til Ridder. Som
Befalingsmand paa Varberg kom han til at tage stor Del i Tidens
Begivenheder, navnlig i Forholdene til Sverige og Norge. Da
Varberg 1525 blev givet til Lunde Ærkestol som Erstatning for
Bornholm, der paa 50 Aar var overgivet til Lybek, blev T. G.
biskoppelig Lensmand; dog havde Kongen forpligtet sig til paa Rigets
Vegne at komme Slottet til Undsætning, hvis det blev belejret, og
i Virkeligheden mærker man heller ikke til nogen Forskjel i T. G.s
Stilling til Riget; dog har hans Forhold til Ærkestolen maaske
bidraget til, at han i Avg. 1526 var blandt de Rigsraader, der
hævdede Aage Sparres Besiddelse af Ærkestolen over for den af
Paven indviede Jørgen Skodborg. T. G., der ligesom Broderen i
1526 havde antaget Navnet Ulfstand, deltog i 1528 og 1530 i
de store Møder i Ny Lødese og i Varberg om Bilæggelse af de
mange Tvistigheder med Kong Gustav om Besiddelsen af Gulland,
Vigen osv. Men i det næste Aar begyndte Uroen paa Varberg.
Kong Christian II var i Vente. Slottet havde T. U. med store
Bekostninger sat i god Stand, men «Nybyen» (Ny Varberg) laa
endnu saa godt som ubefæstet. Næppe var T. U. derfor kommen
tilbage fra Herredagen 1531, før han lod alle uden Forskjel,
unge og gamle, Kvinder og Børn, Nat og Dag i Okt.-Nov.
arbejde paa Opkasteisen af Volde og Grave. Indbyggerne fra de
øvrige hallandske Smaastæder maatte begive sig til Varberg.
Bønderne bleve opbudte, Mand af Hus, for at være rede. Fra
Klippefæstningen med den mægtige Udsigt over Kattegat og
Skage-rak saa man da i Begyndelsen af Nov. store fjendtlige Sejlere
nærme sig. Det var en Del af Kongens ved Stormen adspredte
Skibe. Der udbredte sig imidlertid den falske Efterretning, at
Kongen selv var om Bord paa et af dem. T. U. ventede derfor
et Hovedangreb paa Slottet og har i en Række højst interessante
Breve til Regeringsmændene i Kjøbenhavn givet en Skildring af alt,
hvad han havde udspejdet. Han satte sig strax i Forbindelse med
de svenske og norske Befalingsmænd paa Elfsborg og Baahus. Kun
nogle enkelte Strejfskarer gik dog i Land i Halland, hvor
Bønderne viste sig meget upaalidelige, men angreb derpaa Elfsborg
og Baahus. Under disse Omstændigheder blev Varberg et vigtigt
Samlingssted for de syd fra sendte Forstærkninger, ligesom T. U. 

ogsaa sendte Hjælp, da Kong Christian noget senere selv forgjæves
angreb Lødese og Baahus.

I de store Forhandlinger i Kjøbenhavn om Kong Christians
Skæbne deltog T. U., og da man havde besluttet at bryde
Oslotraktaten af 1. Juli, sendtes han tillige med Claus Bille til Norge
som kongl. Kommissær for atter at bringe Landet under Kong
Frederik og faa «det gamle Forbund, Fred og Enighed»
tilvejebragt. I Sept.-Okt. vare de i Oslo, holdt Ting med Landets
Indbyggere og fik Stormændene til atter at anerkjende Kongen;
Biskopperne maatte erlægge store Bøder for deres Frafald. Da det
ikke lykkedes at faa Ærkebiskop Olaf til under Lejde at begive
sig til Oslo, maatte de drage til Throndhjem, hvortil de ankom i
Slutningen af Oktober. Det lykkedes her at komme til Forlig med
Ærkebispen; han tillige med de øvrige norske Rigsraader fornyede
det gamle Forbund mellem Rigerne og opsagde derpaa lovformelig
Christian II Huldskab og Troskab; Ærkebispen maatte betale en
stor Bøde, men til Gjengjæld fik han sine Len tilbage, qg de
kongl. Kommissærer, hvem ogsaa Biskop Hans Reff af Oslo var
blevet tilforordnet, udstedte en Proklamation til den menige Almue
i Throndhjems Ærkebispedømme, hvori de tog den gamle Kirke i
Beskyttelse og tilføjede: «Hvis nogle vil føre eder noget nyt
Regimente ind imod eders gode gamle kristelige Skikke og Sædvaner,
da agter det intet, fordi det er ikke vor naadige Herres Vilje eller
Befaling.» I Modsætning til de luthersksindede dansk-norske
Raader, Vincents Lunge og Niels Lykke, af hvem Forhandlingerne med
Ærkebispen først havde været førte, vare disse Mænd nemlig alle
endnu Katholikker. I et Brev fra 1531 ytrer saaledes T. U. sin
Frygt for «Lutheriets» stærke Udbredelse. -- I Slutningen af Nov.
vendte Kommissionen over Ejdsvold tilbage til Oslo og først imod
Slutningen af Aaret til Danmark efter paa en rolig og sindig
Maade atter at have tilvejebragt Ro i Norge.

Under Forhandlingerne paa Herredagen i Kjøbenhavn 1533
efter Frederik I's Død sluttede T. U. sig til det katholske Flertal.
Da det danske Rigsraad i sin Politik havde sluttet sig til Holsten
og Nederlandene imod Lybek, blev det af Vigtighed ogsaa at
drage Sverige ind i Forbundet, l den Anledning sendtes T. U. i
Jan. 1534 til Stockholm i Forening med to andre Udsendinger og
sluttede her endelig en fuldstændig Forbundstraktat med Sverige
(2. Febr.). Men denne Traktat blev des værre aldrig ratificeret af
Danmark. Det skulde være sket paa den dansk-norske Herredag 
i Juni 1534, men denne kom aldrig i Stand. Traktaten blev
derfor liggende paa Varberg Slot hos Hr. Truid -- for senere at
blive fundet af Fjenderne.

I Hr. Truids personlige Forhold var imidlertid indtraadt store
Forandringer. Fru Ide Brock var død i Slutningen af 1531 eller
i Begyndelsen af 1532. Hun havde med Hr. Truid 4 Sønner og
3 Døtre, der saaledes med Tiden skulde arve deres Moder.
Hr. Truid indgik da under sit Ophold i Stockholm 1534 Ægteskab
med en ung Enke, Gjørvel Faddersdatter (Sparre), født omtr. 1509
eller 1510. Hun var en Datter af Fadder Nilsson (Sparre) til
Hjulsta ved Enköping og Bodil (af Slægten Tre Rosor), Datter af
den i Nordens Historie saa bekjendte norske Rigsraad Knud
Alfsøn. Denne Slægt var Arving til umaadelige Ejendomme i Norge,
deriblandt Giske, Grefsen (Grefsheim) med meget andet Gods baade
i Norge og paa Shetlandsøerne, hvorom der dog førtes store
Stridigheder mellem en Mængde Fordringshavere, deriblandt Fru
Inger Ottesdatter (Rømer) til Østeraat og hendes Svigersøn, Vincents
Lunge. I Aaret 1532 var Jomfru Gjørvel blevet gift med en svensk
Adelsmand, Rigsraad Peder Nilsson (Grip), der strax ved Kong
Gustavs Medvirkning søgte at komme i Besiddelse af de norske
Godser, men som allerede 26. Sept. 1533 druknede i Mälaren.
Allerede i Jan. 1534 blev hun fæstet til den langt ældre Hr. Truid.
Men næppe var Brylluppet holdt, før Trængslerne begyndte.

31. Maj havde T. U. begivet sig til Malmø, hvor hans Sønner
gik i Skole hos Frands Vormordsen, men netop nu udbrød Jørgen
Kocks Rejsning mod Rigsraadet; T. U. blev ligesom de øvrige
tilstedeværende Adelsmænd og deres Børn holdt i Fangenskab i
9 Uger og kom først fri, da han, samtidig med Grev Christoffers
Hylding. paa St. Libberts Høj ved Lund 10. Avg., anerkjendte
Greven som sin Herre, ligesom den øvrige Skaanske Adel havde
gjort. Men nu kom der en anden Fare. Kong Gustav sluttede
sig til Hertug Christian mod Grev Christoffer. Han inddrog alt Fru
Gjørvels svenske Gods som forbrudt og sendte en Hær til Halland,
der fra 10. Nov. til Begyndelsen af Jan. belejrede Varberg. Hr. Truid
forsvarede Slottet tappert; han anslaar selv sit Tab til 20000 Mk.
(&#596;: omtr. 40000 Tdr. Rugs Værdi). Imidlertid havde hans Fætter
Claus Bille paa Baahus indfundet sig i den svenske Lejr og faaet
udvirket, at der sluttedes Vaabenhvile indtil Paaske, mod at T. U.
erklærede sig nevtral. Svenskerne fik derved Lejlighed til at drage
mod Syd, hvorpaa den skaanske Adel kastede Masken, gik over 
til Svenskerne og tilføjede Lybekkerne Nederlaget ved Helsingborg
(12.-13. Jan. 1535). Den her fangne Æventyrer, Marcus Meyer,
blev da givet Hr. Truid i Varetægt. T. U. lod Marcus Meyer
paa Æresord gaa frit omkring, og denne mæglede endogsaa en
Stilstand mellem Hr. Truid og Varberg By, der holdt med Kong
Christian II, medens Hr. Truid nu havde sluttet sig til den Skaanske
Adel. Hemmelig sluttedes der imidlertid en Overenskomst mellem
Marcus Meyer og Staden Varberg om at overrumple Slottet. Dette
lykkedes ogsaa 12. Marts. Hr. Truid slap med Nød og næppe bort,
medens Fru Gjørvel og Børnene bleve tilbage som Fanger hos den
galante Marcus Meyer; midt under Fangenskabet fødte Fru Gjørvel
en Søn. T. U. sluttede sig nu lige ud til Hertug Christian (III),
der til Gjengjæld søgte at udvirke hos Kong Gustav, at Fru
Gjørvels beslaglagte Gods i Sverige tilbagegaves. Brændende af Hævn
fik Hr. Truid senere samlet en lille Styrke, hvormed han fra
Slutningen af Juli belejrede Varberg; men han kunde intet udrette, før
Christian III ved Pinsetid 1536 kunde sende Undsætning med Skibe
og Skyts, hvorpaa de stærke Mure bleve gjennemskudte og Marcus
Meyer maatte overgive sig paa Naade og Unaade. Alle, og ikke
mindst T. U., ønskede hans Død. Den 17. Juni blev han, fordi han
havde brudt sit Æresord, halshugget uden for Helsingør; Hr. Truids
Kapellan, der havde spillet Forræder, blev levende parteret;
Varbergs Borgmester og 17 Borgere bleve henrettede. Nu havde
Hr. Truid faaet slukket sin Hævntørst.

Efter Kjøbenhavns Overgivelse i Juli s. A. maatte T. U.,
ligesom de øvrige katholske Raader, udstede en særlig Revers om at
finde sig i den nye Tilstand. I Aaret 1537 blev han atter som
kongl. Kommissær og øverste Høvedsmand sendt til Norge for at
bringe dette Land til Ro og ind under Kong Christian III.
Samtidig sørgede han ogsaa for sit norske Gods. Under hans Ophold
i Bergen maatte Fru Inger Ottesdatter (Rømer) overlade ham al
Arven i Nordlandene. Efter at have ordnet Sagerne i Throndhjem og
overalt indsat paalidelige Lensmænd drog han derpaa over Dovre
til Hamar, hvor den urolige Biskop Mogens maatte afstaa
Bispedømmet og Bispegaarden, men tillige ogsaa Grefsheim, som han
havde sat sig i Besiddelse af, til Hr. Truid selv. Det norske
Rigsraad blev ikke gjenoprettet. Alle Bisper bleve afsatte,
undtagen Hans Reff. Norge var bragt til Ro under Danmark. Atter
i Jan. 1538 var T. U. i Oslo, hvor Retten tilkjendte Fru Gjørvel
alt Arvegodset i Norge. 1539 blev T. U. paa ny tillige med Claus 
Bille sendt til Norge for at skaffe hver Mand Lov og Ret baade
sønden- og nordenfjælds. Det var denne Gang navnlig de gejstlige
Forhold, der bragtes i Orden overensstemmende med den danske
Kirkeordinans. Tillige udstedtes i Bergen 19. Avg. en vigtig
Forordning om Retsplejens Ordning, der havde Gyldighed i henved
100 Aar. En Del Messegods kom T. U. ved denne Lejlighed i
Besiddelse af paa Fru Gjørvels Vegne. -- Lige til det sidste
vedblev han at deltage i Rigets Anliggender. Han var dog nu
svagelig, i alt Fald siges i en Krønnike, at han døde paa Hikkeberg
16. Nov. 1545 «meget ynkelig, skjønt han var saare rig.» -- Fru
Gjørvel ægtede senere Hr. Lave Brahe til Krogholm. Hun døde
først 30. April 1605, 96 Aar gl.

Danmarks Adels Aarbog 1896, S. 430. 
Brasch, Vemmetoftes Hist. 
Pal.-Müller, Grevens Feide I-II. 
Norsk hist. Tidsskr. 3. R. III. 
Dipl. Norv. passim.                                                                                             

A. Heise.



Ulitsch, Johan Sigismund, 1701-62, Præst, blev født i 
Marts 1701 i Frankfurt an d. Oder. Familien var af polsk Adel
(«Ulitzki»). Han studerede i Halle og var i 2 Aar Lærer ved
Byens Waisenhus. Anbefalet af Professor Francke kom han 1729
som Hofkapellan til Stolberg. Ved sin krasse Pietisme indvikledes
han i adskillige Stridigheder, men fandt stadig Medhold i
Wernigerode. 1736 blev han af Enkefyrstinden af Ostfriesland kaldet
til Hofpræst i Bjerum i Ostfriesland, og ved hendes Protektion
opnaaede han ligeledes, at Christian VI udnævnte ham til
Sognepræst i Tønning 1738. Her fik han under mange Bryderier et
Waisenhus oprettet, som dog atter blev nedlagt 1754. Men
navnlig er han bekjendt ved sin stærke Ivren mod Dans, mod hvilken
«Synd» han udgav et særligt Skrift (1742). Partistriden blev saa
heftig i den lille By, at U. indtrængende bad om Forflyttelse, som
han da ogsaa opnaaede 1751 ved at blive udnævnt til Provst i
Segeberg. Hans mørke Livssyn og Strænghed i at hævde
Kirketugten skaffede ham ogsaa her mange Fjender. I øvrigt var han
en dygtig Prædikant og Forfatter af et Par Salmer i Datidens
pietistiske Salmebøger. Han døde 21. April 1762. Paa Slottet i
Wernigerode var han 1743 bleven viet til Catharine Eleonora
Lieckefett, en Præstedatter fra Gadenstedt. Som et underligt Skæbnens
Spil fortælles det, at deres eneste Datter var en ualmindelig
lidenskabelig Elsker af Musik og Dans.

Jensen-Michelsen, Schlesw.-Holst. Kirchengesch. IV, 188 f.

Vosz, Nachrichten von den Propsten in Eiderstedt (1853) S. 36. 
Schr. d. Vereins f. Schlesw.-Holst. Kirchengesch. 2. R. I. 
Zeitschr, d. Gesellsch. f. Schlesw.-Holst.-Lauenb. Gesch. XVI, 323; XXII, 187.                                                      

A.Jantzen.



Ulrich, Georg Christian, 1762-1835, Forstmand, blev født 
11. Jan. 1762 i Hannover, hvor Faderen, Justus Sigismund U., var
Førster; Moderens Navn var Marie Elisabeth Salome f. Kaiser.
U. kom 1787 til Danmark; 1789-1801 var han ansat paa
Pederstrup hos Statsminister C. D. F. Reventlow, 1801-05 som Skovrider
paa 2. Kjøbenhavns Distrikt, 1805-33 som Forstinspektør ved Sorø
Akademi og tillige ved de spredte sydlige Statsskove; 1817
udnævntes han til Kammerraad, 1828 til virkelig Justitsraad. U., der
døde i Sorø 5. Maj 1835, hører, sammen med G. W. Brüel, C. V.
Oppermann og F. G. E. Sarauw, til den Kreds af dygtige
hannoveranske Forstmænd, der omkring Aar 1800 bidrog til at
grundlægge vort Skovbrug; han var en meget virksom Mand, der
bestyrede en stor Mængde Skove og lagde Plan for deres Drift. --
1789 ægtede han Margrethe Sophie Sparre (f. 4. Maj 1772 d. 7. April
1844), Datter af Kjøbmand i Randers Rasmus S. og Plejedatter af
Niels Brock (III, 96). Fra dem nedstammer en talrig Slægt af
danske Forstmænd.

G. H. J. Ulrich, Stamtavle over Familien Ulrich, 1878.
A. Oppermann, Bidrag t. d. danske Skovbrugs Hist. 1786 - 1886.

A. Oppermann.



Ulrich, Hans Christian, 1822-1905, Forstmand, er Søn af Skovrider, 
senere Forstinspektør, paa Bregentved Niels Brock U., hvis
Fader var ovennævnte G. C. U., og Dorothea Margrethe f. Wörpel.
U. blev født 1. Jan. 1822, blev Forstkandidat 1846, deltog sammen
med 3 Brødre som Herregaardsskytte i Krigen 1848 og blev 1851
Assistent paa Ods Herreds Skovdistrikt, hvis Drift han i 10 Aar for
en stor Del ledede paa egen Haand. 1862-99 styrede han som
Skovrider 1. Kjøbenhavns Distrikt med fremragende Dygtighed;
kort efter sin Afgang fra denne Stilling fik han Fortjenstmedaillen
i Guld; allerede 1867 var han udnævnt til Forstraad. For
Bøgekulturens Teknik har U. s Arbejder været banebrydende, men
ogsaa paa mange andre Omraader har han paavirket sin Samtid, dels
som praktisk Skovbruger, dels som Medlem af Kommissioner, som
Forfatter, som Lærer for unge studerende og som mangeaarig
Censor ved Skovbrugsexamen. -- 11. Okt. 1853 ægtede U. sin Kusine
Vilhelmine Marie Sigismunda Wellendorf (f. 29. Juni 1824), Datter 
af kongl. Skovrider i Ods Herred, Justitsraad Hans Christian
Eggert W. U. døde 23. April 1905.

Tidsskr. f. Skovvæsen  1899 A,  S. 28.

A. Oppermann.



Ulrichsdal, Vilhelm, 1692-1765, Officer, var en naturlig 
Søn af Statholder i Norge Ulrik Frederik Gyldenløve og Maria
Olsdatter (Meng), Datterdatter af Præsident paa Frederikshald Niels
Hansen Meng (XI, 259) og senere gift med Kommandant paa
Bergenhus, Generalmajor J. F. Tuchsen. U. var født 25. Jan. 1692,
blev 1710 Kornet, 1711 Lieutenant, 1714 Kapitajnlieutenant og 1715
Ritmester ved 2. fynske nationale Rytterregiment, 1717 Kapitajn i
Livgarden til Fods og 1720 Oberstlieutenant ved Oberst Poulsens
gevorbne Dragonregiment til Fods (i Norge), fik 1729 Obersts
Karakter, blev 1733 Chef for 2. smaalenske Infanteriregiment og boede
som saadan først i Tønsberg, siden i Lavrvik; 1740 blev han Chef
for det tidligere gevorbne Dragonregiment til Fods, der nu var et
gevorbent Infanteriregiment med Regimentchefens Navn, senere
kaldt «nordenfjældske». U. flyttede nu til Frederiksstad (i Norge),
udnævntes 1742 til Generalmajor, 1749 til Ridder af Danebrog og
1751 til Generallieutenant. 1754 blev han udnævnt til
Kommandant i Frederiksstad og fratraadte samtidig Regimentskommandoen.
I Ledigheden efter Feltmarskal Arnoldt 1758-59 og efter
General Grüner 1763-64 fungerede han som kommanderende
General i Norge, var imidlertid 1760 avanceret til General af Infanteriet,
rnen søgte 1765 Afsked, som han «i Henseende til hans Alder
samt lange og rosværdige Tjeneste» erholdt med fuld Gage i
Pension. Han døde allerede 27. Avg. s. A. -- 1726 var han adlet,
men Navnet uddøde med ham, da ingen Søn overlevede ham.
En Dattersøn, Krigsraad Christian Vilhelm Vagel, blev imidlertid
1782 adlet med Morfaderens Vaaben. -- U. blev 30. April 1721
gift med Susanna Catharina Erlund (f. 27. Juli 1704 d. 12. Juli 1747),
Datter af Postdirektør Christian E. (IV, 567).

B. Moe, Tidsskr. f. den norske Personalhist. II, 148 ff.

C. O. Munthe.



Ulrik, 1578-1624, Hertug, Søn af Kong Frederik II og 
Dronning Sophie, blev født 30. Dec. 1578 paa Koldinghus. Som 
lille Barn sendtes han en Tid til Opfostring hos sin Moders Forældre 
i Meklenborg; allerede 1583 var han dog atter tilbage i Danmark
og fik 1584 til Lærer den ansete Skolemand og hidtidige Rektor i
Roskilde M. Poul Pedersen (XII, 637). I de følgende Aar opholdt 
han sig dels paa Kalundborg Slot, dels paa Sorø Kloster, fulgte 
senere ofte sine Forældre paa deres Rejser i Danmark. 1590
begyndte han sine Udenlandsrejser; han var en Tid ved det
brunsvigske Hof og Universitetet i Helmstedt, 1593 ved Rostocks
Universitet, tog der fra til Leipzigs, hvor han 1595 blev Rector
magnificus, hvilken Værdighed han allerede tidligere var bleven beklædt
med i Rostock. Stridighederne om hans Arvefordringer paa
Hertugdømmerne havde imidlertid givet Anledning til stærk Spænding
mellem ham og Christian IV; denne hævedes dog foreløbig 1595,
i hvilket Aar U., der var kommen til sin Bedstefader i
Meklenborg, hentedes af Kongen til Nykjøbing Slot og der udsonedes
med ham. Hjemkommen 1596 til Broderens Kroning blev han
Hofjunker, men rejste atter ud det følgende Aar; han fulgte
Christian IV paa dennes Rejse til Tyskland, drog derpaa til Frankrig
og England. 1599 var han paa ny hjemme, blev igjen Hofjunker
og ledsagede s. A. Kongen paa hans bekjendte Nordkapsrejse;
under denne traadte han ved Opholdet i Bergen i Forhold til den
throndhjemske Lensmand Jakob Trolles ilde berygtede Hustru Mette
Høg. 1601 var han med Kongen paa Baahus og 1602 med ham i
Knærød; s. A. blev han Fændrik ved en af Rostjenestens
Eskadroner og ledsagede sin Søster Hedevig (VII, 195) til hendes
Bryllup i Dresden. Uvist naar har han ogsaa været i Kejser Rudolf II's
Tjeneste og deltaget i Krigen mod Tyrkerne.

Som Afgjørelse paa hans Arvefordringer i Hertugdømmerne
havde Kongen med Rigsraadets Samtykke 1602 forlenet ham med
Svabsted Amt paa 15 Aar; senere var han dog i høj Grad
misfornøjet hermed og søgte at faa sin Moder Enkedronningen til
at paavirke Kongen til Gunst for ham; 1610 opnaaede han ogsaa
at faa Svabsted paa Livstid og tillige en Sum Penge. Men han
var dog i Forvejen ogsaa blevet forsørget paa anden Maade.
Allerede Frederik II havde kastet sit Blik for ham paa tyske
Bispestifter og tænkt paa et Kanonikat i Strasburg; det havde været
Meningen, at han 1588 skulde være rejst der hen, men dette blev
dog atter opgivet. Derimod opnaaede han ved sin Morfaders
Medvirkning 1591 at blive Koadjutor i Schwerin Stift, og 1603 blev
han Biskop der. Fra den Tid havde han mest Ophold i sit Stifts
Residensstad Bützow; dog var han 1612 med Christian IV om Bord
paa Flaaden under Kalmarkrigen, og i Dec. 1616 var han i
Kolding til Hertug Frederik III af Gottorps Forlening med Slesvig.
Uvist naar havde han indgaaet et morganatisk Ægteskab med den 
meklenborgske Adelsdame Catharine Hahn, Datter af Otto H. til
Hinrichshagen. Han roses navnlig i sin Ungdom for sit gode
Hoved og synes ogsaa at have haft nogle litterære Anlæg, for saa
vidt som han i alt Fald interesserede sig for Christoffer Dyb vad
(IV, 370); men mest synes han dog at have haft Lyst til at more
sig. 27. Marts 1624 døde han paa sit Gods Riihn ved Bützow og
begravedes 24. Maj i denne Stads Kirke, hvorfra hans Lig 1642
førtes til Roskilde Domkirke. Hans Enke giftede sig siden med
Nicolaus Herman v. Nidrum.

J. Brochmand, Oratio funebris Udalrici (1624). 
Jahrbücher d. Vereins f. Meklenburg. Gesch. XXIII, 33 ff. 
Tr. Lund, Christian IV's Skib paa Skanderborg Sø I-II.                                                            

J. A. Fridericia.



Ulrik, 1611-33, Hertug, Søn af Kong Christian IV og Dronning 
Anna Cathrine, blev født 2. Febr. 1611 paa Frederiksborg; 
han fik 1617 til Lærer den hidtidige Konrektor i Roskilde M. Niels
Frandsen. Faa Aar efter begyndte hans Faders Bestræbelser for
at forsørge ham med Indtægterne af gejstlige Præbender og
Stifter i Tyskland. 1622 fik han et Kanonikat i Bremens Kapitel, og
s. A. blev han valgt til Koadjutor i Schwerin Stift; derimod
mislykkedes Planen om at skaffe ham Kamin Stift i Pommern. 1623
fulgte han sin Broder Frederik (III) til Verden, og da hans
Farbroder Hertug Ulrik (s. ovfr.) døde 1624, erkjendtes han som Biskop
i Schwerin. Paa Grund af hans Alder kunde der dog ikke være
Tale om, at han allerede nu skulde tiltræde denne Stilling; han
aflagde vel et Besøg i Bützow og hyldedes af sine nye
Undersaatter, men et Statholderskab blev indsat for at føre Regeringen.
Imidlertid var han blevet sendt til Sorø Akademi og forlenedes
1627 med Svabsted Amt ligesom Farbroderen. S. A. tiltraadte han
en Udenlandsrejse over Nederlandene til Frankrig, hvorfra han
kom hjem i Foraaret 1628. Kort efter drog han imidlertid atter
bort, denne Gang til Krigstjeneste hos Gustav Adolf i Preussen;
han deltog i Felttoget, blev afholdt af Svenskekongen og var
hjemme i Danmark igjen i Nov. Snart efter beseglede Freden i
Lybek 1629 den Forandring i hans Stilling, som Krigsbegivenhederne 
havde skabt; Christian IV maatte paa egne og sine Sønners
Vegne give Afkald paa deres tyske Stifter, og U. havde saaledes
mistet Schwerin.

I Juni 1629 fik han det Hverv at sørge for Aftakningen og
Bortsendelsen af de engelske og skotske Lejetropper, der stod i 
de vestslesvigske Marskegne. Her fra rejste han over Glückstadt til
Nederlandene, deltog i Statholderen Frederik Henriks Lejr i
Belejringen af Hertogenbosch og vendte tilbage til Danmark efter
Stadens Erobring. I April 1630 var han med Kongen ved Angrebet
paa Hamborg og kom her i Livsfare. Men imidlertid paatænkte
Christian IV at gjøre et Forsøg paa en Tilnærmelse til Kejseren
og især til Wallenstein for derigjennem at skaffe sine Sønner de
tabte Stifter tilbage. Det hang sammen hermed, at U. 1630 rejste
til Tyskland, besøgte Kurfyrstedagen i Regensburg og Kejserens
Broder Ærkehertug Leopold, men navnlig gjentagne Gange
Wallenstein i Memmingen i Bajern. Denne modtog ham venlig, men
netop paa dette Tidspunkt var det, at han maatte fratræde sin
Stilling som kejserlig Generalissimus, og U.s Ophold hos ham fik
derfor ingen Følger, han bevarede fra denne Tid tvært imod ret
fjendtlige Følelser over for Kejserhoffet. Fra Tyskland rejste han
saa over Holland til sin Fætter Carl I i England, af hvem han
fik Tilsagn om en aarlig Pension. Vinteren 1630-31 tilbragte han
hjemme; ud paa Foraaret begav han sig atter paa Rejse til
Tyskland, denne Gang til de protestantiske Fyrster i Brandenborg og
Sachsen. Imidlertid bemægtigede de svenske Tropper sig
Meklenborg og Schwerin Stift; dette gav Anledning til Forhandlinger om
hans Gjenindsættelse i dette ved Gustav Adolf, og U. synes selv
helst at have ønsket en Tilknytning til denne; Tanken kom endog
frem om et Ægteskab mellem Kongens lille Datter Christina og
U., men alt dette førte ikke til noget, lige saa lidt som nye
Forhandlinger fra Christian IV's Side med tyske Fyrster, Kejseren og
Wallenstein.

Da blev U. imidlertid kjed af sin Uvirksomhed og fik sin
Faders Samtykke til at træde i sachsisk Tjeneste. I Febr. 1632
tiltraadte han den Rejse, til Kurfyrst Johan Georg, der skulde blive
skæbnesvanger for ham. Hans Indtryk af Hoflivet i Dresden var
kun slet; man tænkte langt mere paa Vellevned og Drik end paa
Krig; det var ham derfor en stor Tilfredsstillelse, da han i Marts
fik Bestalling som Oberst i den sachsiske Hær; han betegner sig
selv noget efter tillige som kursachsisk General over Artilleriet.
Han lod nu i Danmark hverve for sig et Kompagni Kyrasserer og
rykkede hen paa Sommeren med den sachsiske Hær, der til Fører
havde den bekjendte General Hans Georg v. Arnim, ind i
Schlesien, deltog rimeligvis i Erobringen af Gross Glogau og opholdt
sig om Efteraaret i Neisse. Her var det, at han i Jesuiterkollegiet 
fandt Tyge Brahes Himmelglobe, som han sendte hjem til
Danmark. Efter Stilhed i Krigsbegivenhederne i Vinteren 1632-33
gjenoptoges Kampen atter i Jan., og U. fik Lejlighed til at udmærke
sig. Samtidig var Planen om hans Ægteskab med Christina paa
ny dukket op, men blev afvist fra Axel Oxenstiernas Side; selv
synes U. mere at have interesseret sig for Gjenerhvervelsen af
Schwerin Stift. Imidlertid var Wallenstein i Maj 1633 Paa ny sat 
i Spidsen for den kejserlige Hær. Men hans Forsøg paa
Underhandlinger med Fjenderne gav jævnlig Anledning til Vaabenstilstand;
under en saadan havde U. en Sammenkomst med ham; under de
Fjendtligheder, der afbrød Forhandlingen, fik han dog atter
Lejlighed til at udmærke sig, og det lykkedes ham endog at tilføje
de kroatiske Ryttere et ret betydeligt Nederlag. Nye venskabelige
Forhandlinger indtraadte dog igjen mellem de to Hovedkvarterer,
og U. deltog i dem. Under en af disse Sammenkomster var det, at
han blev dødelig saaret 11. Avg. 1633 ved et uventet forræderisk
Skud fra en kejserlig Rytter og udaandede ud paa Natten 12. Avg.
Liget blev først ført til Liegnitz, der fra til Dresden, hvor det stod
til Foraaret 1634; efter en højtidelig Bisættelse bragtes det saa til
Kjøbenhavn og nedsattes i Frue Kirke, indtil det 1642 fik sin
endelige Plads i Christian IV's Kapel i Roskilde Domkirke.

U. var et af de bedste Skud paa den daværende danske
Kongestamme. Ikke alene var han personlig modig, i Besiddelse
af omfattende Sprogkundskaber og af visse smaa Talenter til
Tegning, Maling, Musik og Fremsigelse af Digte, men han havde
ogsaa alvorlige litterære Interesser, som han særlig i sit sidste Aar
plejede ved Omgang med den tyske Digter Martin Opitz.
Allerede 1631 havde han selv udgivet et lille satirisk Skrift: «Strigelis
vitiorum» (Lasternes Gjennemhegling), der navnlig tog Sigte paa
det herskende Umaadehold i Drik, en Last, som han øjensynlig
har hadet og selv, i Modsætning til sin Samtid, ganske var fri for.
Og med alt dette gik Haand i Haand en sjælden Livsfriskhed og
Daadstrang. Saa meget sørgeligere kom ogsaa hans tragiske Død
midt i hans friske Ungdom.

Opitz, Laudatio funebr. principis U. (1633). 
Universitetsprogr. over U. (1634). 
Rørdam, Hist. Samlinger og Studier II, 1 ff.

J. A. Fridericia.



Ulrik, Frederik Ferdinand, f. 1818, Læge. Fr. U. fødtes i 
Kjøbenhavn 16. April 1818 som en Søn af Kapitajn i Søværnet,
senere Toldforvalter i Frederiksstad, Generalkrigskommissær Georg 
Frederik Ulrich og hans 2. Hustru Henriette Marie f. Mourier.
Efter Undervisning i Frederiksstad blev han privat dimitteret til
Universitetet 1835 og tog Lægeexamen 1840, hvorefter han
fungerede som Kandidat paa Almindeligt Hospital. 1842 nedsatte han
sig som Læge i Hobro, 1854 blev han Fysikus i Tønder, var
Medarbejder ved «Danevirke», stiftede 1856 «Vestslesvigsk Tidende»
i Møgeltønder og blev 1861 Medlem af det slesvigske
Sanitetskollegium. 1864 afsattes han af de preussisk-østerrigske
Civilkommissærer og modtog derpaa Afsked af den danske Regering. Som
fremragende sønderjysk Patriot var han s. A. Medlem af den
nordslesvigske Deputation til Paris. Han praktiserede derefter i
Kjøbenhavn, blev 1866 Distriktslæge (Kommunelæge), 1869 Læge ved
Vartov og Abel Cathrines Stiftelse. 1903 udnævntes han til
Kommandør af Danebrog.

Som allerede tidligere i Slesvig viste han i Kjøbenhavn varm
reformatorisk Interesse for offentlige Anliggender og særlig for
hygiejniske og andre ham nærliggende sociale Spørgsmaal, hvorfor
han snart fik overdraget talrige offentlige Tillidshverv. Efter at
Arbejdernes Byggeforening 1865 paa hans Initiativ var stiftet,
vedblev han i en lang Aarrække at være denne Forenings egentlige
Leder. 1866 blev han Medlem af Centralkomiteen og af
Bestyrelsen for Lægeforeningens Boliger. Sygekassesagen beskæftigede
han sig meget med, vandt 1867 en af Finansministeriet udsat Pris
for en Afhandling om Syge- og Alderdomsforsørgelseskassers Nytte
og Vigtighed og udgav den under Titelen «Arbejderforeninger til
gjensidig Hjælp». S. A. blev han valgt ind i Borgerrepræsentationen 
og indlagde sig i de 6 Aar, han derefter havde Sæde deri
(fra 1868 tillige Medlem af Sundhedskommissionen), betydelig
Fortjeneste ved sit ihærdige Arbejde for Byens offentlige Sundhedspleje,
særlig dens Byggeforhold (saaledes Ombygningen af den berygtede
«Peder Madsens Gang»), ligesom ogsaa for Forbedringer i
Fattigvæsenet og andre kommunale Institutioner. 1869 udgav han
Skriftet: «Ved hvilke Midler bør Fattigdommen modarbejdes?» Som
Medstifter af «Selskabet for Sundhedsplejens Fremme» (1879) og af
«Samfundet til Ædruelighedens Fremme» (1885) har han ligeledes
været virksom. Ogsaa i Standsanliggender har han været en
fremskudt Tillidsmand, særlig som Bestyrelsesmedlem i de danske
Lægers Understøttelsesforeninger. De sidste Aar har han privatiseret
i Kjøbenhavn. -- 1843 ægtede han Henriette Christine Marie Schow
(f. 4. Sept. 1817 d. 28. Avg. 1890), Datter af Proprietær Henrik 
Stampe S. En Søn af dette Ægteskab er Axel U., f. 17. Juli 1846,
der som Læge efter Faderens Forbillede har kastet sig over
Hygiejnen baade i litterær og praktisk Virksomhed og nu indtager
Stillingen som 1. Kredslæge i Kjøbenhavn.

Smith og Bladt, Den danske Lægestand, 5. Udg.
Erslew, Forf. Lex.

Jul. Petersen.



Ulrikke Eleonore, 1656-1693, svensk Dronning, fødtes paa 
Kjøbenhavns Slot 11. Sept. 1656 som yngste Barn af Kong
Frederik III og Dronning Sophie Amalie. Under sin Moders strænge
Opsyn fik Prinsessen en omhyggelig Opdragelse. Hun tilegnede
sig særdeles gode Sprogkundskaber og erhvervede sig betydelig
Færdighed i Tegning og Maling. Allerede tidlig synes der at
have været Planer oppe om et Ægteskab mellem hende og den
unge svenske Konge, Carl XI, men først 1675 blev der for Alvor
Tale derom. Det var den Gang Sverige om at gjøre at afholde
Danmark fra at slutte sig til dets Fjender, og som Middel hertil
skulde Ægteskabet tjene. Tanken blev greben med stor
Begjærlighed af Prinsessens Moder, hvem et Ægteskab mellem hendes
Datter og en Konge smigrede i høj Grad. Kong Christian V selv
synes at have stillet sig noget mere kølig, men Griffenfeld, der
gjærne vilde imødekomme Enkedronningen og ogsaa ønskede at
undgaa et Brud med Sverige, støttede Planen. 7. Juni anholdt
den svenske Gesandt officielt om Prinsessens Haand. Kongen gav
ikke noget bestemt Svar, men henviste Gesandten til Prinsessen
selv og hendes Moder. Hos disse blev Frieriet strax modtaget,
og 13. Juni meddelte Kongen de fremmede Gesandter Trolovelsen.
Paa de politiske Forholds Udvikling kom det dog ikke til at øve
nogen Indflydelse. I Sept. s. A. fulgte Fredsbruddet, og om
Ægteskab kunde der nu selvfølgelig ikke være Tale. Forlovelsen blev
dog ikke brudt, og baade Prinsessen og Carl XI afviste bestemt
alle Planer om Indgaaelsen af andre Forbindelser. Der var
saaledes i 1676 Tale om et Ægteskab mellem U. E. og Prinsen af
Oranien og senere endog om et Ægteskab med Kejser Leopold,
men Prinsessen afviste begge Forslagene, skjønt Moderen interesserede 
sig stærkt for det sidste. Det fulgte derfor saa godt som af
sig selv, at Ægteskabstraktaten undertegnedes samtidig med Freden
mellem de to Riger i Lund 26. Sept. 1679. 6. Maj 1680 fandt
Formælingen Sted paa Herregaarden Skottarp i Halland.

Ægteskabet havde været en vigtig Faktor i den Alliancepolitik 
mellem de to Stater, som særlig den svenske Statsmand Johan 
Gyllenstierna havde gjort sig til Talsmand for. Denne Politik
mistede sin vigtigste Støtte ved J. Gyllenstiernas Død s. A., og i
politisk Henseende fik Ægteskabet ingen Følger. Faa sin
Ægtefælles Politik udøvede U. E. ingen som helst Indflydelse; derimod
var det personlige Samliv mellem dem særdeles godt, og alle
Fortællinger om Carl XI' s Misfornøjelse med hende, da han første
Gang saa hende paa Bryllupsdagen, og om et mindre godt
Forhold mellem dem i deres Ægteskab savne enhver Grund. Carl XI
lærte hurtig at sætte Pris paa sin Gemalindes gode og ædle
Egenskaber, og da hun døde, sørgede han dybt og oprigtig over hende.
Mindre godt var Forholdet undertiden mellem U. E. og Carl XI' s
Moder, den myndige og indflydelsesrige Enkedronning Hedevig
Eleonore, men takket være U. E. s kloge og eftergivende Optræden
kom det dog ikke til større Rivninger mellem dem. Sine
Under-saatters Hjærter vandt U. E. ogsaa i høj Grad ved sin oprigtige
Tilslutning til det nye Fædreland, sin store Godgjørenhed og sin
milde og taktfulde Optræden. I U. E. s senere Leveaar var
hendes Helbred meget vaklende; flere af Børnenes Sygdom og Død
nedbrød yderligere hendes Kraft, og 26. Juli 1693 døde hun efter
et længere Sygeleje paa sit Lystslot Carlberg. Liget begravedes
senere i Ridderholmskirken i Stockholm.

Svenskt biogr. Lexikon, Ny Följd, X, 383 ff. 
O. Malmström, Drottning U. E. och Karl XI's hof.                                                              

L. Laursen.



Ulriksen, Oluf, --1528--, Bogtrykker. U. var svenskfødt 
og havde været Præst i Söderköping. I denne By oprettede Biskop
Hans Brask 1523 et Bogtrykkeri, som U. blev sat til at bestyre.
Af Hensyn til det i Stockholm virkende Bogtrykkeri forbød Kong
Gustav Vasa imidlertid U. s Virksomhed i Soderkoping allerede 1526,
og denne flyttede derfor over Kjøbenhavn, hvor hans Presse dog
ikke vides at have været i Virksomhed, til Malmø, hvor han boede
1527. Hans Bogtrykkeri havde her stor Betydning for den
reformatoriske Bevægelse, der udviklede sig i denne By. U. trykkede
1528 den ældste danske Salmebog og i de følgende Aar en Række
polemiske og opbyggelige Skrifter for den evangeliske Læres
Talsmænd. Den sidste bevarede Bog fra hans Presse er Henrik Smiths
Urtegaard, 1546, og derefter tabes hans Spor.

Ny kirkehist. Saml. II, 150.

H. O. Lange.



Ulstrup, Waldemar Nicolai, 1796-1883, Officer, var født
21. Okt. 1796 i Hillerød, hvor hans Fader Nicolai U. var 
Amtsfuldmægtig og ejede et Salpeterværk; Moderen hed Karen f. Schive.
I 1810 traadte han som Volontær ind i Hæren, blev s. A.
Artillerikadet, avancerede derefter i 1812 til Stykjunker og til
Sekondlieutenant i Artilleriet og blev i 1823 karakt. Premierlieutenant, hvilken
Grad han virkelig opnaaede 1828. Aaret forinden fungerede han
som Tøjhuslieutenant i Fladstrand og Hals, fik 1832 Kapitajns
Karakter og Anciennitet, blev 1835 Sekondkapitajn ved 6. Batteri,
over hvilket han i 1841 overtog Befalingen. 1838-42 opholdt han
sig dog ved Plnspong, Stafsjø og Aaker Kanonstøberier i Sverige
som Regeringens tilsynshavende for Kanonleverancer og modtog
ved denne Lejlighed en Æressabel af Kong Carl XIV Johan.

I 1848 blev U. Major, 1850 Oberstlieutenant og i 1853 karakt.
Oberst. I største Delen af Tiden 1842-54 var han Sekretær i
Artilleri- og Konstruktionskommissionen og konstruerede den 36/84 pds
Kystaffutage af 1852. 1854 blev han ansat som Kommandør for
Artilleristaben, og samtidig blev han Formand i en Kommission,
der skulde anstille Forsøg med Miniérifler, samt Formand i en
Espingol-Kommission; 1856 blev han Stabschef ved Generalinspektoratet 
for Artilleriet og tillige Formand for en Kommission, som
havde at indgive Forslag angaaende Ordningen af Krudtværket
paa Frederiksværk, hvilket han modtog paa Landetatens Vegne
ved dets Overgang dertil i 1857.

Som Stabschef (hos General de Meza) udøvede U. kun ringe
Indflydelse, og han stilledes derfor i 1858 til Artilleribrigadens
Raadighed, benaadedes Aaret efter med Kommandørkorset af
Danebrog og udnævntes i 1860 til Overtøj mester og Kommandør for
Tøjetaten. I 1863 tillagdes ham Generalmajors Karakter, og da
ved Aarets Slutning Chefen for Artilleriet ansattes ved den aktive
Hær, overtog han Kommandoen over det paa Sjælland
tilbageværende Artilleri, i det han samtidig erholdt Generalmajors
Anciennitet. I 1865 fik han sin Afsked i Naade af Krigstjenesten og
flyttede kort efter sin Hustrus Død til Helsingør, hvor han døde
26. Juli 1883. -- 2. Juli 1840 havde han ægtet Hanne Anine
Christiane Jørgensen (f. 27. Nov. 1812 d. 1. Nov. 1865), Datter af
Byfoged i Frederikshavn og Herredsfoged i Horns Herred Hans
Jacob J.

P. N. Nieuwenhuis.



Ulsøe, Johannes Nicolaj, 1694-1733, Skuespiller, blev født 
1694 i Vendsyssel, hvor hans Fader, Krigsraad og Regimentsskriver
Marcus U. (d. 1. Juli 1748 i sit 83. Aar), da sad i et godt kongeligt 
Forvalterembede, kom i Skole paa Herlufsholm, blev 1712 Student
der fra, tog 15. Jan. 1720 theologisk Examen med haud. ill. og
senere paa Aaret Homileticum, men opgav Theologien og
Embedsvejen, da den danske Skueplads et Par Aar senere spirede frem,
og han holdt trofast ved denne fra dens første Begyndelse til dens
sidste Forestilling. U. ansaas for en af Grønnegadetheatrets
betydeligste Kræfter, særlig nævnes han som en ypperlig Fremstiller
af de komiske Fædre, men han spillede ogsaa andre Fag, baade
komiske Karakterfigurer, som Herman v. Bremen i «Den politiske
Kandestøber», Apicius i «Den vægelsindede», Corfitz i
«Barselstuen» og Mester Gert i «Mester Gert Westfaler», og myndige
Mandsroller som de værdige Fædre og Tyrannerne i Theatrets
sikkert ikke store alvorlige og endnu mindre tragiske Repertoire.
Da den store Ildsvaade i Kjøbenhavn (1728) standsede Skuespillene,
slog U. med Sorg ind paa Embedsvejen og blev ved sin Faders
Forbindelser endnu s. A. Fiskal ved det mindre Politikammer i
Kjøbenhavn og to Aar senere Byfoged i Grenaa og Herredsfoged
i Nørre Herred. I Grenaa synes U. med særlig Iver at have taget
sig af den danske Skoles Ordning; der er saaledes opbevaret en
af ham udarbejdet udførlig Instruks for Skoleholderen (St. kongl.
Bibl., Kallske Saml. 379, 4to); hans Embedsvirksomhed blev dog
ikke lang, i det han, der 1732 havde ægtet Personalhistorikeren
Christoffer Giessings (VI, 46) Moder, Mette Giessing (døbt 20. Marts
1698), allerede døde 1733.

Worm, Lex. over lærde Mænd III. 
Overskou, Den danske Skueplads I.
Werlauff, Hist. Antegnelser til Holberg S. 227 ff. 
Saml t. jydsk Hist. og Top. 2. R. II, 194. 

Arthur Aumont.



Undall, Andreas, o.1669-1728, Stiftamtmand, Søn af efterfølgende 
Laurids U. og formentlig født i Christianssand. Privat
dimitteret blev han Student ved Kjøbenhavns Universitet 1687 med
Dr. Oluf Borch som Privatpræceptor, rejste derpaa udenlands og
ses 1691 indskreven ved Leidens Universitet som juridisk studerende.
Allerede 1699 blev han Amtmand i Lister og Mandals Amt samt
Justitsraad 1709. 1711 udnævntes han til Stiftsbefalingsmand i Bergen
og deltog som saadan i det store Matrikuleringsarbejde i Aarene
1722-24 for Sønd- og Nordhordlands samt Voss og Hardangers
Vedkommende. Biskop B. Deichman anslaar hans Arbejde til
800 Rdl., da han er en fattig Mand og har mange Børn, men
han ønsker selv hellere at faa sin ene Søn emploieret til 
Lieutenant og den anden til Page. Han afgik ved Døden i Bergen
14. Maj 1728 efter at have opnaaet arveligt Rangadelskab; ved
kongl. Resolution af 1777 og Adelsdiplom af 1829 er den endnu
levende Familie af dette Navn bleven optaget i den danske
Adelstand. Han var gift med Catharina Jersin, en Datter af Biskop
Jacob J. i Christianssand (VIII, 457). Hun døde i Bergen 1751.

Saml. t. d. norske Folks Spr. og Hist. III, 566 f.
Danske Saml. IV, 371.

H. J. Huitfeldt-Kaas.



Undall, Laurids Andersen, --1703, Lagmand, Søn af 
Anders Jonsen fra Halmstad, Borger i Landskrone, senere Handelsmand 
i Mandal og tilsidst, o. 1630, Tolder paa Lister (Snigs
Toldsted i Undal, hvorfra Efterslægten tog sit Familienavn). Han 
døde 1679; hans Hustru hed Ingeborg Lauridsdatter Westhof.
Sønnen blev allerede 1655 Lagmand paa Agdesiden ved Svigerfaderens
Opladelse af Embedet for ham. Da Krigen med Sverige kort 
efter udbrød, skal han gjennem den hollandske Gesandt have faaet
den første Underretning derom, hvilken han i Lensherren Hans
Juuls Fraværelse meddelte Statholder Niels Trolle og Generallieutenant 
Jørgen Bjelke, hvorhos han i Hast samlede alle de rede
Penge og Kostbarheder, han ejede, lige til sin Hustrus Guldkjæde
og Juveler, og sendte dem til Holland for at kjøbe Geværer,
hvormed han bevæbnede et Kompagni Fyrrører. Folkene vare saa
udvalgte og vel bevæbnede, at Jørgen Bjelke anvendte dem som
sit eget Livkompagni, og da Erstatning tilbødes ham, skal han
have nægtet at modtage saadan, i det han mente kun at have
gjort sin Pligt mod Konge og Fædreland. I Jørgen Bjelkes udførlige 
Selvbiografi findes intet herom; imidlertid berettes det dog,
at Kong Christian V under sit Besøg i Christianssand 1685 skal
have vist ham Udmærkelse.

Som Faderen drev L. U. betydelig Tømmerhandel og var
Interessent i Baaselands Jærnværk fra dets Oprettelse 1665. Han;
beskikkedes 1684 til at være en af Kommissærerne, der skulde
gjennemgaa Udkastet til Norske Lov, men da han paa Ansøgning
allerede forløvedes her fra 1685, kan han næppe, som der har været
sagt, have haft synderlig Andel i Lovbogens Aifattelse. Han var
Assessor i Overhofretten og blev 1686 Kommerceraad; han skal
som saadan have «udforsket Kjøbstædernes Tilstand og indgivet
adskillige nyttige Forslag til Handelens Drift». Han afgik ved
Døden i Christianssand 1703. Hans Hustru Marthe var en Datter 
af Lagmanden Augustinus Olufsen (Uroe eller Wroe) og Anne
Lauridsdatter.

Saml. t. d. norske Folks Spr. og Hist. III, 564 ff.; VI, 205. 
Malling, Store og gode Handl. S. 88 f.

H. J. Huitfeldt-Kaas.



Undall, Laurids Christian, 1783-1861, Kammerherre, var 
født i Kjøbenhavn 17. Sept. 1783 som Søn af Kammerherre Oberst
Andreas U. (f. 1738 d. 1795) og Charlotte Dorothea f. v. Røder
(f. 1758 d. 1820). U. udnævntes 1803 til Sekondlieutenant i 1. jyske
Infanteriregiment, men udtraadte imidlertid alt 1811 af Armeens
Detail for at blive Overopsynsmand ved Viborg Tugt- og
Forbedringshus; 1813 fik han Kapitajns Karakter og blev Inspektør for
nævnte Straffeanstalt, for hvilken han 1850 blev Direktør. U., der
1829 havde faaet et Adelsdiplom, 1841 var bleven afskediget af
Krigstjenesten som Generalkrigskommissær og 1853 udnævnt til
Kammerherre, døde i Viborg 27. Febr. 1861. Han var i mange
Aar et virksomt Medlem af Viborg Bys Kommunalbestyrelse og
hædredes 1851 af Byen ved en Udnævnelse til Æresborger. 3. April
1812 havde han ægtet Maren Christine Staal (f. 1. Dec. 1791 d. 8. Nov.
1878), Datter af Justitsraad, Toldkasserer i Fredericia Niels S.

Erslew, Forf. Lex. 
Hiort-Lorenzen, De Fredericia Bruun'ers Slægtebog, 2, Udg., S. 2. 
Viborg Stiftstid. 1861, Nr. 38.

C. E. A. Schøller.



Unsgaard, Ivar Johan, 1798-1872, Minister, Stiftamtmand,
var født 4. Sept. 1798 og Søn af den norskfødte Kammerraad,
Landinspektør Iver U. (d. 1818) og Bertha f. Lange (d. 1847, 84 Aar
gammel). Sin Skoleundervisning fik U. først i Efterslægtselskabets
Skole, senere, da han bestemtes til at studere, i Metropolitanskolen.
Fra denne dimitteredes han til Universitetet 1817. I 1820 bestod
han den juridiske Embedsexamens theoretiske, i 1821 dens praktiske
Prøve. U.s Embedsbane gik gjennem Rentekammeret. Efter
allerede som juridisk Student at have faaet Adgang til dette som
Volontær udnævntes han 1822 til Kopist, 1826 til Fuldmægtig i
«Rentekammerets danske Kancelli» og naaede allerede i Frederik VI's
Regeringstid højere Stillinger i dette, 1831 som Kammersekretær,
1835 tillige som Kommitteret. Ved Slutningen af 1840, omtrent et
Aar efter Christian VIII's Tronbestigelse, udnævntes U. til
Deputeret i Rentekammeret og Chef for dettes første Sektion. Fra
Rentekammeret, hvor U. saaledes havde naaet en af de højeste
Stillinger, afgik han, efter Tronskiftet, i Sept. 1848, da han 
udnævntes til Stiftamtmand for Fyns Stift og Amtmand i Odense
Amt. I denne Stilling forblev han til Juni 1856, da han kaldtes
til Minister. Som saadan overtog han indtil Dec. 1859 vexlende
Indenrigsministeriet for Kongeriget og Ministeriet for Monarkiets
fælles indre Anliggender. Fra 1857-59 virkede han tillige som
midlertidig Minister for Holsten og Lauenborg. Fra 1849 til 1859
var U. med en kortere Afbrydelse Medlem af Rigsdagens
Landsting, fra 1856 til 1863 valgt Medlem af Rigsraadet. 7. Juni
1866 mødte han atter som Landstingsmand. Efter 1866 havde
han ikke Sæde i Rigsdagen, i. Januar 1860 vendte U. tilbage til
Stiftamtmandsembedet paa Fyn og forblev i denne Stilling til 1869.
Da søgte han sin Afsked og tilbragte som pensioneret sine sidste
Leveaar hos sin Søn i Thisted. Han døde 16. Sept. 1872. 1854 
var U. bleven Kammerherre, ved sin Afgang som Minister
udnævntes han til Gehejmekonferensraad. Danebrogsordenens
Storkors modtog han 1858.

De halvfjerde Aar, i hvilke U. virkede som Minister, stillede
ham paa en politisk fremtrædende Plads og paalagde ham bl. a.
Deltagelse i de Kampe, som den Gang førtes eller tog deres
Begyndelse med Hensyn til Forholdet mellem Monarkiets Dele. Skjønt
han hverken attraaede eller kom til paa det politiske Omraade at
staa i første Række, opfyldte han dog fuldt ud den politiske Pligt,
som Forholdene medførte for ham i de Ministerier (Bangs, Andræs,
Halls), i hvilke han tog Sæde. Et talende Vidnesbyrd herfor er
det, at han ikke veg tilbage for at overtage det allerede den Gang
for en dansk Mand lidet lokkende Hverv som holstensk Minister,
da Opfordringen derom kom til ham. Det var imidlertid ikke
Tilbøjelighed eller indre Kald, men netop kun Pligtfølelse, der
førte U. ind paa det politiske Felt. Tidligere Opfordringer om at
indtræde i Ministeriet havde han ikke fulgt, og da han efter
Afskedigelsen 1859 fandt, at nu var hans Pligt opfyldt, modstod han
senere Opfordringer om paa ny at overtage nogen Portefeuille,
endsige om at stilles i Spidsen for et nydannet Ministerium. Heller
ikke havde de egentlig politiske Debatter i de lovgivende
Forsamlinger, af hvilke han var Medlem, nogen stærk Tiltrækning for
ham. Han havde vel varm Sympathi for den nye konstitutionelle
Udvikling; han var lige saa lidt paa dette som paa andre
Omraader hildet i Fordomme; men Forfatningsformen var for ham
mindre væsentlig end Sagernes Realitet. Det var den saglige
Realitet, der optog hans Interesser, den, der laa for hans Evner,
og den, i hvilken han under den ældre Statsform havde udført et
stort og anerkendelsesværdigt Arbejde. Hvad der vil sikre U.s
Eftermæle som en af Fædrelandet fortjent Mand, er derfor mindre
den forholdsvis kortvarige Ministerstilling, om end denne, udvortes
set, falder stærkest i Øjnene, men det Arbejde for store og
vigtige saglige Opgaver, som han i Løbet af et halvt Aarhundrede i
forskjellige Stillinger udførte.

Allerede som Fuldmægtig i Rentekammeret fik U. Lejlighed
til at medvirke ved et betydeligt Lovarbejde fra den Tid, nemlig
Stempelpapirsforordningen af 3. Dec. 1828. En Frugt af denne
Medvirkning var det «Register» til Forordningen, som han udgav 1829,
og som -- 1845 suppleret af Schack -- skabte et meget velkomment
Grundlag for Lovens lette og sikre Anvendelse. I senere højere
Stilling tilrettelagde han den Rentekammeret vedkommende Del af
det Normalreglement, der fastsattes ved Reskript af 11. April 1841,
men adskillig Tid forud var forberedt. Ganske særlig er der dog
Grund til at fæste Opmærksomheden ved de vigtige Love angaaende
Sager, hørende under Rentekammeret, der efter forudgaaet
Forhandling med Provinsialstænderne fremkom i Christian VIII's Tid.
Som højtstillet Embedsmand i Rentekammeret havde U. en
Hovedrolle i dette Lovgivningsarbejde, blandt hvis Frugter særlig kan
nævnes: Fdgg. 20. Maj 1840 om Jagten, 24. Juni 1840 om den nye
Matrikkel, 8. Juli 1840 om Kasse- og Regnskabsvæsenet og s. D. om
Amtstueoppebørsler, 29. Sept. 1841 om Vejvæsenet, 26. Juni 1844
om Fribefordringsvæsenet og 29. Juli 1846 om Vands Afledning.
Sammenstilles disse vigtige Rentekammerlove med dem, der
samtidig udgik fra Kancelliet, faar man et levende Indtryk af den
Kjendsgjerning, at Christian VIII's Regeringstid indtager en
enestaaende Plads i vor indre Forvaltnings Udvikling, og af den store
Rolle, de ledende Mænd i de to nævnte Afdelinger af
Centraladministrationen herved have spillet. For sin Dels Vedkommende
medbragte U. til dette Arbejde en grundig Indsigt, som han ved
sine Embedsrejser sørgede for at øge, stor Skarpsindighed og en
Arbejdsdygtighed, hvori kun faa overgik ham. Hans Avtoritet paa
omfattende økonomiske og finansielle Omraader var uomtvistet.
Den førte til, at en Mængde særlige Hverv betroedes ham.
Saaledes blev han under Christian VIII Medlem af
Forstexamenskommissionen, af Jærnbanekommissionen, af en Kommission, der
skulde undersøge og ordne Kasse- og Regnskabsforholdene i
Centraladministrationens mere specielle Grene, under Frederik VII 
Formand for Landbokommissionen og for den Kommission, der
ordnede Krigsskadeerstatningen o. fl. Ogsaa hos Medborgere var
denne Avtoritet anerkjendt. Derom vidnede f. Ex. hans Valg 1839
og senere Gjenvalg til Medlem af Præsidiet for det kongl.
Landhusholdningsselskab, og at han 1857 blev Medstifter af «Bikuben».
Som Amtmand fik U. Lejlighed til at følge og lede Udførelsen af
en Række Foranstaltninger, han selv tidligere i Centraladministrationen 
havde arbejdet paa som Førstemand. Inden for den samme
Ramme faldt ogsaa vigtige Sager, han som Minister fik ordnet,
saaledes med Hensyn til Domænerne og Reguleringen af Holstens
Bidrag til Fællesudgifterne.

Dette store faglige Arbejde, der her kun i enkelte Hovedtræk
har kunnet antydes, viser, at U. hørte til den Kreds af udmærkede
Embedsmænd, som, efter at have virket i fremtrædende Stillinger
under den ældre Statsform, vare i Stand til at hjælpe
Administrationen under den nye Statsform over Overgangsvanskelighederne,
som trofaste Vogtere af den Kontinuitet i Administrationen, der
ikke ustraffet kan brydes. Bureaukrat i den Forstand, at det
ogsaa skulde præge Personen, var U. imidlertid langtfra. Hans
varme, af sand Humanitet gjennemtrængte Følelse, hans Intelligens,
i hvilken Vid og Humor og godmodig Satire havde en rig Plads,
hans Dannelse med vidtrækkende Interesser, ogsaa paa det
filosofiske og æsthetiske Omraade, endelig Traditionen fra
Kammerkancelliet, hvor Forholdet mellem ældre og yngre Medarbejdere
tidlig havde mistet et strængt formelt Tilsnit, -- alt bidrog til at
give U.s Personlighed et ganske andet Præg end det, de fleste
ville forbinde med hin Betegnelse. Heri ligger Forklaringen af,
at der, ved Siden af Anerkjendelsen af Embedsmandens Dygtighed,
hos alle, hvem U. traadte i Forhold til, voxede frem en personlig
Yndest og Hengivenhed, som fik smukke Udtryk saa vel ved hans
Afgang fra Statstjenesten som efter hans Død.

U. var 2 Gange gift, første Gang (1826) med Mariane Elisabeth
Dresing (f. 1790), hvis Fader, Nicolai D., var Præst ved Vartov.
Efter hendes Død (1849) ægtede han (1850) Vilhelmine Alvilda
Herbst (f. 30. April 1816), Søster til Arkæologen C. F. H. (VII, 375).
Hun døde allerede 8. Juli 1851. -- Hans Søn Iver Emil Hermann 
William Unsgaard (f. 10. Sept. 1828 d. 25. Febr. 1886) blev efter
1854 at have taget juridisk Embedsexamen næste Aar ansat i
Indenrigsministeriet, hvor han 1861 avancerede til Fuldmægtig. Efter
forskjellige Konstitutioner som Amtmand i Vejle Amt udnævntes 
han 1868 til Amtmand i Thisted Amt, 1885 til Stiftamtmand i
Laaland og Falster og Amtmand i Maribo Amt. 1882 udnævntes
han til Kammerherre. Han havde arvet en ikke ringe Del af sin
Faders Vid og roses som en dygtig og samvittighedsfuld
Embedsmand. Han ægtede 30. Maj 1876 Agathe Catharine Margrethe
Seyersen (f. 15. Juni 1835), Datter af Fourér C. Ant. Chr. Seyersen.
For sine Descendenter stiftede U. et Pengefideikommis, der staar
under Bestyrelse af Justitsministeriet.

Erslew, Forf. Lex.
Barfod, Rigsdagskal. 
Ill. Tid. XIV, 86.

C. Goos.



Uppendorf, Johannes, 1645-98, Skolemand, var født i Tønder. 
Efter Skolegang her og i Flensborg afgik han 1664 til
Universitetet i Rostock, senere til Kiel, hvor han 1670 tog
Magistergraden. Efter at have været Huslærer en Tid hos Provst Kenkel
i Tønder blev han 1670 kaldet til Rektor ved den tyske Skole i
Stockholm, og 1677 flyttede han i samme Egenskab til Riga, 1698
fik han en Kaldelse til Professor i Græsk og Hebraisk ved
Universitetet i Dorpat; men inden han kunde tiltræde Embedet, døde
han, 4. Sept. s. A. Han har udgivet talrige latinske Afhandlinger
angaaende sproglige og theologiske Æmner, ogsaa «Schematismus
geographicus universi orbis», 1687. Paa Tysk udgav han et Drama,
«Androphilus».

Moller, Cimbria lit. I.
Allg. Deutsche Biographie XXXIX.

H. F. Rørdam.



Urne, Axel, -1577, Rigskansler, var Søn af nedennævnte 
Knud U. (d. 1543). Som Brodersøn af den formaaende Roskildebiskop 
Lage U. var han vist ogsaa selv bestemt for den gejstlige
Stand. Han fik i alt Fald en lærd Opdragelse, i det han 1529
blev immatrikuleret ved Kjøbenhavns Universitet og siden studerede
i Frankrig, han var ved Nytaarstid 1533 i Paris, og i Tyskland,
navnlig i Wittenberg, hvor han omgikkes baade Luther og
Melanchthon og sagtens sluttede sig til deres Lære. Efter at have
afsluttet sine Studier indtraadte han som Sekretær i Kancelliet,
vistnok allerede 1535, da han under Kjøbenhavns Belejring besørgede
Ind- og Udbetalinger i Lejren. Han fik Rønnebæksholm i Forlening,
men ombyttede 1547 dette Len med Lyse Kloster i Norge, som han
beholdt til 1560. Desuden havde han Kanonikater i Roskilde og
i Lund, men det sidste afstod han 1550 til sin Søstersøn Lage
Venstermand. Man har sikkert anset ham for en mere end
almindelig duelig Embedsmand, thi da Krigen med Sverige kom, blev 
det saare brydsomme og besværlige Hverv overdraget ham, som
Pendingemester at følge Hæren og lede alle Udbetalingerne i
Anledning af Krigsførelsen, i Begyndelsen sammen med Rigsraaden
Børge Trolle, senere alene. Selv maatte han ogsaa gjøre
Forstrækninger med Guld og Sølv og fik derfor 1563 Sørup Birk og
Vigsnæs i Pant, men Pantet blev dog strax efter indløst. End videre
var han blandt de Adelsmænd, som 1565 maatte gaa i Forløfte
for de 45000 Rdl., Kongen blev Greven af Schwarzburg og hans
Ryttere skyldig. Til Gjengjæld fik han Tønsberg Len i Norge.
Endelig blev han 1567 Rigskansler og Rigsraad og som saadan
forlenet med Provstiet i Odense; men den Herlighed blev ikke af
lang Varighed; thi da han efter Fredslutningen skulde gjøre Rede
og Regnskab for sine Oppebørsler og Udlæg som Pendingemester,
vare Regnskaberne ikke i Orden, og Uordnerne maa vel have
været ret graverende, siden A. U. i 1570-71 mistede alle sine
Embeder og Len. Foruden sin fædrene Gaard, Søbysøgaard, ejede
han Aarsmarke, som han arvede 1552 efter sin Broder Hans U.,
og Raarup (nu Cathrinebjærg), som han 1542 kjøbte af Kronen.
Han døde 6. Marts 1577. Efter sin 1. Hustru Anne Jensdatter
Rosensparres Død i Sept. 1555 havde han 11. Nov. 1562 ægtet
Birte Knudsdatter Rud (f. 9. Juni 1538), men blev 1573 for anden
Gang Enkemand.

Thiset.



Urne, Axel, 1591-1626, til Rygaard, som han 1622 kjøbte 
af Eiler Gyldenstjerne, var Søn af nedennævnte Knud U (d. 1622)
og blev født 25. Avg. 1591 paa Aarsmarke. Han gik i Skole hos
Præsten i Lunde, saa i Malmø og sidst i Sorø, hvert Sted i 4 Aar,
rejste 1609 udenlands, studerede 1 1/2 Aar i Heidelberg, 1/2 Aar i
Strasburg, 1 Aar i Basel og 1/2 Aar i Genf, hvorefter han berejste
Frankrig, England og Nederlandene. Efter 1614 at være
hjemkommen tjente han som Sekretær i Kancelliet, til han Aaret efter
beskikkedes til Landsdommer i Sjælland og som saadan fik
Ringsted Kloster i Forlening. Landsdommerstillingen fratraadte han
1624, da Enkedronningen forlenede ham med Halsted Kloster og
Nykjøbing Slot, men allerede 15. Dec. 1626 døde han i Kjøbenhavn.
Paa sin Sotteseng modtog han Besøg af den udvalgte Prins. 13. Juni
1619 havde han i Kjøge ægtet Birgitte Prebensdatter Gyldenstjerne
(f. 12. Avg. 1595 paa Skovsbo, d. 1675), der fødte ham 5 Børn, af
hvilke dog de 3 døde før Faderen og det 4. straks efter ham.

T. C. Wegner, Ligpræd. over A. U. (1630).

Thiset. 



Urne, Axel, 1598-1653, til Brobygaard og Viffertsholm, 
som han arvede efter sine Forældre Jørgen U. og Margrethe Viffert,
blev født 5. Febr. 1598 paa Viffertsholm. Han kom 1612 i Sorø
Skole, var 1619-21 Sekretær i Kancelliet; men efter at han
21. Juli 1622 i Aalborg havde ægtet Anne Marqvardsdatter Rodsteen
(f. 23. Juli 1593), synes han at have givet Afkald paa al offentlig
Virksomhed og at have trukket sig tilbage til sine Godser. Han
ejede nemlig ogsaa Kjellerup og Kvottrup, men solgte 1633
Viffertsholm til Enevold Christoffersen Seefeld og Aaret efter Skavange,
som han havde faaet med sin Hustru, til sin Søster Anne Urne.
I sit Otium syslede han med mathematiske og genealogiske Studier.
Samtiden betegnede ham i alt Fald som «mathematicus præclare de
literis meritus», men hans videnskabelige Virksomhed har ellers kun
sat sig faa Spor for Efterverdenen, hvad der i det mindste for
Genealogiens Vedkommende er at beklage, da den ikke synes at
have indskrænket sig til en Afskrivning i Blinde af andres
Arbejder, men, hvad der er ret enestaaende for hans Tid, har forøget
disse med Oplysninger, hentede fra nu tabte Pergamentsbreve.
A. U., der levede i barnløst Ægteskab, døde 1653, og Enken fulgte
ham kort efter i Graven.

Thiset.



Urne, Christian, 1749-1821, Overpræsident, var en Søn af 
Kapitajn Joachim Frederik U. (f. 11. Marts 1708 d. 27. Juli 1788) og
Ingeborg Margarethe f. Akeleye (f. 24. Nov. 1718, d. 1782, begravet
22. Febr.). Han fødtes 4. Marts 1749 i Kjærteminde, blev 1757
Page og 1768 Hofjunker hos Enkedronning Juliane Marie, ved hvis
Bistand han fik Lejlighed til at studere Lovkyndighed og
Statsvidenskab ved Sorø Akademi indtil 1771. Det følgende Aar blev
han Enkedronningens Kammerjunker, 1773 juridisk Kandidat,
Avskultant i Højesteret og 1. Kammerjunker hos Kronprinsen. 1775
udnævntes han til Amtmand i Halds Amt, konstitueredes tillige 1776
til Stiftamtmand i Viborg, 1780 til Stiftamtmand i Aarhus og udnævntes
derefter 1781 til Stiftamtmand i Ribe Stift og Amtmand i
Riberhus Amt. 1790 beskikkedes han til Justitiarius i Højesteret,
men blev allerede 1794 Overpræsident i Kjøbenhavn, fra hvilket
Embede han 1809 afskedigedes. Han døde 28. Juni 1821 i Sorø.
1779 var han bleven Kammerherre, 1790 Storkors af Danebrog og
1809 Gehejmekonferensraad. -- Han ægtede 24. Okt. 1783 Sophie
Magdalene Baronesse Gyldencrone (f. 4. Maj 1766 d. 26. Maj 1851), 
en Datter af Gehejmeraad Christian Frederik G. til Wilhelmsborg
(VI, 330).

G. Kringelbach.


Urne, Christoffer, -1566, til Rygaard i Fyn, 
var Søn af nedennævnte Johan U. (d. 1537) og dennes 2. Hustru Anne Rønnov.
Han var Hofsinde 1546, men giftede sig vist endnu s. A. med
Kirsten Pedersdatter Lykke til Nørlund, fra 1537 Enke efter
Ludvig Munk til Palsgaard, og tog saa Bolig paa Rygaard. Her laa
han 1548 i aabenlys Fejde med sin Frænde Jørgen Urne til Hindema.
De nærmere Omstændigheder kjendes ikke, men det synes, som
om Kongen tog Parti for C. U. Aaret efter vendte Vinden sig.
I Forbitrelse over at have faaet Afslag paa et Andragende om
egen Sognepræst til sin Sognekirke Langaa var C. U. saa
uforsigtig i et Drikkelag paa Gudme Herredsting at beskylde den kongl.
Kansler Johan Friis for at have ladet C. U.s Morbroder Bisp
Joachim Rønnov forgive i Fængselet og true med, at Ild og Lue
i den Anledning skulde gaa over Danmark. Da denne Tale af
en fuld Mand kom Kansleren for Øre, blev den C. U. en dyr
Spas. Han blev tiltalt og dømt af Rigsraadet at være en Løgner
og usanddru Mand. Ja saa alvorlig tog man hans kaadmundede
og storpralende Ord, at han førtes til Gulland og holdtes fangen
der i over 10 Aar. Efter Christian III's Død søgte han om at
komme løs og blev da forflyttet til Kalundborg; men først 1562
blev han paa sin Hustrus og sin Moders Forbøn frigiven. Han
maatte dog udstede en Stræng Forpligt til herefter at skikke sig
som en hørsom Undersaat og ikke anke eller arge paa nogen i
Anledning af sin Fængsling, og for denne Forpligts Opfyldelse
maatte 20 af hans Slægt og Venner stille Kongen en Kavtion paa
ioooo Jochimsdalere. Men saa lidt havde det lange Fængsel
tæmmet C. U.s Ubesindighed, at han kort efter sin Løsladelse paa
Viborg Landsting overfusede Landsdommeren Axel Juul, der i
sin Tid som kongl. Sekretær' efter kongl. Ordre havde fængslet
ham, med Ukvemsord og Udfordringer. Dog kom denne nye
Daarskab ikke til at gaa ud over C. U. selv. Syvaarskrigen stod
for Døren, og det var altsaa ikke Tider til at sætte en Adelsmand
i Hullet, naar der var Brug for ham i Lejren. Kongen havde
meget mere Brug for de 10000 Jochimsdalere, og følgelig holdt
han sig til Forloverne, der 1564 dømtes til at betale, skjønt de
gjorde gjældende, at der kun var forefaldet et Ordskifte; men
C. U. sonede dog selv sine Taabeligheder ved at ofre sit Liv paa 
Fædrelandets Alter. Han blev fangen i det berømte Svarteraaslag, 
maatte gaa med i det forsmædelige Indtog i Stockholm 29. Jan.
1566 og er antagelig død kort efter i et svensk Fangehul. Hans
Enke levede endnu 17. Avg. 1570.

Thiset.



Urne, Christoffer, 1594-1663, Statholder i Norge, Rigskansler,
var Søn af nedennævnte Knud U. til Aarsmarke (d. 1622) og
fødtes 26. Okt. 1594. Efter fra 1605 at have været paa Sorø
Skole rejste han 1609-15 i Tyskland, Schweits og Frankrig. Ved
sin Hjemkomst blev han Sekretær i Kancelliet, indtil han 1617
blev Rentemester, hvilken Stilling han beklædte til 1627. 18. Juli
1624 ægtede han Sophie Lindenov (f. 15. Nov. 1608 d. 4. Sept. 1652),
Datter af Hans L. til Gavnø (X, 317) og Lisbet Sophie Rantzau.
1627 forlenedes han, der allerede fra 1622 havde haft Kronens
Rest af Svendstrup Len, med Aalholm og fik Tilsynet med
Kjøbstæderne paa Laaland-Falster. Men 1629 optoges han i Rigsraadet
og forflyttedes samtidig til en større Virkekreds, i det han blev
Statholder i Norge og fik Akershus Len. Denne Stilling beholdt
han til 1642, da han i Stedet fik Tranekjær. Ved Begyndelsen af
Svenskekrigen blev han en af dem, der fik det højeste Tilsyn
med Fyn og Langeland. 1645 var nan en af Fredskommissærerne
i Brømsebro og fik s. A. Dragsholm Len; 1646 blev han
Rigskansler, i hvilken Stilling han allerede havde fungeret en Tid lang
i 1643 under hans Forgænger Just Høgs (VIII, 223) Fraværelse
som Gesandt i Osnabrück; samtidig blev Rigskanslerembedet
indlemmet i de høje Rigsembeder. Han fulgte 1646 Christian IV til
Norge, var s. A. en Modstander af Landkommissærernes stigende
Magt og det følgende Aar Medlem af den Kommission, der blev
nedsat til at afgive Betænkning om Finansernes Tilstand. Under
Forhandlingerne om Frederik III's Haandfæstning 1648 regnedes
han mellem dem, der ikke ønskede Kongens Magt begrænset alt
for stærkt; men 1658 ansaas han dog for at høre til den Del af
Rigsraadet, der med Mistillid saa hen til Kongens Planer. S. A. fik
han Lyse Kloster Len i Norge i Stedet for Dragsholm, indtil han
1659 fik Halsnø Kloster og Hardanger Len. Paa Stændermødet
1660 overgav han 17. Okt. Adelens Fordringer om dens Privilegier
til Kongen og bar Kronen ved Arvehyldingen den følgende Dag.
Hermed var dog hans politiske Rolle udspillet. Han traadte
tilbage som Rigskansler og døde 27. Sept. 1663 paa sin Gaard
Nielstrup paa Laaland. Han var i Besiddelse af ikke ringe, især 
theologisk Dannelse, og ejede et Bibliothek, der var forsynet med
historiske og politiske Bøger og med Udgaver af Kirkefædrene.

Bricka og Gjellerup, Den danske Adel I, 23 ff. 
Danmarks Adels Aarbog 1904, S. 482. 

J. A. Fridericia.



Urne, Claus, --1562, til Bæltebjærg og Valsø, var Søn af 
den enøjede Lage U. til Bæltebjærg og Sidsel Ribbing til Boserup.
Sikkert under Paavirkning af sin berømte Farbroder Bisp Lage U.
bestemtes han for den gejstlige Stand, studerede 1520 i Wittenberg,
tog Magistergraden, og skjønt han 1524 var bleven Domprovst i
Lund, ja fra 1529 endog Rektor ved Kjøbenhavns Universitet,
synes han at have fortsat eller gjenoptaget sine egne Studier
i Udlandet, thi ved Nytaarstid 1533 var han ligesom Fætteren
Axel U. i Paris. For øvrigt vedblev han, selv efter at have
fratraadt Rektoratet, at staa i Forbindelse med Kjøbenhavns
Universitet, bl. a. som Opkræver af de Studie- og Bibelpenge, der
tilkom det i Skaane. Men ellers kuldkastede naturligvis Reformationen
alle til den katholske Kirke knyttede Forventninger; dog beholdt
C. U. sit Provsti, 1537 fik han af Kongen nyt Brev derpaa, og et
Vikarie i Roskilde havde han ogsaa, men for øvrigt sluttede han sig
til den nye Lære og traadte helt over i verdslig Stand. Han blev
1537 benyttet ved Forhandlingerne i Halmstad med de svenske og
var 1547 nærværende ved et Grænsemøde i Varberg. Aaret efter
ledsagede han Hertug Frederik til Norge, og 1549 blev han sin
Broder Jørgens Eftermand som Landsdommer i Skaane og fik Sæde
i Rigens Raad. 1546 havde han faaet et lille skaansk Len, Espholt,
nu fik han Tilladelse til fra Broderen at indløse Barkager Len; 
men det mistede han atter 1555, og siden fik han, besynderlig nok,
ikke noget andet eller større verdsligt Len. Og dog vedblev han
at være en meget benyttet Mand. Han var 1554 Sendebud til
Grænsemødet i Elfsborg, sendtes 1558 i Gesandtskab til Rusland
for at tale Liflændernes Sag og maatte atter 1560, saa nødig han
vilde, ledsage Hertug Magnus dertil, men fik snart Tilladelse til
paa Grund af Sygdom at vende hjem. Rimeligvis have disse
anstrængende Rejser ganske nedbrudt hans Helbred, thi han synes at
være traadt ud af Rigsraadet og døde allerede 1562, mellem 11. Marts
og 8. Sept. C. U. berømmes for sin Lærdom; bl. a. stod han i
Forbindelse med Botanikeren Henrik Smith, der har dediceret ham
og hans 1. Hustru, Margrethe Jacobsdatter Trolle (f. 22. Sept. 1511
d. 1551), flere af sine Bøger, særlig sin «Ny Urtegaard», der blev 
til i Anledning af, at Ægteparret havde raadspurgt Henrik Smith
ved Anlæggelsen af en «besynderlig Urtegaard» ved Bæltebjærg.
Efter sin 1. Hustrus Død ægtede C. U. 28. Juni 1556 en af
Dronningens Jomfruer Anne Sivertsdatter Grubbe.

Thiset.



Urne, Eiler, 1592-1640, til Rudbjærggaard og Gunderslevholm,
hvilken sidste han 1624 kjøbte af Christoffer Gjøe, var Søn af
nedennævnte Knud U. (d. 1622) og opkaldt efter sin Morfader,
Rigskansleren Eiler Grubbe. Han blev født 24. Avg. 1592 paa sin
fædrene Gaard Aarsmarke, kom 1602 i Sorø Skole, berejste siden
med sine Brødre Axel og Christoffer Frankrig og Tyskland til
1614, da de vendte hjem, og han saa strax fik Ansættelse som
Hofjunker. 1619 fik han Holbæk Slot i Forlening og fratraadte
da Hoftjehesten, men allerede Aaret efter mistede han igjen Holbæk
og fik i Stedet et Par norske Len, Bratsberg og Gimsø Kloster, som
han beholdt til sin Død. 1626 maatte han i Statholderen Iver
Juuls Fraværelse ligge i Slotsloven paa Akershus; men 1627-28
synes han at have gjort Tjeneste som Skibschef paa Flaaden, dog
haves ingen Bestalling for ham som saadan. E. U. døde 10. Jan.
1640 i Skien. -- 12. Maj 1622 havde han ægtet Christoffer v. d.
Groebens Enke, Jytte Henriksdatter Gyldenstjerne (f. 10. Sept. 1582 paa
Baahus, d. 30. Marts 1642 paa Orebygaard hos sin Datter af 1.
Ægteskab).

Thiset.



Urne, Erik, 1570-1631, til Søbysøgaard, Søofficer, var Søn 
af ovennævnte Axel U. (d. 1577) og blev døbt 12. Febr. 1570 i Søby
Kirke. 1594 blev han Hofjunker og ledsagede i denne Egenskab
Kongen 1598 paa Rejsen til Baahus og 1599 paa Nordlandsrejsen,
men da paa denne Kommandoen over en tagen engelsk Prise blev
ham betroet, tog han, skjønt Begyndelsen af hans maritime
Løbebane ikke var særlig heldig, i det Prisen forliste paa Rejsen, dog
Aaret efter sin Afsked fra Hove og var fra nu af Skibschef.
Samtidig giftede han sig (12. Okt. 1600 i Svendborg) med Agnete
Pedersdatter Thott, som døde efter 12 Aars barnløst Ægteskab. 1601
fik han Utstejn Kloster i Norge i Forlening. Det er dog særlig
som Skibschef, at hans Navn nævnes. Han var 1610 Chef for
Orlogsskibet «Victor» i den under Rigsadmiral Mogens Ulfeldt
udsendte Flaade, og Aaret efter laa han selv som Admiral for en
Eskadre paa 7 Skibe uden for Kalmar for at indespærre denne 
belejrede By fra Søsiden, men da en overlegen svensk Flaade nærmede
sig, maatte han fortrække. Endnu 1620 gjorde han Tjeneste paa
Elben ved Glückstadt; men det følgende Aar laa han i Slotsloven
paa Bergenhus. Da han efter at have mistet sin Hustru ikke kunde
røgte sit Hjem paa Søbysøgaard, solgte han 1618 denne sin fædrene
Gaard til Breide Rantzau og boede siden i Odense, i øvrigt i
temmelig trange Kaar. Under Krigen 1627 var han en af de fynske
Generalkrigskommissærer. Han døde 25. Marts 1631.

Lind, Kristian IV og hans Mænd p. Bremerholm S. 162 f.

Thiset.



Urne, Frederik, o.1600-1658, til Bregentved, Broder til den 
ovfr. nævnte Christoffer U., blev født o. 1600. Han har sandsynligvis 
foretaget en Udenlandsrejse paa de unge Adelsmænds sædvanlige
Maade, var Sekretær i Kancelliet 1622-24 og derefter Hofjunker
1624-25. Som saadan fulgte han Christian IV paa Tysklandstoget 
1625, ledsagede i Efteraaret s, A. Kirstine Munk paa en
Rejse fra Krigsskuepladsen til Danmark og atter tilbage til Kongen.
Det følgende Aar sendtes han i et diplomatisk Hverv til Frankrig
og Nederlandene og blev 1627 Lensmand over Kronborg og
Frederiksborg Len, hvormed forenedes Forpagtningen af Hørsholm. Denne
Stilling gav ham et omfattende og betydeligt Arbejde, hvorom
især hans bevarede Kopibog over Kongens talrige egenhændige
Breve til ham giver Vidnesbyrd; han havde meget at gjøre med
Hof holdningen, Byggeforetagenderne paa de to Slotte, Tilsynet
med Sundtoldopkrævningen m. m., og Christian IV viste ham
Tillid ogsaa med Hensyn til mere fortrolige Sager, som
Forholdsregler i Anledning af Striden med Kirstine Munk. 1641 fratraadte
han denne brydsomme Virksomhed, blev først Lensmand paa
Silkeborg og fik derefter det store Throndhjems Len 1642-56. I
dette Aar vendte han tilbage til Danmark, blev Lensmand paa
Roskildegaard og 1657 paa Halsted Kloster. Efter sin Moder
havde han arvet Part i Alslevgaard, afstod den dog senere til sin
Broder Jørgen og kjøbte derimod 1656 Kragerup af Oberst Hans
Friis og 1630 Bregentved af Falk Gjøe; dette sidste Gods udvidede
han stærkt og byggede vistnok en ny Fløj med et Kapel til
Hovedbygningen. 12. April 1658 døde han i sin Gaard i Kjøbenhavn;
hans Enke, Karen Arenfeldt (f. 10. Nov. 1598), Datter af Hans A.
og Anne Marsvin, overlevede ham til 9. Juni 1673.

Bricka og Fridericia, Chr. IV's egh. Breve I-V. 
Brasch, Gamle Ejere af Bregentved S. 223 ff. 
Danmarks Adels Aarbog 1904, S. 486 f.

J. A. Fridericia.



Urne, Hans, --1503, Provst, var Søn af nedennævnte Jørgen 
Urne (d. 1480) og hans første Hustru. 1458 immatrikuleredes 
han i Rostock, hvor han i Vinteren 1462-63 blev Magister. Da
Odense St. Knuds Kloster i 1475 omdannedes til et Kapitel af
sekulære Kanniker, blev han Domprovst i dette Kapitel; i 1489,
da der atter var Tale om at lade Benediktinermunkene vende
tilbage til Klosteret, var han en af de mest fremtrædende paa
Kapitlets Side i den derom førte Retssag mellem Kapitlet og Munkene,
men de sidste sejrede, og H. U. mistede sin Domprovsteværdighed.
Han beholdt dog ligesom de øvrige Kanniker en Del Indtægter,
som Klosteret maatte overlade ham for Livstid, og ligeledes beholdt
han til sin Død Embedet som Provst ved Odense Frue Kirke,
som han havde indehaft samtidig med Domprovstestillingen. Ogsaa
andre gejstlige Embeder var han i Besiddelse af; 1477 nævnes han
som Kannik i Lund, 6 Aar efter hedder det, at han har resigneret
et Kanonikat i Ribe, og ved sin Død var han Kannik i Roskilde.
Han ejede et efter Tidens Forhold ikke ubetydeligt Bibliothek og
viste ogsaa sin Interesse for boglige Sysler ved at bekoste
Trykningen af forskjellige Bøger. Han var Medstifter af Jomfru Mariæ
Psalters Broderskab i Odense; i denne Bys Frue Kirke stiftede
han et Kapel, og i den samme Kirke blev han begravet, da han
i 1503 mellem 11. Avg. og 1. Dec. afgik ved Døden.

Danske Mag. I, 289 ff.
Danmarks Adels Aarbog 1904, S. 467 f.

William Christensen.



Urne, Johan, --1537, Rigsraad, til Rygaard (paa Fyn) og 
Engestofte (paa Laaland), var Søn af nedennævnte Hr. Jørgen U.
(d. 1480). Han nævnes 1503 i sin Broder Hans U.s Testamente og
tilskjødede 1506 sin Søster Margrethe, Enke efter Knud Reventlow
til Søbo, sin Part i Brolykke (paa Fyn). 1516 nævnes han som
Ridder. Han var en af de Adelsmænd, der 1523 paa Ringsted
Landsting paa ny tilsvor Christian II Troskab, men det
forhindrede ham ikke i kort efter at slutte sig til Frederik I, da dennes
Sag blev den sejrende. J. U. belønnedes ved endnu s. A. at blive
optaget i Rigsraadet og udnævnt til Lensmand paa Kalundborg,
som han 1525 ombyttede med Kjøbenhavn. 1524 forlenedes han
tillige med Byen Skjelskør paa 5 Aar, og 1528 fik han Livsbrev
for sig og sin Hustru, Anne Rønnov, paa Byen; 1532 skjænkede
Kongen ham desuden Karmeliterklosteret i Skjelskør. 1533 fik han
Tilladelse til at indløse Rugaard og beholde den som Pant. Fra 
1528 var han end videre forlenet med den sjællandske Bispestols
Gaard Borreby. Paa Rigsdagen i Kjøbenhavn 1533 hørte J. U.
derfor ogsaa til de katholske Bispers ivrigste Tilhængere.

Grevefejden blev skæbnesvanger for J. U. som for saa mange
andre Adelsmænd. Oprøret i Malmø i Maj 1534 og Grev
Christoffers Landgang paa Sjælland i Juni bragte ham i en vanskelig
Stilling i Kjøbenhavn. Byen sluttede sig snart aabenlyst til Greven,
men J. U. holdt endnu Slottet. Det fortælles, at Jørgen Kock,
der ledede Bevægelsen i Kjøbenhavn, gjorde flere Forsøg paa at
overrumple Slotsherren, naar han kom ned i Byen for at forhandle
med Borgerne, men de mislykkedes; da Greven saa imidlertid selv
kom til Byen og begyndte at belejre Slottet, skal Besætningen,
der var misfornøjet med J. U.s Strænghed, have tvunget ham til at
overgive Slottet 24. Juli efter faa Dages Belejring. Rigtigheden af
denne Fremstilling er dog noget tvivlsom. Den Omstændighed,
at J. U., strax efter Overgivelsen, af Greven forlenedes med noget
Gods, som Johan Friis hidtil havde haft, og nu gik Greven til
Haande, og den Maade, hvorpaa han blev behandlet 1536, tyder
paa, at hans Overgivelse af Slottet ikke har været saa nødtvungen.
J. U. synes i den følgende Tid at have opholdt sig paa sin Gaard
i Fyn, men da den lybske Landsknægte fører Ovelacker (XII, 480)
i Jan. 1535 rømmede Øen, førte han blandt andre Adelsmænd J. U.
med sig som Fange. Han holdtes først fangen i Kjøbenhavn,
siden i Malmø, hvorfra han i Jan. 1536 førtes til Slottet Lübtz i
Meklenborg. Ved Traktaten om Kjøbenhavns Overgivelse
bestemtes, at de i Meklenborg fangne Adelsmænd vel skulde frigives,
men overleveres i Kong Christian III's Hænder. I Slutningen af
Avg. overleveredes de ogsaa til denne i Hamborg. J. U. hørte til
dem, som det gik værst ud over; han blev først holdt fangen i
Haderslev til ind i Nov., og før han løslodes, maatte 6 Rigsraader
gaa i Borgen for, at han der fra vilde begive sig lige til
Kjøbenhavn, hvor han skulde bo i en Borgers Hus, indtil han havde gjort
Kongen en betryggende Forvaring. Han maatte opgive sit Sæde
i Rigsraadet og alle sine Forleninger og døde kort efter, før
25. April 1537. -- Han var gift 1. (før 1506) med Mette
Johansdatter Oxe, der endnu levede 1521, og 2. (før 23. Avg. 1525) med.
Anna Marqvardsdatter Rønnov, der overlevede ham i mange Aar.

Danmarks Adels Aarbog 1904, S. 476.
Annal. f. nord. Oldk. og Hist. 1853, S. 95. 102. 108. 113 ff.
Pal.-Müller, Grevens Feide I-II.

L. Laursen.



Urne, Johan Christian, 1705-87, Amtmand, fødtes 1705 og 
var Søn af Kapitajn ved det østsjællandske nationale Infanteriregiment
Frederik Christian U. (f. 1669 d. 1746) og Petronelle f. v. Bassen. Han
begyndte 1717 sin Hoftjeneste som Page, blev siden Hofjunker hos
Prinsesse Sophie Hedevig og 1730 Sekretær i tyske Kancelli. Han
ansøgte senere1 om at blive Amtmand i Norge, men fik kongelig
Fortrøstning om et bedre Avancement og udnævntes 1740 til Amtmand
paa Bornholm, medens han 1739 forgjæves havde søgt om at blive
Overpræsident i Kjøbenhavn. Lige efter en Misvæxt og i flere
Henseender under vanskelige Forhold kom han til Bornholm, hvor
de misfornøjede Bønder trængte ind i hans Bolig og kun med
Møje bleve beroligede af ham. Han opnaaede dog snart gjennem
Rentekammeret adskillige Lempelser for de slettest stillede og viste
under sin lange Embedstid den største Nidkjærhed for Amtet og
dets Beboere. I 1742 oprettedes, trods hans Modstand, en
bestandig Kommission for Bornholm, hvor han maatte nøjes med at
tage Sæde efter Kommandanten. Hans Interesse for Øen viste sig
bl. a. ved hans flittige Indsamling af Oplysninger vedrørende dens
Historie, som delvis findes bevarede paa Universitetsbibliotheket, og
som væsentlig have bidraget til samtidige og senere Forfatteres
Skrifter om Bornholm, saaledes navnlig til Thuras i 1756 udgivne
Bornholms Beskrivelse. U., som 1753 var bleven Etatsraad, fik 1778
paa Grund af sin høje Alder Afsked med fuld Gage i Pension og
udnævntes samtidig til Konferensraad og 1. Medlem af den
bornholmske bestandige Kommission. Han frabad sig dog den sidste
Æresbevisning og døde ugift i Rønne 12. April 1787.

Danmarks Adels Aarbog XXI, 472. 
L. Thura, Bornholms Beskr. S. 189.
J. Bloch, Stiftamtmænd og Amtmænd i Danmark og Island 1660-1848, S. 48.
J. N. Jørgensen, Bornholms Hist. S. 170 og fl. St.

G. L. Grove.



Urne, Just, --1534--, skrives til Harridslevgaard, der dog 
kun var et Kronelen, som imidlertid hans Fader, Ridderen
Christiern U. og dennes Enke Sophie Jepsdatter Lunge tidligere havde
haft. For øvrigt skal J. U. efter nogle Beretninger kun have været en
uægte, om end paa Viborg (!) Landsting i Kuld og Kjøn lyst Søn;
dog var ogsaa hans Moder, Mette Rosengaard, af Adel. J. U.
skal længe have forsøgt sig i fremmed Krigstjeneste, men 1516-18
sad han i Rolighed her hjemme, i det hans Frænde Bisp Lage
Urne havde forlenet ham med en af Roskilde Bispestols Gaarde,
Tersløse. Han var imidlertid en Tilhænger af Christian II og 
rømte derfor af Landet med denne; men i alt Fald før 1533 var
han kommen tilbage til Fyn, deltog i Hyldingen i Hjallese Kirke
(Juli 1534), ja, som for ret at godtgjøre, hvor fuldstændig han
havde sluttet sig til det nye Regimente, drog han lige fra
Hyldingen saa hastig til Lybek, at han før Adelens egen
befuldmægtigede overbragte Hertug Christian Budskabet om Kongevalget,
Men har han ventet paa denne Maade at indynde sig hos den
nye Magthaver, maa han have forregnet sig, thi den nye Konge
fratog ham 1536 Harridslevgaard, hvorefter han atter vendte sit
Fædreland Ryggen, dog efterlod han sin Hustru, Margrethe
Andersdatter Tidemand, og sine Børn her. Han skal være død i
Køln, før 1550, men efter 1543, thi dette Aar bemyndigede
Pfalzgreven sine 2 Sendebud til Sverige, Caspar v. Seckendorff og
M. Ambrosius Schlienroth, til at forhandle med J. U. og andre af
Christian II's Tilhængere.

Thiset.



Urne, Jørgen, --1480, gjøres i Slægtebøgerne, som benævne 
ham «store Hr. J. U.», til Søn af en Hr. Ib Urne, medens hans 
Fader vistnok i Virkeligheden har været Hr. Lage Nielsen Urne.
J. U. ejede mange Herregaarde paa Fyn (Brolykke, Rygaard,
Søbysøgaard og Hindema) og havde ligeledes en stor Rigdom paa
Børn, i det han i 3 Ægteskaber skal være blevet Fader til omtrent
en Snes Børn. Over Navnene paa hans Hustruer er det vanskeligt 
at komme til Klarhed; formodentlig har dog Sidsel Folmersdatter 
Knob eller Rigstrup været den første, Margrethe Eriksdatter
Bille den anden og Kirsten Clausdatter Krumstrup, der døde 1518,
den tredje. Selv var J. U. Væbner 1438, men Ridder 1458; 1472
fik han Kjærteminde i Pant. Han døde 21. Maj 1480; af hans
Sønner nævnes Hans, Jørgen, Lage, Johan og Knud i det
foregaaende eller i det følgende.

Danske Magazin I, 290 f.
Danmarks Adels Aarbog 1904, S. 467.

William Christensen.

 -1510, Landsdommer">

Urne, Jørgen, --1510, Landsdommer, Søn af ovennævnte 
Jørgen Urne (d. 1480) og hans første Hustru, arvede efter Faderen
Hindema, hvoraf han dog maatte udkjøbe et Par af sine Brødre,
Han forekommer som Landsdommer paa Fyn i Aarene 1494-1508
og fik i denne Egenskab i 1502 et Tingsvidne om, at han havde
«skikket Lov og Ret og siddet Dom som en ærlig Dannemand»,
saa at Almuen takkede ham derfor. 1497 var han Lensmand paa
Hagenskov, og en ganske enkelt Gang (formentlig 1504, i alt Fald 
i Tiden 1503-5) nævnes han som Rigsraad, hvad der dog næppe
er rigtigt, da han endnu 1507 forekommer anført efter Rigsraader.
Han døde 1510; hans Enke Mette, Datter af Claus Henriksen
(Huitfeldt), levede endnu 1516.

Danmarks Adels Aarbog 1904, S. 468.

William Christensen.



Urne, Jørgen, --1548, til Hindema, som han dog sikkert 
kun ejede i Fællesskab med sine Søskende, var Søn af Claus U.
til Hindema og Margrethe Eriksdatter Ravensberg. Han siges i
fremmed Tjeneste at være bleven en meget duelig og forfaren
Krigsmand. Som Ritmester hos Kurfyrst Johan Frederik af Sachsen
kom han 1544 til Danmark for at hverve Ryttere til en Fane, han
i Tyskland havde paataget sig at stille, men da slig Hverving
var uforenelig med det da med Kejseren nys i Speier sluttede
Forlig, lod Kongen ham og hans Følge sætte fast, og han kom
først løs efter at have afgivet Orfejdeforpligt. Denne har han dog
kun halvt overholdt. I Maj 1547 var han paa Hagenskov og
beskyldte her aabenlyst Rigsraadet for at staa i Kejserens Sold. Da
han samtidig var kommen i Trætte med sin Faders Fætter Christoffer
Urne til Rygaard (ovfr. S. 91) og efter fremmed Skik vilde afgjøre
den med Sværd i Haand, trak et nyt Uvejr op over ham, saa han
maatte søge Kongen om Tilgivelse. Til Sachsen kom han ikke
mere, thi han døde 13. Okt. 1548 i Odense af Pest; i Sachsen
skal han have haft saa stort et Lov, at Kurfyrsten skal have sagt,
at havde J. U. været hos ham, den Tid han blev fangen, da var
dette ikke sket. J. U. var ugift.

Thiset.



Urne, Jørgen, 1598-1642, Rigsmarsk, Broder til den ovfr. 
nævnte Christoffer U., er født 17. Okt. 1598 paa Halsted Kloster.
Han kom i sit 9. Aar til Herlufsholm Skole, blev 2 Aar efter
Edelknabe hos Dronning Anna Cathrine, dernæst Kammerdreng hos
Christian IV og var i denne Egenskab med i Kalmarkrigen og
paa Kongens Rejser til England 1614 og til Brunsvig 1615. 16188 
blev han Hofjunker, men fik s. A. Forlov til at deltage i Krigen i
Bøhmen; han blev Kornet hos Greven af Thurn og var med i
Slaget paa det hvide Bjærg 1620, hvorefter han begav sig hjem,
blev Lieutenant ved Hoffanen og sendtes flere Gange i de følgende
Aar i mindre Ærender til Udlandet, saaledes til Frankrig og Grev
Ernst af Mansfeld i Ostfriesland. 1623 fik han Kronborg Len,
ægtede 16. Febr. 1624 Margrethe Ottesdatter Marsvin til Dybæk 
(f. 16. Marts 1606 d. 22. Marts 1650) og blev s. A. Ritmester ved
en af Rostjenestens Faner. 1627 var han befuldmægtiget for den
sjællandske Adel paa Mødet i Odense i Febr., fik s. A. i Stedet
for Kronborg Christiansstad Len, hvilket han beholdt til 1629; i
dette Aar var han med Kongen til Mødet i Ulfsbæk. 1632
valgtes han til Rigsmarsk, optoges med det samme i Rigsraadet og
fik Vestervig Len; kort efter var han til Møde i Svabsted. Han
hørte til dem, som erklærede sig enig rned Christian IV i det
heldige i at afskaffe Vornedskabet, og forhandlede 1634 med den
sjællandske Adel derom, hvilket dog blev frugtesløst. Derimod
var han i de ydre politiske Spørgsmaal ikke saa enig med
Kongen; han var i Dec. 1632 en Modstander af Krig med Sverige, og
1641 anbefalede han et venskabeligt Forhold til Nederlandene. Det
blev ogsaa forgjæves, at han 1640 gik i Forbøn for Kirstine Munk.
1633 var han bleven Ridder af Elefanten og sendtes umiddelbart
efter til Sachsen, hvor han sluttede Aftalen om Prins Christians
Ægteskab med Magdalena Sibylla og fejrede Forlovelsen paa
Slottet Moritzburg. 1634 var han Kommissær til Forhandling med
den franske Gesandt d'Avaux og 1637 til Landdag i Flensborg.
Han døde 19. Febr. 1642.

M. Matthiæ, Ligpræd. over J. U. (1649). 
Danmarks Adels Aarbog 1904, S. 483 f. 

J. A. Fridericia.



Urne, Knud, -1543, Rigsraad, skrev sig til Søgaard, men 
efter 1527 at have kjøbt Aarsmarke (nu Knuthenborg) af Albrecht
Jørgensen fortrinsvis til denne Gaard. Han, der var Søn af den
for sine mange Børn og mange Hovedgaarde bekjendte ovfr. nævnte
Ridder Jørgen U. (d. 1480) og Kirsten Krumstrup, nævnes fra Aar
1503. Større Forleninger synes han ikke at have haft; derimod
var han 1523 Rigsraad og beseglede som saadan Frederik I's
Haandfæstning. Som Broder til en katholsk Biskop og Svoger til
en Ærkebisp har han sikkert hørt til Rigsraadets lutherfjendtlige
Parti, skjønt han ellers menes at have haft Sympathier for
Christian II's Sag. Disse ere maaske Skyld i, at han, som det synes
snart efter 1527, udtraadte af Raadet; men han deltog dog 1534 i
den fynske Adels Hylding i Hjallese Kirke, ja Aarsmarke blev
plyndret af Maribo Borgere og K. U. selv fangen 1535 af Grev
Christoffers Tropper under Bastian v. Jessen, men netop paa Grund
af hans Sindelag gik Ærkebisp Gustav Trolle i Forbøn for ham
hos Greven. Siden førte han til sin Død, 14. Febr. 1543, en 
tilbagetrukken Tilværelse. Før 1503 havde han ægtet Inger
Axelsdatter Valkendorf; som Enke boede hun i Svendborg og døde
23. Febr. 1555. 

Thiset.



Urne, Knud, 1564-1622, til Aarsmarke, Søn af ovennævnte 
Axel U. (d. 1577) og Birte Rud, blev født 26. Okt. 1564 i Roskilde.
7 Aar gammel kom han i Huset hos Fru Karen Bølle, Lage Urnes,
til Hellerup, hvor han var i 3 Aar, gik siden i Skole i
Kjøbenhavn hos den berømte Niels Hemmingsen, var 2 Aar paa
Herlufsholm og sattes endelig af sin Værge Lage Venstermand i
Nykjøbing Skole. Senere tjente han som Dreng hos Peder Gyldenstjerne
til Tim, hos Grev Philip v. d. Lippe og sidst hos Grev Frantz af
Waldeck, ind til han, 18 Aar gammel, blev myndig, drog hjem og
overtog sin fædrene Gaard, hvor han 15. Sept. 1588 fejrede sit
Bryllup med Margrethe Eilersdatter Grubbe (f. 29. Sept. 1568 paa
Lystrup). 1594 forlenede Enkedronningen ham med Ravnsborg og
Halsted Kloster, som han havde til 1614, og 1606 tillige med
Aalholm og Nykjøbing, som han fratraadte 1616. Da havde Kongen
nemlig forlenet ham med Bergenhus, som han 1619 ombyttede
med Trygge vælde. Efter 3 Aars Sygelighed døde han 2. Febr.
1622 i Kjøbenhavn. Hans Enke fik 1633 Bækkeskov i Forlening,
men afkjøbte 1650 Kronen denne Gaard. Hun døde mellem 1654
og 1656.  

Thiset.



Urne, Lage, o.1467-1529, Biskop, var en Fynbo af Fødsel 
og Søn af foran nævnte «store» Hr. Jørgen U. til Brolykke (d. 1480)
og Kirsten Krumstrup. Bestemt til den gejstlige Stand har han
vistnok gaaet i Skole i Odense; thi der fra blev han 1490
immatrikuleret ved Universitetet i Greifswald, hvor han Aaret efter tog
Bakkalavrgraden. Siden begav han sig til Rostock, hvor han blev
Magister artium. Det er sandsynligt, at hans Rejser have strakt
sig videre til flere af den Tids Højskoler. At han har brugt sine
Ungdomsaar til Erhvervelse af en efter Tidens Lejlighed grundig
videnskabelig Dannelse, tør med Vished antages. Efter sin
Hjemkomst forekommer L. U. første Gang i Marts 1496, da han som
offentlig Notar udfærdigede et Vidne om en Retshandling paa
Sjællands Landsting i Ringsted, hvorved Biskoppen i Roskilde
gjorde Forbehold gjældende vedrørende sine formentlige Rettigheder
til Kjøbenhavns Slot og Stad. 1497 nævnes L. U. som Kannik i
Roskilde og Biskop Niels Skaves Official. Fra 1499 af var han 
Biskoppens Kansler. 1504 nævnes han som «Decretorum doctor»
og «Cantor principalis» i Roskilde Domkapitel, 1507 tillige som
Kannik i Lund og Aarhus, da han «in majori domo consulatus
Hafniensis», hvor Universitetet havde sit Lokale, «med største
Berømmelse i de skotske Gesandters Nærværelse holdt en Tale om
Kirkernes Immunitet». 1511 var han Kong Hans' Sendebud til
Kejser Maximilian i Tyskland for at bringe Kejseren til at tage
Danmarks Parti i dets Strid med Lybek, noget, der dog ikke
lykkedes. Snart efter blev han Kansler hos den udvalgte Prins
(Christian II). Biskop Johan Jepsen Ravensbergs Afstaaelse 1512
aabnede ham Vejen til Roskilde Bispestol, efter at Pavens Stadfæstelse
var erhvervet, og en temmelig Stræng Forpligtelse til Domkapitlet
var udstedt, hvorpaa Bispevielsen endelig foregik i Jan. 1513 i Ribe
Domkirke ved Biskop Iver Munk i Kong Hans' og Dronning
Christines Nærværelse. I denne sin ny Egenskab var det, at L. U.
i Avg. 1513, i Henhold til Pave Leo X's Tilladelse, absolverede
Christian II, som knælende og ydmygt havde begjæret det, fra de
kirkelige Straffe, hvortil han maatte være hjemfalden ved sin
Adfærd mod den afdøde Biskop Carl af Hammer.

Som allerede denne kirkelige Handling antyder, var det en
betydelig Indflydelse baade paa Kirkens og paa Statens
Anliggender, L. U. kom til at øve. Som Biskop i Roskilde var han
nemlig Rigets øverste Kansler, hvorved han fik meget at gjøre med
inden- og udenrigske Forhold, noget, der laa godt for ham, da
han baade havde megen Interesse for Statssager og besad heldige
Evner til deres Behandling. Stillingen som Biskop i Roskilde
medførte tillige, at L. U. var Kansler og Patron for Kjøbenhavns
Universitet, l den Indskrift, som i sin Tid fandtes paa den i Aaret
1512 indrettede Universitetsbygning, betegnes han som «pietatis
imago», hvoraf synes at fremgaa, at Professorerne have haft et
godt Haab om, at hans Styrelse skulde blive til Held for
Universitetet, et Haab, som vel ogsaa under roligere Forhold havde
kunnet gaa i Opfyldelse, da L. U. utvivlsomt paa sin Maade var en
Ven af Videnskaberne, hvad han bl. a. lagde for Dagen ved sin
Opfordring (1512) til Christiern Pedersen om at faa Saxos
Historieværk trykt hos en dygtig Bogtrykker, saa det kunde blive
Udgiveren til Hæder og Fædrelandet til uforgængelig Ære. Men under
de stærke Brydninger, som den fremtrængende Reformation
forvoldte, synes Biskoppen til Dels at have tabt Fatningen, i alt Fald
var det en tarvelig Udvej, han, for at hindre Kjætteriets 
Indtrængen ved Universitetet, valgte, da han 1527 fra sit Slot Hjortholm 
dekreterede, at ingen maatte høre theologiske Forelæsninger, med
mindre han var Bakkalavr eller Præst eller paa anden Maade
havde godtgjort, at han havde tilstrækkelig Dømmekraft. Det var
heller ikke et Vidnesbyrd om Aandsmagt, naar L. U. sammen med
Ove Bille i Aarhus ved gyldne Løfter -- og dog forgjæves -- 
1528 søgte at lokke en berømt tysk katholsk Theolog her til
Landet for ved ham at blive forsynet med Vaaben mod Lutheranerne.
Hvor lidt den ellers i flere Henseender agtværdige Biskop
skjønnede, hvad der tjente til Kirkens sande Tarv, fremgaar af det
Svar, han i Jan. 1517 gav Christian II, da denne havde forlangt
hans Erklæring, om man kunde tillade pavelige Afladshandlere
(Arcimbold o. a.) at drive deres Forretning her i Landet. Havde
L. U. set saa klart i Sagen som Lektor Povl Helgesen, da havde
han sikkert givet Kongen et bedre Raad end at tillade
Forkyndelsen af «Romerkirkens Naader og Aflad» og hellere fraraadet et
Skridt, der kom til at bidrage til den nævnte Kirkes Fald. Et
lysere Billede af L. U. som kirkelig Tilsynsmand yde de
Synodalstatuter, han 1517 udstedte for sit Stift (Ny kirkehist, Saml. III).
Ligeledes tiltales vi af den Omhu, han viste for at hædre
Fædrenes Minde, ved i Roskilde, Ringsted og Sorø Kirker at oprette
eller forny Mindesmærker over berømte og fortjente fædrelandske
Personligheder.

Fæste vi Blikket paa L. U.s Stilling i Staten, da var den
meget fremragende. Alene den Omstændighed, at han som Biskop
i Roskilde Stift, hvortil Rygen den Gang hørte, var Besidder af
mindst 20 Hovedgaarde, til Dels bortforlenede til Slægt og Venner,
ikke at tale om hans øvrige rige Indtægter, maatte give ham en
stor verdslig Magt. Ved sin ærefrygtindgydende Personlighed,
sin Verdensklogskab og Dannelse ragede han frem blandt Rigets
Stormænd. Ved en enkelt Lejlighed har han vel endog følt sig
som Ordfører for hele Folket, den Gang han i smukke og
velvalgte Ord 10. Avg. 1515 bød den unge, skjønne Dronning
Elisabeth velkommen, da hun traadte i Land paa Danmarks Jord. En
Tid lang synes hans Forhold til Christian II at have været godt,
og Kongen satte Pris paa hans Troskab og Duelighed.
Vanskeligere blev Stillingen, da Kongen udfoldede sine avtokratiske
Planer, og da han lagde de tunge, forhen ukjendte Byrder paa
Kirkens Personer og Ejendomme for at skaffe Midler til sine Felttog
i Sverige. Dertil kom Kongens tyranniske Fremfærd ikke blot 
mod Biskop Jens Andersen Beldenak i Odense, men især mod de
svenske Bisper, som han «uden Skriftemaal» lod henrette, og
endelig hans Indsættelse af en saa uværdig Person som Diderik
Slagheck paa Lunds Ærkesæde. Alt dette har utvivlsomt forvoldt L. U.
mange urolige Timer. Da det store Frafald begyndte i Febr. og
Marts 1523, søgte Biskoppen vel først at indgyde Kongen Mod;
men snart forandredes hans Holdning. Under Foregivende af, at
han ikke følte sig sikker for Sigbrits Efterstræbelser, flygtede han
først til sit faste Slot Dragsholm og siden til Jylland. Her fra skrev
han 28. Marts til Kongen og advarede ham mod de Personer, han
satte sin Lid til, men tilbød ham dog endnu sin tro Tjeneste, om
han vilde vise sig gunstig mod Roskilde Domkirke samt Biskoppens
Gods og Ejendom, Slægt og Venner. Faa Dage derefter gik L. U.
dog den ny Hersker til Haande ved hans Ankomst til Aarhus.
Først 8 Dage senere (10. April) tilskrev han fra Horsens Christian II
et langt Brev, hvori han, efter at have foreholdt ham hele hans
Synderegister, endte med at opsige ham Huldskab og Troskab.
Brevet er dog vistnok ikke kommet Kongen i Hænde, da denne
allerede 13. April forlod Fædrelandet. For øvrigt paatrænger sig
den Formodning, at naar L. U. i det nævnte Brev udtaler sig paa
en saa uvant Maade over for Kongen, har han bragt i Erfaring, at
2 af hans sjællandske Herregaarde siden hans Bortrejse vare
hærgede og udplyndrede af en af Kongens hengivne Tjenere, Niels
Pedersen Halveg (VI, 520).

Da Frederik I var bleven Herre i Landet, har L. U. vistnok
ventet bedre Tider. Kongens Haandfæstning, der er udstedt i
Roskilde (3. Avg. 1523) under Biskoppens Øjne, om ikke netop
ved hans Pen, indeholder Forpligtelsen til «aldrig at tilstede nogen
Kjætter, Luthers Disciple eller andre, at prædike eller lære lønlig
eller aabenbarlig imod den helligste Fader Paven eller
Romerkirken», men at straffe Saadanne paa Liv og Gods. Ved
Kongekroningen 1524 forpligtede hele Rigsraadet med L. U. i Spidsen
sig desuden til paa enhver Maade med Magt at afværge Kjætteriet.
Men nogle Aar derefter viste det sig, at det Værn, man havde
søgt at bygge for den gamle Kirke, dog ikke kunde dæmme op
mod den ny Tidsstrømning. Her skal kun berøres de lange
Forhandlinger, som paa Herredagene i Odense 1526 og 1527 førtes
angaaende Kirkens Stilling. L. U. sammen med Biskop Ove Bille
satte al Kraft ind paa at hævde Kirkens gamle Rettigheder. Men
Adelens Misundelse over Bispernes og Prælaternes Rigdom og 
Magt samt Kongens faste Holdning førte dog til, at Forhandlingerne
endte med et Kompromis, der kun gav liden Sikkerhed for den
katholske Kirkes Fremtid.

Efter at han saaledes havde gjort det mest mulige for fremdeles
at hævde Kirkens Stilling i Staten, afsluttedes L. U.s Liv 29. April
1529. Han døde paa sin Gaard Bistrup ved Roskilde faa Dage
efter at have oprettet et Testamente, hvori han havde betænkt en
Mængde kirkelige Stiftelser samt talrige gejstlige og verdslige
Personer med betydelige Gaver. I St. Laurentii Kapel ved Roskilde
Domkirke stedtes han til Hvile.

Nogen Aandens Stormand var L. U. vel ikke; men ved
Lærdom, Veltalenhed, Klogskab samt sædelig og værdig Holdning
ragede han dog frem som en af de betydeligste Mænd i sin Tid.
Povl Helgesen, der sætter ham højt, mener dog, at han ikke kan
frikjendes for Stolthed af sin fornemme Byrd og for utilbørlig at
have begunstiget sine Slægtninge med Tilsidesættelse af «Christi
fattige»; men han tilføjer: «Strax efter denne ærværdige Faders
Død begyndte Roskildekirkens Forfald», en Anerkjendelse af, at
L. U. havde dannet et Værn mod de nye Anskuelser, der allerede
havde grebet saa mange, men dog ikke havde kunnet vinde nogen
betydelig Indgang i Roskilde Stift, saa længe denne Biskop stod
for Styret. -- For nogle Aar siden fandtes i et Exemplar af et af
Krantz' historiske Skrifter en lille Samling latinske Vers af L. U.,
optegnede af en af hans gejstlige Omgivelser. De røbe en levende
Sans for den sjællandske Naturs Ynde og Glæde over det landlige
Otium, naar Biskoppen færdedes om paa sine Gaarde, men ogsaa
stor Afsky for Lutheranerne og Frygt for, hvad den fremtrængende
Humanisme bar i sit Skjød.

P. E. Müller, Vita Lagoms Urne I-II. 
Danske Mag. 3. R. III. 
Rørdam, Hist. Kildeskrifter I. 
Kirkehist. Saml 4. R. II, 721 ff.

H. F. Rørdam.



Urne, Lave, --1559, til Rygaard, Søn af ovennævnte Johan U., 
var i Aarene 1548-51 Hofsinde og deltog som saadan det
førstnævnte Aar i det bekjendte Brudetog til Sachsen. Samtidig havde
han et Kannikedømme i Roskilde. 1557 fik han Lundegaard i
Forlening, hvilket Len han 1559 ombyttede med Landskrone, men
inden Aaret var omme, 5. Dec. 1559, bortreves han paa sidstnævnte
Slot ved en tidlig Død. Ved Aar 1555 havde han ægtet Enken
efter Marqvard Tidemand til Hellerup, Karen Eilersdatter Bølle;
Ægteskabet var barnløst. Enken døde 15. Avg. 1582 i Odense.

Thiset. 



Urne, Lave, 1539-1623, til Bæltebjærg, var Søn af 
ovennævnte Claus U. (d. 1562) og blev født 1539 (eller 1535). Skjønt
han maa have studeret i Udlandet, og han allerede 1556 havde faaet
et Kanonikat i Lund, fulgte han dog ikke den sædvanlige Vej for
unge Adelsmænd, Hof- eller Kancellitjenesten, men giftede sig med
Jørgen Eriksen Mormand til Løvesteds Enke, Edel Joachimsdatter
Bing og holdt saa Hus paa sin Fædrenegaard Bæltebjærg, optagen
af videnskabelige Sysler. Særlig gav han sig af med Digtekunst
og Musik, nogle af ham komponerede Motetter indøvedes endnu
længe efter hans Død ved Skolen i Lund; men ogsaa den af
Forældrene anlagte skjønne Urtegaard ved Bæltebjærg ofrede han
megen Interesse. Med Datidens lærde plejede han selvfølgelig
Forbindelse, Jørgen Dybvad dedicerede 1578 en af sine Bøger til ham.
Paa den Maade forløb Ungdomsaarene, og han var allerede, særlig
efter Datidens Begreber, en gammel Mand, da han 1589 indtraadte
i det offentliges Tjeneste, i det han overtog Landsdommerembedet
i Skaane. Hertil havde han da ogsaa en særlig Opfordring i den
Omstændighed, at hans Farfader, hans Farbroder og hans Fader
havde beklædt dette Embede; han røgtede det saa vel, at han
beholdt det til sin høje Alderdom 1617. Som Landsdommer havde
han Elieholm Len, men det ombyttede han 1613 med Provstiet
i Lund. Det var sikkert et vel fortjent Skudsmaal, han ved
sin Død, 8. Okt. 1623, fik, at han havde været en brav og
klog Mand af stor Indflydelse. Kort før sin Død overdrog han
Bæltebjærg til en Brodersøn, mod at denne ogsaa overtog hans
Gjæld. 

Thiset.



Urne, Sivert, 1603-61, til Raarup (nu Cathrinebjærg), Rigsraad, 
var Søn af ovennævnte Knud U. (d. 1622) og blev født 14. April
1603. Han blev 1624 Hofjunker hos Kongen og tillige
Kammerjunker hos Prins Christian. I 1628 blev han Overskjænk hos
Kongen, men fratraadte alt inden Aarets Udgang denne Stilling, fordi
han var bleven Prinsens Høvedsmand paa Malmøhus, hvilket han
var til 1632. Da fik han Roskildegaard i Forlening, som han 1641
ombyttede med Tryggevælde; dette Len fratraadte han 1650 og fik
i Stedet Bratsberg og Gimsø Kloster i Norge, men 1655 kom han
atter til Danmark, som Lensmand paa Odensegaard, som han
endelig 1658 ombyttede med Dragsholm, og dette Len beholdt han -- 
om end med nogen Afbrydelse i Krigsaarene -- til sin Død.
Men havde der saaledes været store Len betroet ham, var der ogsaa 
paa forskjellig Maade lagt Beslag paa hans Tjeneste. 1632 blev
han ansat som Lieutenant ved Niels Trolles Kompagni af den
sjællandske Rostjeneste, og Aaret efter blev han selv Ritmester i
Sjælland, hvilken Post han først fratraadte 1643, da nan skulde
ledsage Grev Valdemar Christian til Moskov som dennes Marskal.
Han kom dog allerede hjem 1644 og tog strax Del i Krigen med
Sverige, nu som Oberstlieutenant. 1645 var han en af de 3
Landkommissærer i Sjælland, ligesom han sammen med Flemming Ulfeldt
sendtes til Bornholm, dels for at modtage Landet tilbage fra de
svenske, dels for at holde Forhør i Anledning af Øens Overgivelse
til Fjenden. Til Hove kaldtes han jævnlig, 1647 skulde han saaledes
fungere som Marskal hos en forventet fyrstelig Gjæst og 1649 som
Marskal hos Prinsesse Anna Sophie ved den kongelige Barselfest.
1650 var han Oberst ved Rostjenesten. I de senere Svenskekrige
synes han kun for saa vidt at have deltaget, som han 1658
beskikkedes til at have Indseende med den svenske Armé for
Odense-gaard Lens Vedkommende. I Avg. 1660 optoges han i Rigsraadet.
Hvor meget han end tilhørte den gamle Adel, rokkedes hans
Stilling dog ikke ved Regeringsforandringen, maaske nærmest fordi
hans holstenske Hustru stod i stor Gunst hos Dronningen. Tvært
imod, han fik Elefantordenen og blev Rigsstaldmester, et Embede,
der ved hans snart paafølgende Død, 16. Febr. 1661 i Landsbyen
Vindekilde, atter inddroges. -- S. U. var 2 Gange gift, 1. med
Helvig Hansdatter Lindenov til Julskov (d. 1646 i Kjøge), 2. med
Cathrine Caisdatter Sehested fra Petersdorf (f. 17. Febr. 1625), der
siden ægtede Generallieutenant Hans Ahlefeldt (I, 146); hun døde
18. Dec. 1670. 

Thiset.



Ursin, Georg (Jørgen), 1670-1727, Præst, blev født 19. Dec. 
1670 i Jerslev (ved Hjørring), hvor hans Fader, Laurids Bjørn
-- latiniseret «Ursinus» -- var Præst (d. 1684); Moderen, Anna
f. Hemmet, var Sønnedatter af Biskop, Dr. Iver Hemmet (VII, 323).
Han blev Student fra Aalborg 1689 og studerede ivrig ældre og
nyere Sprog; bl. a. skrev han et Digt til Gehejmeraad Moth i
18 Tungemaal og var bekjendt som et Vidunder ved sin
Sproglærdom. Foruden at kunne tale Hebraisk, Græsk og Latin
bevægede han sig med Færdighed i de fleste evropæiske Sprog, endog
Polsk, som han lærte ved at undervise den polske Minister i
Dansk. Han boede 1694-98 paa Borchs Kollegium og var Dekan
paa Kommunitetet. Som saadan holdt han bibelske, homiletiske 
og filosofiske Forelæsninger. Tillige var han ansat ved
Universitetsbibliotheket. Hans Studium omfattede alle Videnskaber, og
han var en enestaaende Polyhistor her hjemme. 1698 blev han
Konrektor ved Kjøbenhavns Skole, og s. A. tog han Magistergraden. 
1702 udnævntes han til Præst ved den danske Kirke i London,
hvor han nød stor Anseelse og oftere prædikede for Prins Jørgen,
hvis Yndest han vandt, saa at det blev tilbudt ham at blive
Prinsens Konfessionarius med meget høj Løn; men han frabad sig
Æren. 1708 holdt han Sørgetale over Prinsen. Kulrøgen i
London angreb hans Bryst, saa at han for sit Helbreds Skyld i flere
Maaneder opholdt sig i Frankrig, hvor Jesuiterne gjærne vilde have
fat i ham. Ofte søgte han Forflyttelse til Fædrelandet, men først
1713 opnaaede han at blive Sognepræst i Nakskov. Han havde
gjort store Forarbejder til en Udgave af Bibelen med Parafraser;
men Udgivelsen stødte paa Modstand hos Professorerne, der ikke
vilde approbere den, førend de havde faaet indsendt det
fuldstændige Værk. Gjentagne Gange rejste han til Kjøbenhavn for
personlig at faa ryddet Hindringerne af Vejen og opnaa Privilegium
for Værket. Da han saaledes 1727 var draget til Hovedstaden,
bortreves han under sit Ophold der, 12. Avg. Hans Hustru, Anna
Sofie Eisenberg (f. 1682), hvem han havde ægtet 1704, og som
var Datter af Byfoged Frederik E. i Kjøbenhavn, døde en Maaned
efter Manden i Nakskov. Hun var i England ligesom Manden
berømt for sine omfattende Kundskaber og kom meget i
Hofkredsen. Foruden 7 Døtre havde de en eneste Søn, Frederik Ursin 
(f. i London 1712, d. 1755 paa Udrejsen til Vestindien, hvor han
var beskikket til Byfoged paa St. Croix). Han udgav efter
Faderens Død adskillige af dennes Skrifter, saaledes Brudstykker af
Bibelparafrasen (Gamle Testamentes poetiske Bøger, 2 Dele, 1740-41;
Jacobs Brev, 1748) m. fl. Selv var han Stifter af det ældste
praktisk-juridiske Selskab i Kjøbenhavn.

Thottske Saml. 4to Nr. 1921. 
Lærde Tid. 1752, S. 412 ff. 
Worm, Lex. over lærde Mænd. 

A. Jantzen.



Ursin, Georg Frederik Krüger, 1797-1849, Mathematiker og Astronom, 
var født i Kjøbenhavn 22. Juni 1797. Hans Fader
Georg Jacob Krüger var Premierlieutenant i Søetaten, men
fradømtes 1798 sit Embede og førtes til Munkholm. Derfor kom
Sønnen til efter kongl. Bevilling af 25. Maj s. A. at bære sin
Moder Jacobine (f. 1772 d. 1819) f. Ursins Familienavn. Hun var Datter 
af Kontreadmiral Ursin og blev 1807 gift med den meget
velhavende Skibsbygmester og Værftsejer Lars Larsen. U., som allerede
1814 havde bestaaet Landmaalerexamen, blev 1815 dimitteret fra
Metropolitanskolen med Udmærkelse. 1816 tog han 2. Examen med
Udmærkelse efter først at have faaet Universitetets Guldmedaille for
en Prisopgave, der forlangte en Beregning af de regulære Polyedre
i et numerisk opgivet Tilfælde. Næste Aar fik han kun Accessit
for Besvarelsen af en noget mindre elementær Opgave. Efter i
1817-18 for egen Regning at have fulgt Schumacher (XV, 359)
paa dennes Gradmaalingsrejser og begyndt at lægge sig efter
Astronomi studerede han 1818 i Gøttingen under Gauss. 1819
konstitueredes han som Observator ved Kjøbenhavns Observatorium,
hvilken Stilling han indtog 1824-29 som fast ansat. Efter en
Magisterkonferens tog han 1820 den filosofiske Doktorgrad. Paa
denne Tid begyndte han ogsaa at undervise i Borgerdydskolen
i Kjøbenhavn, hvor han rimeligvis har været Lærer for Ramus
(XIII, 384). Universitetet benyttede hans Tjeneste som Vikar først
1829 efter Astronomen Thunes Død (XVII, 360), senere 1831 efter
Mathematikeren v. Schmidtens (XV, 235), og 1829-32 var han Lærer
i Maskinlære paa Polyteknisk Læreanstalt. 1829 blev han Medlem
af Videnskabernes Selskab. 1827 var nan bleven Professor i
Mathematik ved Kunstakademiet, hvor han 1844 tillige blev Inspektør
og 1849 Slotsforvalter. Samme Aar, 4. Dec., døde han. I 1823 havde
han ægtet Helene Elisabeth de Thurah (f. 4. Juni 1797 d. 18. Juli
1876), Datter af Oberstlieutenant Herman de T.

Lærerstillingen ved Borgerdydskolen fremkaldte 1822 U.s
«Lærebog i den rene Mathematik», som indeholder noget mere, end
hvad man da havde begyndt at forlange til Artium, og hvis 2. Del
1824 indeholdt 2. Examens Fordringer. De afhjalp den Gang et
Savn og ere senere paa ny udgivne. Størst Betydning har U. dog
haft ved sit Arbejde for at fremme en mere praktisk anlagt
Undervisning i Mathematik og Naturvidenskab, særlig for Kunstnere og
Haandværkere, og for i det hele at udbrede Kjendskab til disse
Fag. I den Retning sigtede det først fra ham i 1827 udgaaede
Forslag om Oprettelse af en polyteknisk Læreanstalt, der af ham
nærmest var tænkt at skulle indrettes som de daværende tyske
«Gewerbschulen» eller de nuværende tekniske Skoler. Efter
Universitetets Raad blev det derimod en teknisk Højskole, og det
Hverv, som U. selv fik ved denne som Lærer i Maskinlære,
magtede han ikke. For at studere Industriforhold rejste han i 
Danmark 1831-33, i Sverige 1838 og i England og Skotland 1845,
mest for det Reiersenske Fond. Hans Bidrag til Folkeoplysning
bestod for det første i Lærebøger, nemlig Regnebog, ogsaa
omfattende Handelsregning (1824), Geometri for Kunstnere og
Haandværkere (1828), Arithmetik (1841), Geometrisk Tegnelære (1828)
sammen med Hetsch (VII, 434); disse udbredtes i mange Oplag,
Regnebogen endog i nogle stereotyperede Oplag, og nogle af dem
oversattes tillige paa Svensk. Han har end videre udgivet
Bearbejdelser af fremmede naturvidenskabelige og mekaniske Værker
og skrevet en Mængde populære Afhandlinger i Tidsskrifter, bl. a.
i «Borgervennen», hvoraf han var Medudgiver. I nogle af disse,
hvoraf en enkelt er oversat paa Islandsk, en endog paa Grønlandsk,
gjengiver han Indholdet af populære Foredrag. Saadanne begyndte
han allerede i 1821-22 at holde over Astronomi; senere har han
holdt Foredragsrækker over andre Ting, Dampmaskinen,
Navigation m. m. og til Dels gjentaget dem i Provinserne og i Sverige.
Han har 1827 udgivet en 6cifret og 1847 en 4cifret Logarithmetavle.

Selmer, Nekrol. Samlinger II, 461 ff.; 
Videnskabernes Selskabs Oversigt 1850, S. 67 ff. 
Erslew, Forf. Lex.

H. G. Zeuthen.

-- Som Astronom har U. givet sig af med sfærisk, iagttagende
og beregnende Astronomi. En Del Iagttagelser og Beregninger af
ham findes i «Astronomische Nachrichten» I. Han udgav navtiske
Almanakker for flere Aar. Blandt hans populære astronomiske
Skrifter kan nævnes «Populært Foredrag over Astronomi» (1838),
der blev oversat paa Islandsk. I Riises «Arkiv for Historie og
Geografi» offentliggjorde han «Historisk Beretning om Universitets
observatoriet paa Rundetaarn», der ogsaa udkom i Særtryk (1826).

C. F. Pechüle.



Ursin, Martin Reinhardt Krüger, 1795-1855, Præst, 
topografisk Forfatter, var født i Kjøbenhavn 5. Avg. 1795 og Broder
til foranførte Georg Frederik Kruger U. Han blev Student fra
Metropolitanskolen 1813 og theologisk Kandidat 1818. Fra 1827 til
sin Død var han knyttet til Viborg, indtil 1833 som Kapellan ved
Domkirken, derpaa som Sognepræst ved Sortebrødrekirke og fra
1843 som Sognepræst ved Domkirken og Stiftsprovst. Han havde
4. Nov. 1834 ægtet Hansine Kirstine Ingstrup (f. 18. April 1811
d. 28. Avg. 1880), Datter af Amtsforvalter Frants I. i Viborg, og døde
under et Ophold i Kjøbenhavn 23. Avg. 1855. -- I 1849 udgav han
en Beskrivelse over «Stiftsstaden Viborg», der er bygget paa 
grundige Undersøgelser og i sammentrængt Form rummer en betydelig
Stofmængde.

Erslew, Forf. Lex.

Chr. Villads Christensen.



Urup (Ugerup), Arild, 1528-87, til Ugerup, Søn af 
efternævnte Axel U. (d. 1540), blev født paa Sølvitsborg 19. Febr. 1528
og optugtet i Herrisvad Kloster. Efter et Ophold i Tyskland kom
han til Hove som Dreng hos Kong Christian III. I Aarene 1550-62
var han Hofsinde og maatte som saadan deltage i Bevogtningen af
den fangne Christian II paa Kalundborg, 1555 ledsage Enkedronningen 
til Wismar til Hertug Hans Albrecht af Meklenborgs Bryllup,
ligesom han 1561 sendtes til Stockholm i Anledning af Kong Eriks
Kroning. Ved denne Lejlighed skal Kong Erik have slaaet ham
til Ridder, hvilket dog er tvivlsomt, i hvert Fald gjorde han ikke
Brug af sin Ridderværdighed, maaske paa Grund af de 
paafølgende politiske Forhold. I Syvaarskrigen tog han virksom Del,
først 1563 til Lands, for Elfsborg og Halmstad, saa det følgende
Aar til Vands. Som Chef for Orlogsskibet «David» kæmpede
han i det 2 Dages Slag 30.-31. Maj 1564 under Øland, derefter
i flere paafølgende Smaatræfninger, bl. a. 12. Juli ved Warnemünde,
hvor han sammen med 2 andre Skibschefer tilintetgjorde et der
stationeret svensk Orlogsskib; men da han derefter med sine 
Fæller søgte tilbage til den danske Flaade, lod de sig af et falsk
Løsen lokke midt ind i den svenske Flaade og bleve alle tagne,
og A. U. maatte paa 5. Aar sukke i haardt Fangenskab. Siden
blev han en Gang benyttet til en Sendefærd til Rostock, og 1579
deltog han i Jacob Ulfeldts bekjendte Gesandtskab til Moskov
(jvfr. ovfr. S. 38 f.), der ogsaa paadrog A. U. Kongens Uvilje og
megen Gjenvordighed. 1554 havde han efter sin Moder arvet
Aasum Pantelen, og fra 1555-59 havde han Slangerup Kloster i
Forlening. 1561 fik han Elleholm og 1568 tillige Aahus i Pant,
og paa disse hans 3 Pantelen gav Kongen ham 1572 Livsbrev.
Desuden var han 1562-65 Lensmand paa Odensegaard og fra
1580 paa Helsingborg, hvor han døde 5. Febr. 1587. Hans 
balsamerede Lig var i lange Tider at se i Køpinge Kirke. A. U.
berømmes som en from, retsindig og over for sine undergivne højst
vennesæl Mand. Hans 2 Ægteskaber vare barnløse. Sin 1. Hustru,
Sidsel Clausdatter Podebusk, hvem han 8. Avg. 1557 havde ægtet
paa Ugerup, mistede han allerede 15. Dec. s. A. Siden bejlede han
til Thale Tagesdatter Thott, og da hun ikke gjærne vilde have 
ham, skjønt hendes nærmeste Slægt, dog ikke hendes Moder,
begunstigede Frieriet, bortførte han hende uden Moderens Vidende
fra hendes fædrene Gaard Eriksholm til Knudstrup og gjorde der
deres Bryllup; dog forligtes de siden vel, saa længe de levede
sammen, siger en gammel Slægtebog. Hun ægtede siden Gert
Rantzau (XIII, 431).

Niels Michelsen, Ligpr. over A. U. (1610). 
Lind, Fra Frederik II's Tid S. 280.

Thiset.



Urup, Axel, --1540, Rigsraad, var Søn af Erik Jensen til 
Ugerup og Margrethe Brahe og skrev sig ogsaa selv til sin fædrene 
Gaard Ugerup, efter hvilken han optog sit Slægtnavn. Om hans
Ungdom haves ingen Efterretning. Han træder først frem fra 1522,
da han nævnes som Ærkebispens Lensmand paa Næsbyholm. Aaret
efter fejrede han 23. Nov. paa Ugerup sit Bryllup med Anne Arvidsdatter 
Trolle, og at han allerede nu var en fremragende Mand -- 
særlig inden for den Skaanske Adel -- ses af, at han ved 
Frederik I's Tronbestigelse erholdt Ridderslaget. Han deltog 1525 i
Kampene mod Hr. Søren Norby, var nærværende ved Forliget i
Lejren for Landskrone samt senere ved Rettergangen mod hans
nære Frænde, Christian IT s tro Tilhænger Niels Brahe. 1526 fik
han af Jørgen Skodborg Livsbrev paa Aasum Len til Belønning
for, at han havde erkjendt denne for sin rette Herre og Ærkebisp,
og s. A. blev han Søren Norbys Efterfølger som Lensmand paa
Sølvitsborg, som han 1531 fik i Pant og siden beholdt til sin Død.
Gjennem sin Hustru var han nær beslægtet med Ærkebisp Gustav
Trolle, der 1530 bestræbte sig for at vinde ham for Christian II's
Sag, men da han kort efter optoges i Rigens Raad, har Frederik I
næppe næret Mistillid til ham. Dette Svogerskab har dog maaske
nok bidraget til, at han 1534 blev et af den Skaanske Adels udvalgte 
Sendebud til Grev Christoffer, ved hvilken Lejlighed han
maatte sværge Greven Huldskab og Troskab; men den Ed har
sagtens været ham aftvunget, thi da den Skaanske Adel 1535 rejste
sig mod Greven, var han en af dens Hovedanførere; sammen med
svenske Hjælpetropper undsatte han Tyge Krabbe paa Helsingborg
og deltog derefter i Malmøs Belejring. A. U., der alt paa den
bevægede Herredag 1533 fuldt havde sluttet sig til Christian III's
Parti og nøje fulgt Hr. Mogens Gjøe og Erik Banner, sluttede
sig nu ogsaa til Religionsforandringen og beseglede Recessen 1536
om Katholicismens Afskaffelse. Han undgik da ogsaa den 
kongelige Unaade, som ramte adskillige af hans Fæller i Raadet, der
maaske lige saa nødtvungent havde maattet slutte sig til Grev
Christoffer. Kongen betroede ham endnu s. A. en Sendefærd, 
sammen med Hr. Holger Ulfstand, til Kong Gustav for at stille 
dennes Misstemning i Anledning af Danmarks Fred med Lybekkerne,
en Sendelse, der dog ikke førte til det forønskede Maal. 1539 fik
han Elleholm i Pant for 1000 Gl., og 1540 fik han tillige Lykaa
Len, men døde alt 7. Avg. s. A. paa Ugerup. Enken, der 
overlevede ham til 1560, beholdt Aasum Len til 1554 og Elleholm
til 1557.

Thiset.



Urup, Axel, 1601-71, Rigsraad og General, Søn af Axel U. 
til Vognø i Halland og Helle Jørgensdatter Marsvin, blev født
13. Sept. 1601. Faderen var allerede død i Marts s. A., og 
Moderen ægtede 2 Aar efter Jacob Beck til Gladsaxe. Sønnen 
opdroges dog hjemme til 1621, da han drog paa Udenlandsrejse.
Denne synes strax at have haft en militær Karakter, i det han 1622
deltog i Nederlændernes Forsvar af Fæstningen Bergen op Zoom;
inden Aarets Udgang blev han dog indskreven ved Leidens 
Universitet, rejste 1623 over Brüssel til England og Frankrig og tog
derpaa til Italien, hvor han 1624 var i Siena og 1625 i Padua.
Hjemkommen 1626 deltog han i Christian IV's Krig i Tyskland
som Fændrik og derefter som Lieutenant ved Oberstlieutenant
Enevold Kruses danske Regiment, men blev fangen ved Lutter
am Barenberg. Snart efter blev han dog løsladt og fik 1627 
Bestalling som Ingeniør. Efter Freden 1629 rejste han atter i 
Krigstjeneste til Nederlandene, deltog i Belejringen af Hertogenbosch
og blev Oberstlieutenant under den danske Oberst Holger 
Rosenkrantz, men da han tog til Danmark i et Ærende for denne, fik
Christian IV ham bevæget til at blive her. Opmærksomheden var
henledt paa ham, bag hvis uanselige, lidt dværgagtige Skikkelse
man mente at finde et ved Studier og Erfaring udviklet militært
og især fortifikatorisk Talent, som Landet kunde drage Fordel af
nu, hvor det gjaldt at sikre Grænserne bedre end tidligere.

Han blev ogsaa Oberstlieutenant og udsaas 1630 til at afstikke
en Fæstning i Koldinghus Len; af denne blev dog foreløbig intet.
Derimod blev det ham, der blev Hovedmanden for Anlægget af
Christianspris fra 1631, og han forlenedes fra 1635 med denne
Fæstning som dens Gouvernør og Rigens Ingeniør. Under 
Rustningerne 1638 hvervede han et Regiment tyske Knægte, var 1639 
med Kongen ved Snoghøj for at udse Plads til en Fæstning og
1641 Krigsraad i Lejren ved Fulsbiittel. Uheldigvis kom hans
Værk Christianspris imidlertid ikke til at staa sin Prøve, da det
gjaldt, ved Torstensons Indfald i Dec. 1643. Fæstningen var endnu
ikke fuldstændig færdig og Garnisonen tilmed utilstrækkelig; Følgen
blev, at den øjeblikkelig blev tagen og A. U. gjort til Fange; han
frigaves dog paa Æresord og tog Ophold i Lybek indtil Freden
1645. Efter denne blev han atter Kommandant i Christianspris
indtil Fæstningens Nedlæggelse 1648, da han fik Christianopel Len i
Stedet, Andre større Opgaver bleve ham dog tiltænkte. 1646 blev
han Medlem af en Kommission til Undersøgelse af Fæstningspladser
i Jylland, men Hovedsagen blev, at det 1647 overdroges ham at
lede Udvidelsen af Kjøbenhavns Befæstning, et Formaal, hvorpaa
han i de følgende Aar satte betydelig Kraft ind. Efter 1648 at
være bleven Ridder fik han ogsaa 1651 Kjøbenhavns Len og blev
1653 Oberst over et sjællandsk Regiment Fodfolk. Han blev i
Hovedstaden under Pesten 1654, fik Tilsynet med Byen under
Rigshofmesteren Joachim Gersdorffs Fraværelse og fuldførte det 1647
afbrændte Tøjhuses Gjenopbygning. 1655 blev han Medlem af
Rigsraadet og fik saa Stege Len i Stedet for Kjøbenhavns; 1656 fulgte
han Prins Christian til Hyldingen i Norge.

Da Krigen med Sverige forberedtes 1657, blev han i Febr.
udnævnt til højstbefalende i Skaane, fik Malmøhus Len og
hvervede et Regiment. Men Felttoget her ovre indbragte ham ikke
Lavrbær. Han havde kun faaet mangelfulde Ordrer, havde tilmed
et ufærdigt Artilleri og en utilstrækkelig Hær, vovede derfor ikke
at rykke over Grænsen og var desuden uenig med sin
næstkommanderende Ulrik Christian Gyldenløve (VI, 340). Han blev forjaget
af Fjenden fra Engelholm, og da han noget senere paa Kongens
Ordre forsøgte et Indfald i Halland, led han et Nederlag ved
Genevads Bro 31. Avg. og maatte trække sig tilbage over Grænsen.
Fra dette Øjeblik skabtes der i visse Kredse en Misfornøjelse med,
ja en Mistillid til ham ligesom til de andre adelige Hærførere.
Ved Efteraarets Frembrud fik han Ordre til at fordele sine
Tropper i Vinterkvarter og gik selv til Sjælland. I Jan. 1658 blev han
Medlem af det da oprettede Krigsraad, fik efter Skaanes Afstaaelse
Dalum Kloster til Len og forhandlede fra Slutningen af Marts
sammen med Peder Reedtz (XIII, 565) med de svenske Gesandter
om Fredens Fortolkning. Ved den ny Krigs Udbrud ledsagede
han i Avg. Oberst Poul Beenfeldt (II, 36) til hans Post som 
Kommandant paa Kronborg og vendte derefter tilbage for at tage Del
i Kjøbenhavns Forsvar. Dette gik imidlertid ikke af uden store
Fortrædeligheder for ham. Han skal have ivret mod de talrige
Udfald ved Belejringens Begyndelse og vilde have Tropperne
skaanede, indtil en Storm gik for sig. Herved kom den tidligere
Mistillid til ham frem paa ny i voldsom Form; der lød Haansord
imod ham paa Gaderne og paa Volden, ja endog Beskyldninger
for Landsforræderi. Som bitter Fjende havde han ogsaa nu Ulrik
Christian Gyldenløve, og da han en Dag søgte at formaa Kongen
til ikke at udsætte sit Liv for meget, kom det til et heftigt
Sammenstød med Kongesønnen og til en Udfordring. U. klagede nu
til Frederik III og bad ham tage sig i sin Beskyttelse, hvilket
denne ogsaa gjorde efter Mellemkomst af Rigsraadet, der forlangte
ham hævdet i hans Værdighed for hele Raadets Skyld. Senere
synes dog Bitterheden imod ham at have tabt sig, han var
ved Kongens Side Stormnatten 11. Febr. 1659, og i Marts 1660
blev han en af Kommissarierne ved Fredsforhandlingerne med de
svenske befuldmægtigede i Teltene uden for Kjøbenhavn. Paa
Stændermødet 1660 spillede han, der kort før havde faaet Odense
St. Knuds Kloster i Stedet for Dalum, ikke nogen fremtrædende
Rolle; efter Statsforandringen aflagde han ny Raadsed i Nov.
Men som Tilfældet var med de fleste andre Rigsraader, var hans
Indflydelse dog nu forbi, han følte sig krænket ved den ny
Rangforordning 1662 og truede endog med at drage til Skaane.
Rimeligvis har han ogsaa med Bitterhed set, at Kastellets Anlæg ikke
blev overdraget til ham som den gamle Ingeniør, men til
Udlændingen Henrik Ruse (Rysensteen, XIV, 464), der endda en Gang
nægtede ham Adgang til det; dog fik han den Tilfredsstillelse, at
han baade 1664 og 1666 blev Medlem af Kommissioner til at syne
det. Som Medlem af Højesteret afgav han 1663 et afvigende
Votum ved Dommen over Corfits Ulfeldt, hvori han gjorde
Indsigelser imod, at den anklagede ikke var stævnet. Han døde
15. Marts 1671 som sin Slægts sidste Mand.

Han skrev sig til Bæltebjærg og Hviderød i Skaane. 10. Maj
1635 havde han ægtet Sidsel Knudsdatter Grubbe, der overlevede
ham til 19. Marts 1691. De havde ingen Børn, men opdrog mange
adelige unge Mænd og Piger i deres Hjem.

Universitetsprogr. over A. U. 1670 (&#596;: 1671). 
H. Leth, Ligpræd. over A. U. (1671). 
Fridericia, Adelsvældens sidste Dage.

J. A. Fridericia. 



Urup (Ugerup), Erik, --1571, til Allerup, var Broder til 
foran nævnte Axel U. (d. 1540). I sine unge Aar, om hvilke for
øvrigt intet vides, maa han, uvist ved hvilken Lejlighed, være
kommen til Norge, og da han her, vistnok 1523-24, blev gift med
Anne Nielsdatter af den norske Gyldenløve-Slægt, blev han for
Livstid knyttet til dette Land, hvor han paa det nøjeste sluttede
sig til sin bekjendte Svigermoder, Inger Ottesdatter Rømer, og sine
mægtige Svogre Vincents Lunge og Niels Lykke. Trods sin
Ungdom blev han i Marts 1524 forlenet med Vardøhus og Finmarken,
hvortil s. A. føjedes Tønsberg Len, ja han fik endog Sæde i
Norges Riges Raad; men desuagtet stilledes han snart i Skygge af
Svogrene, der utvivlsomt i enhver Henseende vare hans Overmænd.
Det har da ogsaa sikkert været ganske nødtvungent, at han 1532
efter Christian II's Tilbagekomst en kort Tid synes at være gaaet
denne Konge til Haande. I de følgende Aar stod han nemlig
ligesom Svogrene i den modsatte Lejr, hvorfor han ogsaa ligesom
disse var Gjenstand for Ærkebisp Olaf Engelbrektsens
Efterstræbelser; men heldigere end dem undgik han den ham tiltænkte
voldsomme Død. 1528 havde han faaet sin Forlening Tønsberg med
Semgaard i Pant, og yderligere fik han St. Olafs Kloster i
Tønsberg 1532, men til Gjengjæld havde han alt tidligere mistet
Vardøhus og Finmarken. 1535 var han Skibshøvedsmand paa den af
Peder Skram førte Flaade, og Aaret efter havde han en Tid
sammen med Morten Krabbe Befalingen paa Akershus. I 1545 kaldes
han og 3 andre Adelsmænd Høvedsmænd for Kongens Bjærgværk
i Norge; men da var i Hovedsagen alt for længst hans Rolle
sammen med Norges Selvstændighed og et særlig norsk Rigsraad
udspillet, thi i det danske Rigsraad fik han aldrig Sæde. Kun en
Gang endnu stod der Ry orn hans Navn, om end ikke til hans
Hæder. Kongen gav nemlig 1547 Bent Bille Tilladelse til at
indløse Tønsberg Len fra E. U., hvad der vakte dennes højeste
Forbitrelse, saa at han paaførte Bent Bille en vidtløftig Rettergang,
i hvilken E. U. gjorde sig skyldig i adskillig Voldsomhed uden
derved at forbedre sin Sag. Ellers levede han forglemt paa sin
Gaard Ulen ved Tønsberg; 25. Marts 1557 mistede han sin Hustru
og fulgte hende selv i Graven 12. Febr. 1571.

(Norsk) Hist. Tidsskr. III.                                                               

Thiset.



Ussing, Carl Johannes, 1854-96, Retskyndig, var født i 
Kjøbenhavn 3. Marts 1854 som Søn af ndfr. nævnte Prof. J. L. U., 
blev 1871 Student fra Metropolitanskolen og tog i Sommeren 1875
den juridiske Embedsexamen. Han tænkte nu at ville slaa ind paa
den militære Løbebane og var ogsaa i nogen Tid Officer, men
opgav i 1878 dette og tilbragte derefter flere af de følgende Aar i
Udlandet, dels med Stipendium, dels som Huslærer i Paris. 1879 var
han bleven ansat som Volontær i Justitsministeriet og vandt s. A.
Universitetets Guldmedaille for en Prisafhandling om den
ufuldstændige Tilregnelighed. En begyndende Lungesygdom gjorde et mildere
Klima ønskeligt for ham, og han søgte da i 1883 Ansættelse som
dansk Medlem af de internationale Domstole i Ægypten. Ved sit
kosmopolitiske Anlæg, sin livlige Begavelse og klare juridiske
Opfattelse vandt han snart her en højt anset og fremskudt Position og
var i en Aarrække Præsident for en af Rettens Afdelinger. Samtidig
fandt han dog Otium til at fuldende et Skrift «Om Afgjørelsen af
Tvistigheder med Forvaltningen, særlig om administrative Retter»,
som han havde samlet Materiale til under tidligere Studieophold i
Udlandet, og som han i 1893 forsvarede for den juridiske
Doktorgrad. Det indeholder en, paa omfattende Studier over fremmed
Ret baseret, indgaaende Undersøgelse af Forvaltningsretternes hele
Stilling og Virksomhed, og dets almindelige Betydning og Værd
fremgaar noksom af, at det i 1902 udkom i fransk Oversættelse.
Den tiltagende Brystsyge gjorde imidlertid tidlig Ende paa hans
Liv, i det han 7. Maj 1896 afgik ved Døden i Cairo. Han havde
24. Avg. 1883 ægtet Ebba Margrethe Puggaard (f. 12. Juni 1856),
Datter af Godsejer Dr. phil. H. C. W. P.

Universitetsprogr. til Reformationsfesten 1893.
Illustr. Tid. 1896 S. 575.

H. Munch-Petersen.



Ussing, Carl Theodor, f. 1857, Retskyndig. Han er Søn af 
nedennævnte Werner Jasper Andreas U. og født 22. April 1857 i
Flensborg, hvor Faderen den Gang var Appellationsraad. Han
blev Student fra Metropolitanskolen 1875, juridisk Kandidat 1880,
Volontær i Justitsministeriet 1884, Avditør i Hæren 1887,
konstitueret som Assessor i Kjøbenhavns Kriminal- og Politiret 1890 og
erholdt næste Aar kongl. Udnævnelse til dette Embede. 28. Dec.
1888 ægtede han Alfhild Malling (f. 1. Juli 1862), Datter af 
Forlagsboghandler i Christiania Peter Tidemann M. og Betzy Vilhelmine
Andrea Marie f. Cappelen. 1884 erholdt U. den juridiske
Doktorgrad for Afhandlingen: «Anders Sandøe Ørsted som retslærd, et
Brudstykke af den dansk-norske Videnskabs Historie». I øvrigt 
har han skrevet «Den vigtigste Retsreform» (1896) og flere andre
livlige og interessevækkende juridiske Afhandlinger i Tidsskrifter.

Universitetsprogr. til Reformationsfesten 1885.

Jul. Lassen.



Ussing, Henrich, 1743-1820, Præst, blev født 11. Jan. 1743 
i Lille Lyngby, Strø Herred, hvor hans Fader, Bagge U. (d. 1774),
var Præst; Moderen hed Susanne Marie f. Bøttcher (d. 1772). Han
blev Student 1760 fra Frederiksborg og tog Attestats 1763. I
Faderens sidste 10 Aar var han hans Medhjælper. 1776 blev han res.
Kapellan i Fredensborg; 1779 forflyttedes han i samme Egenskab
til Ringsted. 1790 kom han tilbage til den fædrene Præstegaard i
Lille Lyngby som Sognepræst. 1797 valgtes han enstemmig til tillige
at være Provst i Strø Herred; men ved kongl. Resol. 27. Dec. 1808
befaledes det ham at nedlægge sine Embeder. -- U. var en vel
begavet Mand med mange Kundskaber, men af et ualmindelig
stridbart og slet Gemyt. Allerede under sin Embedstid i
Fredensborg blev han suspenderet, da der var infamerende Rygter imod
ham. Han frikjendtes og fik Paalæg om at tiltræde sit Embede i
Ringsted, men ikke mere befatte sig med Kapellaniet i
Fredensborg. Næppe var han kommet til Ringsted, før modbydelige
Anklager rejstes mod ham -- paa én Gang havde han 10 Sager for
Højesteret; i flere af disse frikjendtes han, men fik Dom for at
have forledt 2 Bønder til Mened. Ganske mærkeligt er det derfor
at se Biskop Balle i et Brev til ham 1787 tale om sin Højagtelse
med Hensyn til U. for «Duelighed, Lærdom og Flid» og ikke
mindre mærkeligt, at han ikke alene kunde vedblive i sin
Præstestilling, men endog opnaa Forfremmelse. Som Skribent udfoldede
han en ikke ringe Virksomhed. Han begyndte før sin Ordination
med et Lejlighedsskrift 1772 «Billige Tanker om Helvedes Evighed
og Arvesynden» til Forsvar for disse Læresætninger. 1776 udkom
«Naadsensaaret i Danmark, dets Jura og Rettigheder», som i sin
Tid har været en meget benyttet Vejledning. 1782 skrev han
«Oplysende Anmærkninger til bedre at forstaa og nyttigere at
bruge Sangene i den nyeste Salmebog» (&#596;: den Guldbergske), og
1786-89 udkom hans Hovedværk «Kirkeforfatningen i de danske
Stater», 6 Bind, som gjennemgaar og bedømmer de forskjellige
Kirkeskikke med enkelte nye Forslag til Forandringer. De
historiske Stykker i Bogen have blivende Værd og maa stadig tages i
Betragtning ved Undersøgelsen af liturgiske eller kirkeretlige
Forhold. Som 75aarig Olding afsluttede han 1818 sin 
Forfattervirksomhed ved paa eget Forlag at lade trykke «Kristendomslæren i
Samtaler med Konfirmantere over den evang. Lærebog», et Skrift
paa henved 500 Sider, som han selv tillagde megen Betydning,
men som af let forstaaelige Grunde er gaaet Læseverdenen
sporløst forbi. Endnu kunde nævnes, at han havde paatænkt at
udgive sin Levnedsbeskrivelse med den meget betegnende Undertitel
«50 Aars Erfaringer i Jura», da han sikkert har sat den største
Rekord med Hensyn til Retsforfølgelse. Han var indviklet i over
100 Processer; i Ringsted var han suspenderet i 3 Aar og 6 Uger;
3 Gange var han under Generalfiskalens Tiltale; henved i Aar
var han arresteret; 2 Gange undergik han Æresdomme; i Gang
blev han dømt til Landsforvisning, skjønt siden benaadet.
Desuagtet betragtede han stadig sig selv som den uskyldig forfulgte
og udgav i Trykken flere af Processernes Akter, deriblandt 1818
et Skrift med den usmagelige Titel «Den danske kristelig-glade
Tremarksmand» med Motto Matth. 5, 11 f. Til alt dette kan endnu
føjes, at 3 Gange afbrændte hans Præstegaard, og 1806
bekjendtgjorde han, at Strø Herreds Pengekiste var stjaalet fra harn under
hans Fraværelse ved Landemodet. I Fredensborg havde han en lille
Ejendom, som han kaldte «Zoar» (1. Mos. 19,22), hvor han søgte Ly
fra «Sodoma og Gomorra». Han døde i Hillerød 18. Okt. 1820. Han
var 2 Gange gift: 1. (15. Jan. 1778) med Enken Margrethe
Steinhausen, f. Staggemeyer (f. 25. Nov. 1748 d. 26. Juli 1781), Datter af Major
Peter S.; 2. med Anna Algreen (f. 14. Maj 1766 d. 20. Febr. 1815),
Datter af Kjøbmand Tage A. i Kalundborg.

Nyeste Skilderie af Kjøbenhavn 1820 Nr. 88. 
Kirkeh. Saml. 4. R. II, 376. 390. 628 ff. 
Worm, Lex. ov. lærde Mænd. 
Erslew, Forf. Lex.

A. Jantzen.



Ussing, Henrik (Henry) Braem, f. 1855, Præst. Han er 
født i Kjøbenhavn 2. Juli 1855 og Søn af nedennævnte Professor
Johan Louis U. Han blev dimitteret fra Metropolitanskolen 1873,
tog theologisk Embedsexamen 1877, studerede derefter med
offentlig Understøttelse og foretog flere Rejser i videnskabeligt Øjemed
i Tyskland, Frankrig, Italien og England. I 1882 beskikkedes han
til Sognepræst for Vejlby, 1883 tillige til Præst ved
Sindssygeanstalten ved Aarhus. I 1891 blev han kaldet til Sognepræst for
Hvidovre og Valby. I 1883 havde han erhvervet den theologiske
Licentiatgrad ved Kjøbenhavns Universitet ved en Afhandling om
«den kristelige Vished», en apologetisk Undersøgelse. Han har end
videre beriget den theologiske Litteratur med grundige Arbejder 
paa den praktiske Theologis Omraade, dels i kirkelige Blade og
Tidsskrifter, dels ved Lejlighedsskrifter som «Vor Gudstjeneste»
(1888), «Tanker til Overvejelse om Menighedsliv og Kirkeliv» (1890),
Hans betydningsfuldeste Arbejde er dog den i 1902 udgivne
illustrerede Missionshistorie «Evangeliets Sejrsgang over Jorden», en
historisk Oversigt over den evangeliske Missions Udvikling. Ved
Siden af denne litterære Virksomhed har han udfoldet en
betydningsfuld praktisk Virksomhed paa det kirkelige Omraade; han
har været en virksom Deltager i de nordiske kirkelige
Studentermøder og akademisk Missionsforening. Med særlig Forkjærlighed
har han virket for Børnegudstjenester («Søndagsskoler»); som
delegeret for denne Virksomhed deltog han i Søndagsskolernes 100 Aars
Jubilæum i London 1880, og fra 1891 har han været Medredaktør
af det af den kirkelige Forening for indre Mission udgivne «Indre
Missions Børneblad». -- Han ægtede 24. Okt. 1882 Anna Marie
Cathrine Helene Blom (f. 19. Marts 1851), Datter af
Herredsfuldmægtig Ludvig Christian B. i Haderslev og Marie Cathrine
f. Erichsen.

Elvius, Danmarks Præstehist. 1869-84 S. 568. 
Universitetsprogr. til Reformationsfesten 1883. 

R. Volf.



Ussing, Johan Louis, 1820-1905, Filolog og Arkæolog, Søn af 
Etatsraad, fhv. Kontorchef under Magistraten Johannes Hjort U.
(f. 1787 d. 1866) og Esperance Tolerance f. Balle (f. 1789 d. 1839).
U. blev født 10. April 1820 i Kjøbenhavn og blev Student 1836
fra Metropolitanskolen, hvor han blandt sine Lærere særlig havde
haft Gavn af B. Borgens Undervisning. Han studerede Filologi
og fik Lejlighed til bl. a. at høre Brøndsteds Forelæsninger over
græske Tragedier og F. C. Petersens solide, men noget tørre
Kollegier over klassisk Arkæologi, særlig Kunstmythologi. U. blev
filologisk Kandidat 1842, og efter Madvigs Tilskyndelse satte han
Studiet af Arkæologien som sin Fremtidsopgave med det Haab
at blive Brøndsteds Efterfølger (f 1842). Høyen blev den Lærer,
som fik den største Betydning for hans Udvikling; under hans
Vejledning studerede han Kunsthistorie som Arkæologiens vigtigste
Grundlag. I 1844 disputerede U. for Magistergraden med en
arkæologisk Afhandling («De nominibus vasorum Graecorum»), og en
Maaned efter Disputatsen tiltraadte han en Udenlandsrejse til
Italien, Sicilien, Grækenland og Tyrkiet. I Rom i det arkæologiske
Institut traf han tyske lærde som E. Braun, W. Henzen og Keil, 
Stephani, Th. Mommsen og den gamle Welcker og skrev i «Annali
dell' Instituto» (1845) en lille Afhandling. Fra Rejsen i Grækenland
og Tyrkiet har U. selv givet en Række Skildringer «Rejsebilleder
fra Syden» (1846-47), som have Værdi navnlig for Thessaliens
Vedkommende, hvor han omhyggelig havde gjennemrejst det hele
Land for at danne sig en selvstændig Mening om Oldtidsbyernes
Beliggenhed og optegne antike Indskrifter. I det hele ere U.s
vigtigste og bedste arkæologiske Arbejder en Frugt af Studierne
paa denne store Rejse. «Inscriptiones Graecae ineditae» (1847)
meddele de nye græske Indskrifter, han havde fundet paa Rejsen;
«De Parthenone eiusque partibus» (Universitetsprogram 1849)
fastslaar den Inddeling af Rummene i det berømte Parthenon paa
Athens Akropolis, som nu ved Dorpfelds Tilslutning almindelig
anses for den rette. Dertil kommer saa den nævnte Beskrivelse
af Undersøgelsesrejsen i Thessalien, som U. senere ogsaa udgav
paa Tysk sammen med Afhandlingen om Parthenon og endnu en
Afhandling i «Griechische Reisen und Studien» (Kbh. 1857).

Efter sin Hjemkomst i Efteraaret 1846 holdt U. Forelæsninger
ved Universitetet som Privatdocent og blev n. A. Lektor i græsk
og romersk Filologi og Arkæologi, Professor extraord. 1849 og ord.
1850. I sin Stilling som Universitetsprofessor, som han først fratraadte
i 1896, stod U. ved Siden af Madvig, indtil denne traadte tilbage
ved Udgangen af 1879. U. supplerede paa en heldig Maade sin
store Kollega, der kun i ringe Grad havde vovet sig ind paa
Arkæologiens Omraade. Men U. kunde ikke indskrænke sig til
at docere Arkæologi, i alle de filologiske Discipliner maatte han
saa vel som Madvig examinere og forberede de studerende. Med
sin alsidige Natur, sine ypperlige Forkundskaber og sin utrættelige
Energi følte U. sig dog ikke modløs over for Opgaven, og skjønt
han naturlig kom til at staa i Skygge ved Siden af Madvigs
overlegne Personlighed som Videnskabsmand, opstod der hos U. ingen
Bitterhed, men han stod bestandig som Discipelen beundrende over
for sin Læremester. Med Forkjærlighed behandlede U. i sine
Forelæsninger Oldtidens Kunsthistorie, græsk og romersk Epigrafik
og blandt Forfatterne Plautus, men læste for øvrigt over talrige
andre Ting. Strængt arkæologiske Forelæsninger holdt han kun
sjælden. U. forstod at vælge interessante Æmner og søgte i det
hele at bringe Tilhørerne til nærmere Forstaaelse af det skjønne i
de antike Folkeslags Kultur og at gjøre Oldtidslivet anskueligt for
dem. U. traadte desuden i Forhold til en større Kreds ved sine
populære Foredrag, der især drejede sig om ældre og nyere Kunst,
og ved Artikler af lignende Indhold i Blade og Tidsskrifter i én
smagfuld Form. Højest stod vel de Rækker af Foredrag, han
holdt over de vigtige Udgravninger i Olympia og Pergarnon og over
Schliemanns Fund.

Efter at U. var bleven Professor ved Universitetet og fra 1851
Medlem af Videnskabernes Selskab, laa hans Arbejdsmark aaben
for ham; ved Siden af Forelæsningerne forfattede han i Aarenes
Løb en stor Mængde Afhandlinger af filologisk og arkæologisk
Indhold, i de første Aar mest vedrørende græske og romerske
Indskrifter, senere ogsaa andre Gjenstande, f. Ex. «Om de Kejser
Trajan tillagte Breve til Plinius» (1860), «Grækernes og Romernes
huslige og private Liv» (1863), «Undervisningen hos Grækerne og
Romerne» (1865, paa Tysk 1870 og 1885), dels trykte i
Videnskabernes Selskabs Skrifter og Oversigter, dels som
Universitets-programmer eller i Tidsskrifter. Foruden mindre Ting udgav U.
sammen med Madvig dennes Textrecension af Livius i 4 Bind
(1861-66 og senere Oplag) og alene Theophrasts Karakterer (1868).
Han deltog i en Polemik om de lærde Skolers
Undervisningsplan («Fædrelandet» 1860), og i 1875, da Madvig var fratraadt
som Undervisningsinspektør, overtog U. sammen med E. Holm
og A. Steen Undervisningsinspektionen for de lærde Skoler (indtil
1878). -- Ogsaa i Politikken deltog U., i det han i 1864 blev valgt
til Folketingsmand og var Medlem af Tinget i nogle Aar.

I Halvfjerdserne i forrige Aarhundrede samlede U. sig om sit
filologiske Hovedarbejde, Udgaven af Plautus' Komedier. Men
han havde i disse Aar ogsaa meget andet litterært Arbejde, udgav
Høyens Skrifter (1871-76) og skrev «Niels Laurids Høyens
Levned» (1872), en Afhandling «Om Ledøje Kirke» (1879) og
foruden et Par andre arkæologiske Afhandlinger «Fra en Rejse»
(1873). Første Bind af Plautus udkom 1875 (T. Macci Plauti 
comoediae 1875-87). Det var Tanken med denne Udgave at give
en tidssvarende Fortolkning af samtlige Komedier og en Text,
der støttede sig nærmere til de bevarede Haandskrifter, end det
var sket ved den vilkaarlige Textbehandling, som af Fr. Ritschl
var indført i Plautusforskningen. Man maatte da være forberedt
paa en ugunstig Modtagelse fra Ritschls Skole, og U.s Bog blev
i det hele strængt bedømt. Efter at hele Værket var udkommet,
blev man mildere i sin Dom, da samtidig et Omslag i
Anskuelserne om den rette Textbehandling var foregaaet. Bogen er 
bleven almindelig benyttet, og enkelte Dele deraf ere udkomne i ny
Udgave. Foruden spredte filologiske og antikvariske Afhandlinger
udkom senere «Græsk og romersk Metrik» (1893).

I Aarene derefter verider U.s Interesse sig stærkere til det
arkæologiske. Nye Rejser bringe ham til Grækenland og videre
omkring, og han finder atter Stof til velskrevne arkæologiske
Rejseskildringer «Fra Hellas og Lilleasien» (1883), «Nedre-Ægypten»
(1889). Tidligere havde han skrevet «Om Grækernes og
Romernes Huse» (1876), nu behandlede han (1896) et Æmne, der længe
havde tiltrukket ham, i «Betragtninger over Vitruvii de 
architectura, om den Tid paa hvilken dette Skrift kan være forfattet»
(en engelsk Udgave udkom 1898). Det er et omstridt Spørgsmaal,
og U.s Fremstilling har mødt Modsigelse, men ogsaa vakt stor
Opmærksomhed. 1894 offentliggjorde han «Om den græske
Søjlebygnings Udvikling». Af andre Afhandlinger er den største
«Pergamos» (1897, paa Tysk 1899). -- Helt uden for dette laa hans
Deltagelse i Revisionen af Oversættelsen af det nye Testamente
(1895 og 1897). -- U.s omfattende Produktion har foruden de
specielle Æmner, han havde udvalgt til sin egen Forskning, næsten
berørt alle vigtigere Spørgsmaal, som Tiden bragte frem i hans
Fag. Han har stedse foretrukket i Afhandlingens Form at gjøre
Rede for det hele foreliggende Thema og deri indføje sine enkelte
kritiske Iagttagelser fremfor kun at give disse i lærd Form paa et
Par Sider. Derved forsvinder maaske tit det, som er det egentlig
originale, mellem alt det fremmede, der meddeles; men man vil
ikke lægge nogen Afhandling af U. fra sig uden at være bleven
gjort opmærksom paa noget nyt under Læsningen. Efter at være
gaaet af fra sin Stilling som Professor ved Universitetet (1896) har
U. fortsat sin arkæologiske Produktion og er vedblevet i sin høje
Alder at holde Forelæsninger ved Universitetet af dermed
beslægtet Indhold; han har desuden virket for at tilvejebringe
Studiemateriale af Bøger og Billeder til et fremtidigt arkæologisk
Laboratorium.

U. vandt i sin Professorstilling efterhaanden megen Indflydelse
ved Universitetet, valgtes til Rektor 1875 og 1885 og blev Provst
ved Regensen (1877). Fra 1888 til 1902 var han Medlem af
Direktionen for Carlsberg-Fondet. 1885 blev han Kommandør af 2. Grad
af Danebrog og 1890 af 1. Grad, 1884 Dr. jur. honoris causa ved
Edinburghs Universitet. Paa sin 80 Aars Fødselsdag (1900) blev han
hædret med et Festskrift af danske Arkæologer og Filologer. --
10. Juli 1852 ægtede han Thekla Minona de Güntelberg (f. 20. Sept. 
1823 d. 3. Avg. 1903), Datter af Kammerassessor C. C. H. F. de G., 
og døde 28. Okt. 1905.

Erslew, Forf. Lex.

C. Jørgensen.



Ussing, Niels Viggo, f. 1864, Mineralog og Geolog. U., Søn 
af foran nævnte Johan Louis U., er født i Kjøbenhavn 14. Juni 1864.
Student fra Metropolitanskolen i 1881 blev han 1886 polyteknisk
Kandidat (anvendt Naturvidenskab), begge Dele med Udmærkelse;
samme Aar deltog han som Mineralog i en Expedition til Upernivik
Distrikt og ansattes efter sin Hjemkomst som Assistent ved
Mineralogisk Musæum. Videre Uddannelse i mineralogisk-geologisk
Retning søgte han i de følgende Aar i Udlandet, særlig ved Studier
under Brøgger, Groth og Rosenbusch, hvorefter det i 1889
overdroges ham ved Universitetet at holde mineralogiske og geologiske
Forelæsninger for viderekomne; tillige var han 1889-90
extraordinært knyttet til Danmarks geologiske Undersøgelse, hvor han
kortlagde Dele af Fyn. 1893 erhvervede han Doktorgraden
(«A1kalifeldspaterne i de sydgrønlandske Nefelinsyeniter» etc.) og snart
derpaa, i Begyndelsen af 1895, udnævntes han efter Johnstrups
Død til Professor i Mineralogi og Geologi samt Bestyrer af
Universitetets mineralogiske Musæum, en Stilling han var selvskreven
til, da han alt i Johnstrups sidste Levetid, fra 1891, foruden de foran
nævnte, tillige havde holdt dennes elementære Forelæsninger. Den
af Johnstrup paabegyndte Indflytning og Ordning i den nye
Musæumsbygning faldt det saaledes ogsaa i U.s Lod at fuldføre. I 1900
besøgte han paa ny Grønland, denne Gang Julianehaabs Distrikt.
1903 valgtes han til Medlem af Videnskabernes Selskab. -- 8. Okt.
1890 ægtede han Marie Elisabeth Guldbrandsen (f. 21. Maj 1864),
Datter af Kasserer i Statsanstalten for Livsforsikring Vilh. Alf. G.
og Amalie Elisabeth f. Krüger. -- Medens U.s ældre Arbejder
hovedsagelig ere af mineralogisk-petrografisk Karakter, have de i
de senere Aar særlig gaaet i geologisk Retning; af disse sidste
skal kun nævnes: «Danmarks Geologi» (1899) og «Om Jyllands
Hedesletter og Theorierne for deres Dannelse» (1903).

Universitetsprogram 1894.                                                         

V. Hintze.



Ussing, Stefan Peter Johannes Hjort, 1828-55, Billedhugger, 
var født i Ribe 15. Sept. 1828; hans Forældre vare Snedkermester 
Peder U. (f. 1785 d. 1872) og Bolette Kirstine f. Lund (f. 1790
d. 1871). Faderen var en Slags Tusendkunstner, der ved Siden af 
sit Haandværk drev en Mangfoldighed af andre Sysler, malede,
modellerede, arbejdede som Mekaniker osv.; han var ikke uden
kunstnerisk Evne og har bl. a. udført et større Maleri af Ribes
gamle Nørreport (nu i Musæet paa Koldinghus), der viser naturlig
Sans for perspektivisk Virkning. Af ham lærte Sønnen at tegne,
samtidig med at han paa. egen Haand modellerede adskillige
Smaating, der lykkedes saa vel, at H. V. Bissen ved Synet af dem
strax tilbød ham Plads i sit Atelier, da han i 1843 blev indskrevet
som Elev af Kunstakademiet. Under Bissen modellerede han en
af Hestene for Kvadrigaen paa Thorvaldsens Musæum; fra 1845
udstillede han forskjellige Buster, deriblandt kongl. Skuespiller
C. N. Rosenkildes, Enkeltfigurer som «En Hyrdedreng» 1848 og
Grupper som «To Børn med en Fuglerede». I 1852 vandt han
Akademiets lille Guldmedaille for Relieffet «Thetis bønfalder
Vulkan om Vaaben til Achilles», Aaret efter kjøbte Statens Samling
hans «En Karl, der vander Heste» og 1854 hans «To Børn, som
har fanget en Krabbe», Arbejder, som begge udmærke sig ved
naturlig Komposition og Finhed i Linjerne. Blandt hans øvrige
Værker kunne endnu nævnes hans Relief «En Episode af
Barnemordet i Bethlehem» (Ribe Domkirke), «En Fiskerdreng», der 1853
hædredes med den Neuhausenske Præmie, og «En badende Pige»,
der efter Kunstnerens Død blev udført i Marmor for Frederik VII.
Ussing døde i Kjøbenhavn 19. Juli 1855. Han var en fin og
elskværdig Kunstnernatur, om hvis Kompositionsevne og lette Haand
en stor Mængde efterladte Skitser bære Vidnesbyrd, men som ikke
i sin korte Levetid naaede den Sikkerhed i den formelle
Gjennemførelse, som han saa ihærdig stræbte at tilegne sig.

Weilbach, Nyt dansk Kunstnerlex.

Sigurd Müller.



Ussing, Werner Jasper Andreas, 1818-87, Dommer, 
Politiker, Bankdirektør, var ældre Broder til ovennævnte Prof. J. L. U.
og født 4. Marts 1818 i Kjøbenhavn. Han gjennemgik
Metropolitanskolen og blev 1834 Student med Udmærkelse, 1838 juridisk
Kandidat. 1841 ansattes han i det danske Kancelli som Volontær
og blev 1846 Kancellist. Kort efter tiltraadte han med
Understøttelse af det Reiersenske Fond en Udenlandsrejse for at sætte sig
ind i fremmede Næringsforhold, og 29 Aar gammel sad han som
Assessor i Landsoverretten i Viborg. Greben af Tidens politiske
Interesser lod han sig i 1848 vælge i Viborg Amts 5. Kreds til 
den grundlovgivende Rigsforsamling, blandt hvis Sekretærer han
var, og i 1849 og 1852 valgtes han i samme Kreds til Folketinget.

Imidlertid følte han det som en Opgave at gjøre sit til at
modvirke, hvad han betegnede som Fortyskningsprocessen i Slesvig;
han tilbød sin Tjeneste som Dommer der nede, og efter i 1853 at
have taget slesvigsk-juridisk Examen blev han i 1854 udnævnt til
Medlem af Appellationsretten i Flensborg. Her virkede han,
indtil han i Marts 1864 blev afsat af de preussiske og østrigske
Civilkommissærer. Blandt Funktioner, han i dette Tidsrum udførte ved
Siden af sit Dommerkald, kan nævnes, at han var Medlem af den
i 1856 nedsatte Kommission angaaende Slesvigs Stempellovgivning.

Allerede i Efteraaret 1864 indtraadte U. som Medlem af den
danske Højesteret, og efter Grundlovsrevisionen modtog han i
Efteraaret 1866 kongelig Udnævnelse som Medlem af Landstinget, hvor
han bevarede sit Sæde indtil sin Død, 2. Dec. 1887. Sin Stilling i
Højesteret opgav han i 1873 for at overtage en af Posterne som
Direktør i Nationalbanken; der vistes ham ved denne Lejlighed
det særlige Hensyn, at han udnævntes til extraordinær Assessor i
Højesteret med Ret til atter at tage Sæde i Retten i sin tidligere
Plads i denne. 1871 var han bleven Formand for de faste Censorer
ved de juridiske Examiner, og ved Universitetsfesten i 1879 tildeltes
der ham den juridiske Doktorgrad. I 1881 udnævntes han til
Kommandør af Danebrog.

U.s Navn hørte til de bedste i hans Tids juridiske
Embedsstand. Forfattervirksomhed af Betydning, udfoldede han ikke -- 
et i 1847 af Landhusholdningsselskabet prisbelønnet Skrift om «De
danske Landboforhold, med fortrinligt Hensyn til den danske
Bondes i Lovene grundede Forfatning» og et og andet
Tidsskriftsbidrag er alt, hvad der foreligger fra hans Pen --, men han var
et klart Hoved, paa én Gang grundig og livlig, og hans
Kundskaber og Interesser spændte over et vidt Omraade af menneskelig
Virken og Aandsliv. Han var tillige i en vis Forstand en
energisk Mand, men det laa ikke i hans Natur at udvikle sejg,
langvarig og rolig Modstand over for store Hindringer. Som Politiker
hørte han til de nationalliberales Kreds, baade efter sine
Grundanskuelser og efter sine personlige Forbindelser. Allerede i sin
første Rigsdagsperiode øvede han Indflydelse, og som kongevalgt
Landstingsmand tog han, inden den politiske Kamp ret
tilspidsedes, virksom Del i Rigsdagsarbejdet og hørte i Told- og
Skattespørgsmaal og andre økonomiske Sager til Landstingets ansete 
Kræfter, hvis Ord paaagtedes, uanset at han var langt fra at være
en veltalende Mand, og Landstinget gav ham Sæde i Rigsretten.
Men af den Blanding af Optimisme og Skepsis, som har
kjendetegnet de nationalliberale, havde U. afgjort mere af den sidste
Egenskab end af den første. Allerede i Februar 1853 paadrog
han sig i Billes Dagblad en skarp Bebrejdelse for under Devisen
«Hvad kan det hjælpe?» at have skilt sig fra sine Partifæller og
stemt med Helstatsministeriet for Toldgrænsens Flytning fra Ejderen
til Elben. Da under hans anden Rigsdagsperiode Spørgsmaalet om
Kjøbenhavns Befæstning traadte i Forgrunden, tog U. skarpt til Orde
der imod i Kraft af en lignende Grundbetragtning som den ovenfor
antydede og af finansielle Hensyn, og han holdt navnlig 2. Febr.
1882 i Landstinget en Tale, der vakte stor Opsigt og fremkaldte
et hvast Sammenstød med Fallesen. Ogsaa i Stridsspørgsmaalene
om Dyrtidstillægget og om de midlertidige Bevillingslove optraadte
U. som Talsmand for en eftergivende Politik, og han indtog i
sine senere Aar en meget tilbagetrukken Stilling i Landstinget.
Men hans personlige Prestige og det Hensyn, der i og uden for
Salen vistes denne Type paa vor første konstitutionelle Tids noble
og lødige politiske Personligheder, var uforandret.

U. ægtede 7. Okt. 1854 Adelaide Constance Rosaura Amalie
Schrum (f. 30. Maj 1826 d. 12. Juni 1884), Datter af Byfoged i
Ringkjøbing og Herredsfoged i Ulfborg-Hind Herreder Johan
Frederik S.

M. P. Friis.



Ussing, Algreen-, Frederik, 1838-69, historisk Forfatter,
født 8. Maj 1838, er Søn af nedenstaaende T. A.-U. i dennes
andet Ægteskab. Han gik i Metropolitanskolen, men artede sig
ikke godt der, hvorfor han i 1856 blev privat dimitteret. Skjønt
han i sine Studenteraar var ivrig optagen af at studere
Personalhistorie og Topografi, og skjønt han deltog meget i Selskabsliv
og Kammeratsammenkomster, blev han allerede i 1861 juridisk
Kandidat. Han fik nu Plads som Assistent i Indenrigs-, senere
i Finansministeriet og blev tillige Sekretær ved den nørrejyske
Kjøbstadkreditforenings Skiftekommission. 1866 udnævntes han til
Kammerjunker. Allerede som Student havde han skrevet
novellistiske Smaating («Et Bekjendtskab fra en Grøftekant» under
Mærket «Fritz Hammer» i «Folkekalender for 1858)) og «Huset
paa Tronninge Mark» i «Illustr. Tid.»); senere kastede han sig
udelukkende over Personalhistorie og Topografi. Sammen med 
Lengnick og alene udarbejdede han flere Stamtavler og blev en
flittig Medarbejder af «Illustr. Tidende», hvor han i Aarenes Løb
skrev en Række grundige, livlige og interessante Biografier af
fremtrædende danske og enkelte fremmede Personer, blandt hvilke
navnlig den om Eiler Sundt gjorde Opsigt; disse Skildringer viste,
at han samvittighedsfuldt var gaaet til Kilderne eller havde set
godt med egne Øjne. I samme Blad offentliggjorde han gjennem
mange Numre «Fra Kirkegaarden», en Cyklus, der indeholder
kortfattede Oplysninger om afdøde. Ogsaa her gav han
topografiske Meddelelser, som senere formede sig til «Turisten i
Nordsjælland» (1865). Han forfattede end videre forskjellige andre
Arbejder, mest om sjællandske og fynske Lokaliteter, saaledes
«Efterretninger om Kalundborg» (1869, udg. efter hans Død); flere af
disse foreligge kun trykte som Manuskripter. Hans kjære, stadige
Tanke var Udgivelsen af et biografisk Lexikon, til hvis Redaktør
han udmærket egnede sig. Hertil havde han gjort store Samlinger
og sikret sig Medarbejdere. Saa kom 1864, og han optraadte da
som Medindbyder til «Avgustforeningen». Han havde altid haft
Sympathi for det konservative, saa det var ganske forstaaeligt, at
hans Overbevisning førte ham over i den omtalte Lejr. Imidlertid
gik Folkestemningen den Gang i en stik modsat Retning, og
«Forlagsbureauet», som 1865 var gaaet ind paa at forlægge det
nævnte Værk, turde under disse Omstændigheder ikke betro
Redaktionen af det til en Mand, som havde stillet sig saa skarpt
imod den offentlige Mening, Følgen heraf var, at Værkets
Virkeliggjørelse foreløbig maatte opgives. Han døde efter faa Dages
Sygeleje af Skjørbug 6. Jan. 1869.

Fr. A.-U. var en sjælden rigt udstyret Person. Hans Livsvæld
var uudtømmeligt, han var vittig og lunerig, men hans Gemyt
beherskedes altid af hans rastløst arbejdende, skarpe Forstand. Der
var en fin Iagttagelsesevne i ham, og hans tidlig udviklede
Karakter var fremtrædende. Bag hans mod fremmede tidt overmodige,
hensynsløse og letfærdige Maade at være paa gjemte der sig stor
Respekt for Sandheden, og han stræbte altid efter at komme til
Klarhed. Hans store Flid og eminente Arbejdsevne parredes med
Pligtfølelse og Ærgjerrighed. Mod alle ældre viste han Pietet;
han var en god Søn, en god Broder, god Ven og fuld af varm
Fædrelandskjærlighed. Mange rige Løfter bleve brudte ved hans
tidlige Død.

Illustr. Tid. Nr. 489. 
Elisa Bøgh, Frederik Bøgh.

Nic. Bøgh.



Ussing, Algreen-, Tage, 1797-1872, Politiker og Jurist, 
blev født 11. Okt. 1797 i Lille Lyngby ved Arresø, hvor hans Fader,
ovennævnte Henrich U., da var Sognepræst. Han blev 1816
Student og 1822 juridisk Kandidat. Allerede 1817 udgav han i
Christiania et lille svulstigt Skrift «Napoleon den eneste» (skrevet,
mens han endnu var Skoledreng), og 1819-21 nogle meget
voldsomme Kritikker, bl. a. «Bevis for, at Adam Oehlenschlæger er
gaaet fra Sans og Samling» (rettet imod dennes
Universitetsprogram, «Digterne i Levned som i Værker», 1820) og «Nok et
Universitetsprogram» (rettet imod B. Thorlacius' Afhandling om nogle
mystiske Gemmer, 1821); end videre under Mærket «Rasmussen,
Skolelærer» «Allernyeste Billed-A. B. C.» (1820), hvis 6. Oplag udkom
1863. Han blev 1823 Volontær og 1830 Kancellist i Kancelliet,
var 1827-37 Notarius ved det juridiske Fakultet og fik 1831
Titelen Kancellisekretær samt gjorde 1831-32 en længere
Udenlandsrejse. 1837 blev han Landsoverretsassessor og 1840 Professor ved
Universitetet samt Inspector ved Kvæsturen; 1844 Borgmester i
Kjøbenhavn og Okt. 1846 Kancellideputeret indtil Marts 1848 og
derefter Generalprokurør (den sidste i Danmark) indtil sin Død.
Samtidig blev han 1844 Justits-, 1846 Etats- og endelig 1859
Konferensraad. Hverken som Dommer eller som Universitetslærer blev
hans Virksomhed langvarig eller af særlig Betydning (om U. som
juridisk Forfatter se nedenfor); derimod falder den i to store Dele,
nemlig som Politiker og som administrativ Embedsmand, og i
begge Retninger indtager han en anselig Plads.

Allerede 1834, mens han endnu kun var «Sekretær» U.,
valgtes han i Kjøbenhavn til Stænderdeputeret; han gjenvalgtes 1841
og gav Møde i Roskilde Stænder i alle 6 Samlinger 1835-46. 
Han kom snart til at spille en fremragende Rolle som en dristig
og ufortrøden Talsmand for udvidet Trykkefrihed (havde 1834 i
«Dagen» skrevet en Række opsigtvækkende Artikler herom og
udgav snart efter et eget Flyveskrift «Ingen Censur i Danmark»
for at lære Bladene at holde paa deres lovlige Ret), for større
Orden og Sparsommelighed i Statshusholdningen, bl. a. ved
Indskrænkning af Udgifterne til Hoffet, ved at indføre Offentlighed og
ved at give Stænderne større Indflydelse paa Finansernes Styrelse,
og for de to kongerigske Stænderforsamlingers Forening. Han
indbragte selv, især i de første Samlinger, flere vigtige Forslag,
dels vedrørende de ovennævnte politiske Spørgsmaal, dels om
almindelige praktiske Fremskridt, saaledes om Kjøbenhavns 
Fattigvæsen (1835) og om Realundervisning, og tog vigtig Del i
Forhandlingerne om Kommunallovene, særlig for Kjøbstæderne og for
Kjøbenhavn, ligesom han varmt tog til Orde for Jødernes
Valgbarhed, altsaa for deres fulde statsborgerlige Ligestilling. Han stod
i disse Aar for Almenheden som en ret hensynsløs Folketribun (et
Foredrag, han 1835 holdt om «Midlerne til at ophjælpe Danmarks
Finanser», blev det ham forbudt at udgive særskilt), og hans store
Arbejdsevne skaffede ham Sæde i en Række vigtige Udvalg, ja
gjorde ham til Dels til Ordfører for disse. Samtidig skrev han i
Oppositionens vigtigste Organer, «Kjøbenhavnsposten»,
«Fædrelandet» og «Dansk Ugeskrift», holdt Taler ved 28. Maj-Festerne
1835-38, var Formand for Læseforeningen 1835-36 og Medstifter
af Industriforeningen 1838. Til Løn for sin Virksomhed og særlig
for Arbejdet for kommunal Frihed fik han 22. April 1839 en stor
Guldpokal af «erkjendtlige og beundrende Medborgere» (1250 i
Tallet) og hædredes med et Festmaaltid paa Skydebanen, hvor
C. N. David var Hovedtaleren, men hvor ogsaa Balth. Christensen
og Orla Lehmann holdt Taler. Af de 160 Deltagere -- fremhævedes
det den Gang -- var kun yderst faa Rangspersoner og maaske
ikke en eneste dekoreret.

Men under Christian VIII's Regering sank U.s Folkeyndest
ret hurtig. Vistnok indtog han stadig en mægtig Stilling i
Stænderforsamlingen (havde saaledes 1844 Sæde i n, d. v. s. Femtedelen
af samtlige Udvalg), og han kæmpede ligesom hidtil for udvidet
Trykkefrihed, for de to Stænderforsamlingers Forening saa vel som
for de fælles Stænderkomiteer og for et toaarigt Budget. Men
alt som den frisindede Opposition blev mere utaalmodig og
krævede en virkelig konstitutionel Forfatning, og især da det nationale
Spørgsmaal om Slesvigs nærmere Forbindelse med Kongeriget
traadte i Forgrunden, stillede U. sig i Modsætning til den og
sluttede sig ligesom hans Ven C. N. David nøje til Kongen og hans
oplyste Enevælde. I det han selv blev staaende paa sit tidligere
Stade, fik han Udseende af at gaa tilbage, fordi han ikke vilde
følges med de nye Frihedsmænd, der ønskede at naa langt videre
frem. Det var dog ham, der 1840 gav J. F. Schouw det smukke
Skudsmaal, at «hans Navn alene vejer 10000», og som 1846
stillede Forslag om at ophæve Godsejernes patrimoniale Jurisdiktion
og lignende Forrettigheder. Ligeledes fremkaldte han 1844 en
Udtalelse af Stænderforsamlingen om Ønskeligheden af at hæve de
Tvivl, der næredes om Arvefølgen i enkelte Landsdele, og gav 
derved Stødet til det aabne Brev, som udstedtes herom 1846. Men
netop dette Aar udtalte han sig imod Drøftelse af Andragendet
om Foranstaltninger til at værne dansk Sprog og Nationalitet i
Slesvig og viste sig overmaade kølig over for Bondestandens
Klager over det saakaldte Bondecirkulære fra Kancelliet; ja han var
endog som Udvalgsordfører imod Regeringens Forslag om at
indskrænke Ejernes Ret til at betinge sig Arbejde af deres
Lejehusmænd som et Indgreb i Ejendomsretten og Kontraktsfriheden.

Da han 1848 stillede sig til Valg i Kjøbenhavn til den
grundlovgivende Rigsforsamling og blev valgt (imod den nationalliberale
Professor V. Bjerring), betegnede han sig selv som «en sindig Ven
af Friheden». Aaret forinden havde han som Medlem af den
kjøbenhavnske Lavskomité vist en dertil svarende Holdning, i det
han havde været imod Lavenes Ophævelse og kun krævet en
gradvis Udvikling henimod Næringsfrihed. I selve Rigsforsamlingen
indtog han en anset Stilling -- han blev Ordfører for Udvalget
om Forretningsordenen og var Medlem baade af Grundlovs- og af
Finansudvalget -- men han stod nu afgjort paa den konservative
Side. Han udtalte sig vel for almindelig Værnepligt (havde været
Medlem af en Kommission herom), men ønskede dog Embedsmænd
undtagne, og han stemte ligeledes mod Septemberanordningen
(om en særlig Udskrivning af hidtil værnepligtsfrie Mænd), skjønt
han selv paa Embeds Vegne havde været med at udarbejde den.
I Spørgsmaalet om Rigsdagens Ordning holdt han paa indskrænket
Valgret og Klassevalg og vilde kun have Rigsdagssamling hvert
andet Aar. Han stillede selv sammen med David Forslag om et
enkelt Kammer, halvt valgt ved almindelig Valgret, halvt ved
«betingede» Valg, og stemte for flere af de andre Forslag, hvorefter
Rigsdagen vilde faa en mere konservativ Sammensætning.
Derimod blev han sin gamle Kjærlighed til Trykkefriheden tro og
krævede bestemt Forbud imod, at Censur nogen Sinde kunde
indføres. Da Grundlovsarbejdet var afsluttet, var han et af de
10 Medlemmer, der nægtede at stemme for den vedtagne Grundlov
som farlig for Udviklingen.

Han søgte heller ikke Valg til Rigsdagen, men modtog i Juli
1854 Sæde i det nys oprettede Rigsraad som kongevalgt Medlem.
Da dette samledes i Sept. i sin foreløbige Skikkelse, d. v. s. de
kongevalgte Medlemmer alene, stillede han strax Krav paa udvidet
Myndighed, særlig med Hensyn til Budgettets Bevilling, og blev
ogsaa Medlem af det Udvalg, der nedsattes herom og optog hans 
Tanke. Senere hørte han (1856-63) til Helstatsmændenes Gruppe
og indtog fra første Færd en gnaven Holdning over for
Regeringen. Han stemte baade imod Møntloven 1856 og mod
Øresundsfondens Oprettelse 1857, mod Kjøbenhavns Søbefæstning 1858 og
til sidst mod Novemberforfatningen 1863. Han var et af de 9
Rigsraadsmedlemmer, som Kongen 26. Dec. kaldte til særlig
Raadslagning, og gik derefter over til Rigsraadets Landsting (1864-66),
men spillede her ingen Rolle og stod siden uden for det
politiske Liv.

Hvor megen Del han som Generalprokurør har taget i
Forberedelsen af Regeringens Lovforslag, lader sig ikke paavise; men
han fik i Aarenes Løb Sæde, til Dels endog Forsæde, i en Række
vigtige Kommissioner, der virkede i samme Retning, saaledes 1850
og paany 1859 om en Straffelov (var Formand i den sidste) og
1857 om Nævningers Indførelse. Han var 1857 Formand for
Kommissionerne om Sundhedspolitiet og om Gammelholms Fraflytning,
1859 om en ny Værnepligtslov og 1863 om Ordningen af
Kjøbenhavns Brandvæsen; desuden Medlem af Kommissionerne om en
Bygningslov for Kjøbenhavn 1852 og for Landet 1857. Ligeledes
blev han 1861 Formand for Skiftekommissionen i den nørrejyske
Kjøbstadkreditforenings Bo.

Af fremragende Betydning var hans Virksomhed som
Borgerrepræsentant i Kjøbenhavn. Han valgtes hertil allerede 1840,
indtil han 1844 blev Borgmester, og paa ny 1849 lige indtil Udgangen
af 1869, og han var i denne lange Aarrække Medlem af
mangfoldige Udvalg og af næsten alle vigtige samt øvede en overvejende
Indflydelse paa Byens Forvaltning. End videre var han siden 1843
Repræsentant i Nationalbanken, kun med de sædvanlige
Mellemrum, og siden 1852 gjentagne Gange Repræsentantskabets Formand.
Endelig havde han blandt andre private Hverv siden 1841 Stillingen
som Meddirektør i Kjøbenhavns Brandforsikringssocietet (for faste
Ejendomme) og siden 1857 den tilsvarende for det kjøbenhavnske
Brandassurancekompagni for Varer og Effekter; tillige var han
1854-64 Repræsentant i det almindelige Brandassurancekompagni.
Han medbragte til alle disse Hverv en skarp Dømmekraft og en
energisk Vilje samt en forbavsende Arbejdsevne.

U. døde 25. Juni 1872. Han ægtede 1827 Jensine Johanne
Bull (f. 1798 d. 13. Nov. 1830), Datter af Præst Joh. Ernst Guhnerus
B. (f. 1767 d. 1840) og 19. Sept. 1834 Ottine Frederikke Suenson 
(f. 28. Febr. 1807 d. 10. Okt. 1884), Datter af Kapitajn i Søetaten
Jean Jacques S. (f. 1774 d. 1821).

Erslew, Forf. Lex. 
Barfod, Dansk Rigsdagskal. 
Illustr. Tidende 7. Juli 1872.

Emil Elberling.

-- I sine mange forskjellige Embedsstillinger udfoldede
Algreen-Ussing en rig praktisk juridisk Virksomhed og nød særlig i
sit betydningsfulde Embede som Generalprokurør høj Anseelse.

Vidnesbyrd om A.-U. som Jurist finde vi dog navnlig i det
ikke ringe Antal Skrifter, han har efterladt sig. Om hans store
Flid og Omsigt vidne saaledes de nyttige Samlingsværker,
Reskriptsamlingen, som han efter Fogtmann udgav for Aarene 1813-65
(udkom 1825-71), og «Love og Anordninger» for 1850-71, der
dannede en Fortsættelse af Schou's Forordninger. Men han har
ogsaa efterladt sig flere Værker af mere videnskabelig Karakter.
Allerede som ung Kandidat udgav han (1823) nogle
«Anmærkninger til Personretten» og (1825) to Bind «Anmærkninger til
Tingsretten». Disse nærmest for studerende bestemte Bøger
indeholde vel for største Delen kun Noter til Hurtigkarls Privatret paa
Grundlag af andres, særlig A. S. Ørsteds Skrifter. Men de vise
dog en ikke ringe kritisk Evne og dialektisk Færdighed hos
Forfatteren. Den noget ungdommelige Overlegenhed, hvormed han
havde behandlet sine Forgængere, fremkaldte i øvrigt et skarpt
Tilsvar fra Ørsteds Side. De samme væsentlig formelle Fortrin
udmærke nogle «juridiske Afhandlinger», som han (1824) udgav
sammen med H. M. Svane, og de gjenfindes ligeledes, parrede med
betydelig større Modenhed i det praktiske Skjøn, i forskjellige
Afhandlinger, som han skrev til det af ham udgivne «Bibliothek
for dansk Lovkyndighed», hvoraf der kom 2 Bind (1830-37).

Det mest benyttede af hans litterære Værker var dog hans
«Haandbog i den danske Kriminalret», som udkom i 4 Udgaver
(1841-59) med en bombastisk Dedikation til hans Velynder P. C.
Stemann. Den afhjalp den Gang et længe følt Savn, i det der
siden Nørregaards Forelæsninger fra 1788 ikke var udkommet nogen
Fremstilling af den danske Strafferet, og besad ogsaa mange
Betingelser for at blive en brugbar praktisk Haandbog. Men nogen
dybere videnskabelig Indtrængen i de strafferetlige Grundproblemer
giver den ikke, skjønt Forf. her havde Ørsteds banebrydende
Arbejde at bygge paa, og Værket bærer i det hele Karakteren af
at tilhøre den før-Ørstedske, noget aandløst lovkommenterende
Retning.

A.-U. udgav ligeledes en «Haandbog i den danske Arveret»
(1855), der har en vis Værdi som den første samlede Fremstilling af
vor Arveret paa Grundlag af den nugjældende Arvelov. Men mest
umiddelbar Betydning for Nutiden har af A.-U.s litterære Produktion
hans store, grundlæggende Værk «Læren om Servituter» (1836).
Af denne tidligere meget lidt bearbejdede Materie har han givet
en med betydelig Omhu, Kjendskab til fremmed Ret og praktisk
Sans udarbejdet Fremstilling, paa hvilken vor Tids Retsopfattelse
om disse Spørgsmaal i det væsentlige hviler. Kan maaske end
heller ikke dette Værk siges at være præget af nogen særlig dyb
og original videnskabelig Begavelse, har i hvert Fald her den 
juridiske Dialektiker forenet sig med Praktikeren til at frembringe et
saare nyttigt og fortjenstfuldt Arbejde.

H. Munch-Petersen.

<chapter name="v. Utenhof (Utenhoven), Wolfgang, o.1495-1542, 
Frederik I's og Christian III's Kansler">

v. Utenhof (Utenhoven), Wolfgang, o.1495-1542, Frederik I's 
og Christian III's Kansler, den betydeligste tyske Statsmand 
i dansk-holstensk Tjeneste paa Reformationstiden, var af adelig
Byrd og født i Gera i Sachsen (Reuss). 1513 blev han indskreven
ved Universitetet i Wittenberg, hvor han især lagde sig efter 
juridiske Studier og tog Magistergraden i Romerret. Han kaldes
endnu «Medlem» (Gliedmass) af Universitetet, da han med 
glimrende Anbefalinger fra dette i 1518 af Hertug Frederik (I) af 
Gottorp antoges til Tugtemester for dennes unge Søn, Hertug 
Christian (III). Højt begavet, ærgjerrig og fremadstræbende vandt den
unge Mand snart Hertug Frederiks Gunst. Allerede 1520 nævnes
han som hertugelig Raad og blev straks kastet ind i den Strid,
der skulde blive hans Livs Hovedgjerning, Kampen mod Kong
Christian II og hans Slægt. I den Anledning blev han allerede
1522 brugt til Sendelser til Rigsregeringen i Nürnberg, til Lybek osv.
I Slutningen af dette Aar eller Begyndelsen af 1523 blev han
Hertugens Kansler. Under den store, langvarige Kamp, som nu
udbrød, viste U. sig i ganske særlig Grad velskikket til denne
Stilling. Han var velkjendt med Forholdene i Tyskland og havde
et skarpt diplomatisk Blik til at gjennemskue Modstanderne. Med
en vis djærv Veltalenhed baade i Tale og Skrift forstod han at
blotte Modstandernes svage Sider og endnu mere at dække sin
egen Parts, ja var ikke bange for i Stridens Hede at gaa Sandheden 
saa nær som muligt eller at komme med de dristigste Paastande. 
Han udviste, skjønt snart efter ramt af legemlig Svaghed,
en forbavsende Arbejdskraft. Han var uafbrudt paa Færde, snart 
paa diplomatiske Rejser, snart i Forhandlingerne med
Hertugdømmernes Landdage; en Mængde, til Dels endnu bevarede, Statsskrifter
eller Betænkninger ere forfattede af ham. Efter U.s Mening havde
Hertug Frederik og hans Slægt Arveret til Hertugdømmerne, fordi
man allerede i Christian I's sidste Dage havde udtalt Ønsket om,
at Hertug Frederik skulde blive Hertugdømmernes Herre, hvilket
U. urigtig antog for et Valg af Stænderne, hvorved Arvefølgen i
Hertugdømmerne efter Ribeprivilegierne af 1460 skulde være
tilfaldet Hertug Frederiks Linje.

Med Dygtighed ledede U. det diplomatiske Felttog mod
Christian II. I Begyndelsen gik Fordringerne kun ud paa en Deling
af Landene; men da Jyderne havde sluttet sig til Hertugen, bleve
de større. U. deltog i Frederik I's Hylding paa Viborg Ting i Marts
1523, og snart var hele Danmark og til sidst ogsaa Norge i Kong
Frederiks Besiddelse. Det var mere end Kongen eller U. selv
havde ventet sig. U. betragtede det som «en Guds Tilskikkelse»;
men nu kom det an paa at bevare for det holsten-gottorpske Hus
baade Eneberettigelsen til Hertugdømmerne og Kongestillingen i
Danmark og Norge. Det var en brydsom Opgave med store
Vanskeligheder. Som den tyskfødte Kongetjener havde U. ikke
blot at kæmpe mod Kong Christians Venner i Udlandet, men
ogsaa med en stor Del af det danske og holstenske Aristokrati;
det første holdt paa «det frie Kaar», en stor Del af det sidste
ansaa en Forbindelse med Kongerigerne som en «Daarskab» og
foretrak et sikkert og roligt Slesvig-Holsten for sig alene, maaske
endogsaa under den ældste Søn, Christian, medens det danske
katholske Stormandsparti foretrak den yngre Søn Hans med eller
uden Del i Hertugdømmerne.

Kort efter Kongehyldingen i Viborg 1523 begav U. sig til
Nürnberg, hvor Christian II havde indstævnet Sagen mod «Hertug
Frederik» for Rigskammerretten. Om der end var antaget
forskjellige Advokater, var det dog U., der i den langvarige,
frugtesløse Proces, som først endte 1531 ved Kongens Tog til Norge,
udarbejdede eller stod bag ved de forskjellige Indlæg. Allerede
paa denne Rejse til Niirnberg forstod U. ved at udsprede
Stridsskrifterne imod Kong Christian i Tyskland at vinde Stemningen
for sin Herre hos flere af Fyrsterne. Ogsaa paa Rigsdagen i
Niirnberg 1524 virkede han stærkt mod Kong Christian. Han var
nu velkjendt i hele Nordtyskland, og man frygtede endog for
Efterstræbelser mod hans Liv. Han deltog senere i det store 
Fredsmøde, der under kejserlig Mægling holdtes i Hamborg, men
optraadte ogsaa her med stor Skarphed mod Kong Christians
Gjenindsættelse og ligeledes paa de følgende frugtesløse Møder i
Kjøbenhavn og Lybek. U. viste sig her som en overordentlig fin
Diplomat, der forstod uden ligefremt Brud at føre Sagerne til det
Punkt, man ønskede. Dertil kom, at han under Opholdet ved det
sidste Lybekkermøde 1525 fuldstændig gjennemskuede Lybeks
egenkjærlige Planer, der under Søren Norbys Opstand i Skaane gik ud
paa at bringe Gulland i Lybeks Haand, og ved sine Raad til
Kong Frederik med stor Snild hed forstod at bruge Søren Norby
og Lybek saa fint mod hinanden, at Gulland kom i Danmarks
Hænder. Men fra den Tid af sporer man en stor Foragt og en
meget bitter Stemning hos U. mod Lybek og Hansestæderne, og
disse gjengjældte til fulde disse Følelser. S. A. lykkedes det U. og
de hertugelige Raader paa Landdagen i Rensborg at faa
Hertugdømmernes Prælater til at indvillige i Ordets frie Forkyndelse og
i store Pengebevillinger, og det samme fortsattes paa Landdagen
i Kiel (Februar 1526). Af størst Betydning for Fremtiden blev dog
Ægteskabet mellem Frederik I's Datter Dorothea og Hertug
Albrecht af Preussen, som U. paa denne Tid fik iværksat, skjønt
det fandt stærk Modstand hos Katholikkerne baade i
Hertugdømmerne og i Danmark. Det var den første betydeligere tyske
Fyrste, som U. havde knyttet til Frederik I's Sag; der indtraadte
derfor ogsaa et ejendommelig fortroligt Forhold mellem U. og
Hertugen, hvem U. i den følgende Tid ofte benyttede til at virke for
sine Planer hos Kong Frederik og dennes Søn Christian. At Kong
Frederik netop samtidig ved at optræde til Forsvar for
Lutherdommen i Danmark og derved bane Vej for en nærmere
Tilslutning til de evangelisk-lutherske Fyrster mod den katholsksindede
Kejser saa at sige tvang Christian II til atter at kaste sig i
Katholicismens Arme, er maaske en af U.s største diplomatiske Sejre.
Han nød ogsaa nu en høj Anseelse hos Kong Frederiks Venner.
Landgrev Philip af Hessen ønskede saaledes at laane ham, da han
vilde slutte Forbund med Frans I af Frankrig, og at Frederik I
kort efter optoges i det schmalkaldiske Forbund, havde han vel
ogsaa til Dels U. at takke for.

Paa denne Tid stod U. paa Højden af sin Magtstilling. Ogsaa
til selve Danmark var han bleven nærmere knyttet ved i Aaret
1526 at blive forlenet med Hindsgavl (med Middelfart), ligesom han
blev Ejer af Vamdrupgaard. Vel medførte Christian II's Tog til 
Norge atter en vanskelig politisk Stilling; i Maj og Juni 1532
holdtes store Møder i Kjøbenhavn, hvor det allerede kom til
heftige Sammenstød mellem U. og Hansestæderne, der fordrede
Sundet spærret for Hollænderne, som havde leveret Christian II 
Skibe; men Faren fra Hollænderne blev afværget, og nu begynder
Vægtskaalen i U's Politik tydelig nok at hælde til Fordel for disse.
Saa kom Lejdebruddet og Kong Christians Fængsling. Med Glæde
saa U. ham sidde som Fange paa Sønderborg og stolede paa, at
han aldrig skulde slippe løs. Alt syntes saaledes at tyde paa, at det
store Maal var ved at naas. Dog stod endnu Tronfølgerspørgsmaalet 
tilbage, og her fandt U. Modstand fra en Side, hvorfra man
mindst skulde have ventet det, nemlig fra Hertug Christian (III)
selv, der ytrede stor Ulyst til den dansk-norske Trone, og som
med Glæde syntes at ville overlade den til sin lille Broder Hans,
som de katholsksindede dansk-norske Rigsraader ønskede til Konge.
U. rasede i sine Breve til Kønigsberg over dette hjælpeløse Barn;
saaledes omtrent opfattede han endnu Hertug Christian. Sagen
skulde dog endelig ordnes paa en Herredag i Kjøbenhavn i Juni
1533, men saa døde Frederik I allerede i April s. A. Den store
Bygning var atter ved at falde sammen.

Dels paa Grund af sit spændte Forhold til Hertug Christian,
dels paa Grund af sit eget svagelige Helbred trak U. sig efter
Kongens Død i nogen Tid tilbage fra sin umiddelbare Hofstilling. Han
virkede dog paa Herredagen i Kjøbenhavn i Juni-Juli s. A. stærkt
for Hertug Christians Sag og bidrog meget til det store politiske
Omslag, at slutte sig til Hollænderne mod Lybekkerne og deres
nye Fører, Jlirgen Wullenwever. Som dansk Gesandt sendtes han
derpaa tillige med Otto Krumpen i Forening med Melchior Rantzau
som holstensk Gesandt til Nederlandene, hvor Forbundstraktaten
9. Sept. afsluttedes i Gent. Faren fra den Side var foreløbig afvendt.
«Kong Christian bliver siddende i Hullet, ingen har haft nogen
Tanke for ham», skriver han efter Hjemkomsten til Hertug Albrecht;
«kunde derimod Lybekkerne faa Kong Christian fri, gjorde de det
gjærne; men han sidder for fast». Han havde altsaa allerede da
gjennemskuet Wullenwevers Planer. Ved Hertug Albrechts Hjælp
kom det dog til en Slags Udsoning med Hertug Christian, og U.
overtog atter Stillingen som Kansler, men han vedblev at nære meget
ringe Tanker om Hertug Christians Regeringsevne og søgte
endogsaa at bevæge Hertug Albrecht til at opholde sig i Danmark
en 2-3 Aar for at hjælpe ham. Navnlig den danske Adels 
Frafald ander Grevefejden vakte U.s store Forbitrelse. Disse
«Storhanser» maatte nu tæmmes, medens man skulde øve Mildhed mod
den menige Mand. «Der trænges i høj Grad til Reformer i
Danmark,» skriver han til sin Ven i Kønigsberg. Under Grevefejden
udførte U. en Mængde Hverv, var under Kong Christian III's
hyppige Fraværelse fra Gottorp Medlem af den der indsatte Regering
og var ofte paa diplomatiske Sendelser. Navnlig førte han med
stor Skarphed Forhandlingerne paa de store Fredsmøder i
Hamborg i 1535-36. «Den syge Mand» aftvang sine Kolleger
Beundring for hans Dygtighed, men i ét Punkt led han -- og maatte
han lide -- et Nederlag, i Forsvaret for Lejdebruddet mod Kong
Christian. Han kunde ikke hindre, at Freden med Lybek kom
til at indeholde en Bestemmelse om, at der senere skulde
under-handles med de mæglende Fyrster og Stæder om Kong Christians
Frigivelse, hvilket skulde skaffe U. mange Bryderier. Det var paa
et af disse Møder, at U. udbrød: «I faar aldrig Kong Christian
fri; bliver Sønderborg taget, stikker den sidstlevende Drabant
Staalet i hans Hjærte». Da Kejser Carl V imidlertid havde
antaget sig Christian II's Børns Sag og vilde hjælpe hans
Svigersøn, Pfalzgrev Frederik, til hans Hustrus «Arveriger», førte U.
som Medlem af den holstenske Regering Underhandlinger med
Kejserens Udsendinger; men de skriftlige Indlæg vare saa skarpe,
at de kejserlige Udsendinger.ikke vovede at forelægge Kejseren dem.

I Juli 1536 overgav Kjøbenhavn sig. Som Kansler faldt det
i U.s Lod at tage den Ed af Grev Christoffer, som denne ved
Overgivelsen maatte aflægge om ikke mere at forulempe Kongens
Riger og Lande, og han skal have gjort det med Fynd og Klem.
Nu var Reformernes Tid kommen, som U. saa inderlig havde
ønsket; men stadig frygtede han for Kongens for store Svaghed;
han saa med Forfærdelse paa det stærke Had, der i disse Aar
havde udviklet sig mellem danske og tyske, og som han frygtede
for skulde sprænge hele den paa ny med saa stor Møje
gjenopførte Bygning. Det kom atter til et køligt Forhold mellem den
hovmestererende Kansler og hans tidligere Lærling; U. følte sig
tilsidesat af «andre Folk», og daarlig nok lykkedes det Hertug
Albrecht under hans Ophold her i Landet i Anledning af Kongens
Kroning at bringe et Forlig i Stand. U. lod sig dog til sidst
bevæge til at vedblive at være Kansler, men hans svagelige Helbred
nødte ham til hyppige Rejser til Hjemlandene, hvor han følte sig
bedre. For øvrigt ledsagede han 1538 Kongen til Mødet i Brunsvig 
med de schmalkaldiske Fyrster og udførte andre lignende Hverv;
men de to Hovedspørgsmaal, der nu stod tilbage, var Sikringen
af Kongemagten i Danmark-Norge gjennem Hertug Frederik (II)'s
Hylding og Kampen mod Christian II's Børn. Tanken om Hylding
i Faderens Levetid fandt stærk Modstand ikke blot i Danmark, men
ogsaa i Holsten, og U., der var blevet fri for «die bauernstoltzen»
Lybekkere, maatte nu føre en haard Kamp mod de holstenske
«Storhanser». I en mærkelig Betænkning udvikler han sine Tanker.
Som en Slags Helstatsmand var han i Virkeligheden en lige saa
stor Modstander af et udpræget Slesvig-Holsten i Johan Rantzaus
Aand som af et frit dansk Valgrige. For at det hele kan holdes
samlet, skulle Nationerne blandes. Ved Giftermaal skal man søge at
knytte danske og Holstenere til hinanden; for at de danske ikke
atter skulle blive «Buben», skal man «mehr teutscher Leut ins Reich
schieben»; de vigtigste Forleninger i Kongeriget skulle betroes
Holstenere og danske i Forening; den unge Prins Frederik skal
opdrages baade paa Dansk og Tysk. Interessant er det ogsaa, at
U. i sin Statsbygning har Øje for Betydningen af, at Slesvig er
et dansk Kronland. Med Styrke havde han allerede hævdet dette
under Processen for Rigskammerretten mod Christian II; nu holder
han paa Hertugdømmernes Deling, hvorved Kongeslægten faar
større Haand i Hanke med dette Land end ved en ren
Personalunion med et Slesvig-Holsten, og paa den anden Side faa ogsaa
Holstenerne gjennem Bindeleddet Slesvig større Adgang til at gjøre
sig gjældende i Kongeriget. Ogsaa et andet Skrift af U. stammer
fra denne Tid, en historisk Skildring af Forholdenes Udvikling fra
Christian I til Frederik I's Tronbestigelse.

Af Helbredshensyn havde U. imidlertid (1539) solgt
Vamdrupgaard og 1540 opslaaet sin Bolig i Werdau i Sachsen, hvor han
af Kurfyrsten var bleven indsat til Amtmand. Dog vedblev han
at være Lensmand paa Hindsgavl og kaldes Kansler og kongl.
Raad lige til sin Død. Mange vigtige Sager sendtes ogsaa stadig
til hans Betænkning. I høj Grad legemlig svag deltog han 1540 i
Møder i Schmalkalden, Køln og Naumburg og endelig i 1541 i
Rigsdagen i Regensburg, hvor hele Spørgsmaalet om Christian II
atter kom frem. Ved ingen anden Lejlighed have maaske U.s
glimrende Egenskaber som Diplomat, men ogsaa Skyggesiderne vist sig
tydeligere; aldrig er han maaske gaaet saa vidt i sine Paastande,
som da han under Forhandlingerne paastod, at Peder Skram i sin
Tid havde haft et Brev med fra Frederik I selv til Kong Christian 
personlig, saa at denne vidste god Besked: hans egen Dumhed
er Skyld i det hele; hvorfor har han stolet paa «en løs Præst»
(Knud Gyldenstjerne), det er denne, der maa staa til Ansvar.

Enden paa Sagen skulde U. ikke opleve, hverken Prinsens
Hylding paa Viborg Ting i Sommeren 1542, hvor det kom til en
Slags Udsoning mellem Kongen og det danske Aristokrati, og
hvor Knud Gyldenstjerne maatte udstede en Revers, hvorved han
i Virkeligheden paatog sig Skylden for Lejdebruddet, ej heller
Udsoningen med Kejseren og Christian II selv. U. var mellem 12. Jan.
og 11. Febr. 1542 bukket under for sin Svaghed; han døde i
Werdau. Den svagelige Mand havde i sine sidste Leveaar ægtet
en ung Hustru; Livsarvinger efterlod han sig ikke. Han blev
næppe 50 Aar gl.

Hist. Tidsskr. 4. R. VI. 
Allg. Deutsche Biographie XXXIX. 
Dsk. Mag. 3. R. III; 5. R. v, 60 ff. 

A. Heise. 

*



Waage, Erik Holm, 1869-99, Forfatter, Søn af nedennævnte 
Lic. theol. O. W., er født i Kjøbenhavn 18. Nov. 1869. Han voxede
op paa Landet og blev 1887 Student fra Herlufsholm. 1894 tog
han Magisterkonferens i Tysk. Efter at han havde været Soldat
og tilbragt 1/2 Aar udenlands, mest i Paris og Heidelberg, tog
han 1896 en Tillægsexamen i Latin og Fransk. Han dyrkede
derefter bl. a. Religionsfilosofi (Lessing) og underviste i kjøbenhavnske
Skoler, til han i Sommeren 1898 fik Sukkersyge. Et Ophold ved
et tysk Badested i Eftersommeren 1899 hemmede ikke Sygdommen.
Han døde i Herlufmagle 11. Dec. 1899. -- E. W. udgav 1897 en
Oversættelse af Plautus' Amfitryon i rimede Vers, 1899
Digtsamlingen «Ungkarl» og et Drama «Evige Mure», i Slægt med
Bjørnsons «Kongen», om en Slags Tolstoisk Hamlet paa Tronen, der
ikke har Kraft til at bringe den gamle Verden af Lave. Stykket
opførtes 1901 paa Studentersamfundets frie Theater. W. var en
blød og følsom, men munter Natur. Der er Form og fin Følelse
i hans Arbejder, især i Digtene; de bæres dog mest af hans raske
og spydige Lune, der skaffede ham selv en Del Fortrædelighed,
da Digtet «Børsbillede» (Illustr. Tid. 6. Marts 1898) bragte den
kjøbenhavnske Handelsstand i urimeligt Oprør mod ham.

Illustr. Tid. 7. Jan. 1900. 
Tale ved E. W.s Begravelse af hans Fader (1900). 
«Vagten» I, 550 ff.

Niels Møller.



Waage, Georg Holger, 1793-1842, Præst, var en Søn af 
Kjøbmand paa Island, Olafur Gislason W. og Sigrit Oddsdóttir.
Han blev født i Kjøbenhavn 11. Dec. 1793 og 1811 dimitteret til
Universitetet fra det Schouboeske Institut. 1815 underkastede han
sig den theol. Embedsexamen og blev s. A. Adjunkt ved
Herlufsholm Skole. 1822 blev han Sognepræst for Vetterslev og Hømb i 
Sjællands Stift, 1824 Præst ved St. Mortens Kirke i Næstved og i
Dec. 1825 tillige midlertidig Adjunkt paa Herlufsholm. 1828 blev
han forflyttet til Kjøbenhavn som 1. resid. Kapellan ved Vor Frue
Kirke. 1834 blev han Lærer i Homiletik og Kateketik ved
Pastoralseminariet og tillige Meddirektør af dette. 1836, ved
Reformationsfesten, vandt han den theol. Doktorgrad, for en Afhandling om
Alderen for Trosleddet «Nedfaren til de dødes Rige», et grundigt
og skarpsindigt Arbejde, der under den sidste Tids Forhandlinger
om Trosbekjendelsens Oprindelse baade i Tyskland og England
paa ny har vundet fortjent Paaskjønnelse. 1836 fik han Titel af
Professor, og i Begyndelsen af 1837 blev han udnævnt til Direktør
for Sorø Akademi. Han døde 11. Dec. 1842. Medens W. opholdt
sig i Sorø, blev han Medlem af den Kommission, der var nedsat
for at gjennemgaa Biskop Mynsters Udkast til et nyt Ritual og
en ny Alterbog (XII, 13). Allerede forinden havde han haft
Lejlighed til at lære dette Arbejde at kjende, thi saa snart en
Afdeling var færdig, sendte Mynster den til W., paa hvis Dom han
satte stor Pris. «Jeg havde megen Nytte, især af Waages
Meddelelser», skriver Biskoppen, «denne tidlig og sørgelig tabte Ven
forenede med en elskelig Karakter og et ægte kristeligt Sind et
logisk Hoved og lod ikke let nogen Inkonsekvens passere». 1823
havde W. ægtet Juliane Frederikke Broager (f. 18. Avg. 1799 d. 8. Nov.
1842), Datter af Koffardikapitajn A. J. B. og Maria Amalia f. de
Franckenau.

Erslew, Forf. Lex. 
Program ved Reformationsfesten 1836. 
J. P. Mynster, Meddelelser om mit Levnet S. 258. 

Fr. Nielsen.



Waage, Ólafur, f. 1834, Provst, er en Søn af ovennævnte 
G. H. W. Han blev født i Kjøbenhavn 11. Marts 1834 og kom
1843 i Sorø Skole, fra hvilken han blev dimitteret 1852. 1859 tog
han theologisk Embedsexamen og blev derpaa Lærer ved
Efterslægtselskabets Realskole. Samtidig fortsatte han Studierne, og
1860-61 gjorde han en Rejse til Tyskland, Schweits, Italien
og Frankrig. 1866 deltog han, sammen med den senere Biskop
T. S. Rørdam og flere andre, i en Konkurrence om den
theologiske Docentplads (med Ethik som Hovedfag); C. H. Scharling
blev den sejrende. 1867 vandt W. den theologiske Licentiatgrad
for en Afhandling om «J. P. Mynster og de filosofiske
Bestræbelser paa hans Tid i Danmark». 1871 blev han kaldet til Præst
for Næsby og Tyvelse i Sjællands Stift; 1875 blev han tillige Provst 
for Hammer og Tybjærg Herreder. 1882 forflyttedes han til
Herlufmagle. 14. Juni 1867 ægtede han Marie Christine Nyborg
(f. 9. Okt. 1841), Datter af Etatsraad G. N., Borgmester og Byfoged
i Grenaa, og Emilie Annette f. Holm.

Universitetsprogram til Reformationsfesten 1867.

Fr. Nielsen.



Waagepetersen, Christian, 1787-1840, Kjøbmand, blev 
født 6. Sept. 1787 i Kjøbenhavn og var Søn af Vinhandler,
Borgerkapitajn Lorentz Chr. Petersen (f. 1764 d. 7. April 1829) og Sophie
Magdalene Worm (f. 1765 d. 21. April 1832). Efter at have
uddannet sig paa Handelskontorer i Udlandet vendte han hjem 1808 og
tog Borgerskab som Vinhandler i Kjøbenhavn; her drev han en
stor Forretning, blev Hofvinhandler og fik forskjellige Tillidshverv.
Han var en dannet Mand med mange Interesser, navnlig i
musikalsk Retning. Hans smukke Gaard i St. Strandstræde var
Samlingsstedet for Datidens mest ansete Musikere, og flere af disse
støttede han paa forskjellig Maade. Han var en af de første, som
fik Navneforandring, i det han i 1831 fik kongelig Bevilling til at
forene sit Fornavn Waage med sit Slægtnavn. 1838 blev han
Etatsraad og døde 23. Nov. 1840. Hans Hustru Albertine Emerentze
Schmidt, som han var ble ven gift med 18. Nov. 1809, døde 15. Nov.
1864; hun var Datter af en kjøbenhavnsk Grosserer S.

Erslew, Forf. Lex. 
Øst, Materialier t. et dansk biograph.-literarisk Lex. Nr. 69. 
C. Thrane, Danske Komponister S. 189.

Sofus Elvius.



Wachs, Carl Frederik Anton, 1791-1871, Generalintendant,
var Søn af Kapitajn Carl Frants W. (f. 23. April 1767 d. 17. Juni
1836), der stammede fra Hessen og 1807 blev Regimentskvartermester 
ved fynske Infanteriregiment. Moderen var Albertine
Birgitte f. Krabbe (f. 6. Jan. 1766 d. 17. Juni 1848). W. blev født
31. Juli 1791 i Kjøbenhavn; han kom tidlig som Volontær i
Generalkommissariatskollegiet, hvor han allerede 1811 blev Kancellist og
efterhaanden avancerede, indtil han 1837 blev Departementschef.
Ved Krigsministeriets Oprettelse 1848 blev han Kommitteret under
Intendanturen, 1849 Chef for Intendanturen, 1850 Generaldecisor
for Armeens Revisionsvæsen og 1851 atter Chef for Armeens
Intendantur som Generalintendant. Han blev Etatsraad 1848,
Kommandør af Danebrog 1850 og Konferensraad 1853, da han efter
Ansøgning og paa Grund af Svagelighed fik sin Afsked. Han 
døde 15. Juli 1871 i Søllerød. -- Gift med Louise Christiane Weiss
(d. 17. Okt. 1881 i Kjøbenhavn, 79 Aar gammel), Datter af
Hofjuveler W. i Stuttgart.

W. var i Besiddelse af naturlig Begavelse, skarp i sine
Udtalelser og udrustet med et satirisk Anlæg, som let kunde give sig
Udslag i vældig Grovhed, selv mod foresatte. For undergivne
var han en Skræk og Rædsel, og selv i Venskab var han despotisk.
Men hans administrative Dygtighed, hans utrættelige Iver i Statens
Tjeneste, hans Retskaffenhed og Uegennytte var almindelig
anerkjendt, bl. a. ogsaa af Krigsminister Tscherning, der havde
Lejlighed til at vise det i Gjerningen.

Joh. Lesser.



v. Wackenitz, August Friderich, 1726-1808, Officer, Søn 
af den pommerske Adelsmand, Oberstlieutenant i svensk Tjeneste
Carl Philip v. W. til Boltenhagen og Kisow og Charlotte Louise
v. Oertzen af Huset Tornow. Han var født i Pommern 26. April
1726, kom 14 Aar gammel ind paa Landkadetakademiet i Kjøbenhavn, 
blev 1744 Fændrik, var saa i hessisk Krigstjeneste (i Brabant,
Skotland og Holland), indtil han 1750 blev Kapitajn i dansk Tjeneste.
1758 blev han Fløjadjudant hos Kong Frederik V og Major ved
delmenhorstske gevorbne Infanteriregiment, førte 1761-62 en
Grenaderbataillon i Holsten, forsattes til Prins Frederiks Regiment,
men kom 1766 tilbage til delmenhorstske Regiment, blev 1767
Oberstlieutenant og beordret med sin Bataillon til Throndhjem, 1772
forflyttet til søndenfjældske og 1773 til holstenske Regiment, men
s. A. udnævnt til Oberst og Generalkrigskommissær i Norge samt
3. Deputeret i det norske Generalitets- og Kommissariatskollegium.
1774 blev han Kammerherre og naturaliseredes som dansk Adelsmand 
1777 tillige med Broderen Philip Leopold v. W., der var
Kammerherre og Generaltolddirektør i Throndhjem. 1783 blev han
Generalmajor og under Felttoget 1788 1. Medlem af Feltkommissariatet («Kommissariatskommissionen»). 1789 fratraadte han som 
Generalkrigskommissær, da han blev 1. Deputeret i det norske
Generalitets- og Kommissariatskollegium, 1790 Ridder af Danebrog,
1795 Generallieutenant og 1808 General. Han døde i Christiania
16. Dec. s. A. -- Gift 1. (1758) m. Charlotte Amalie v. Grambow
(f. i Kjøbenhavn 28. Febr. 1735, d. i Throndhjem 19. Avg. 1771),
Datter af Generallieutenant Volrath Levin v. G. og Barbara Sophia
f. v. d. Lühe; 2. (1775) m. Marie Elisabeth Adeler (f. 16. Juni 1740, 
d. i Christiania 26. Sept. 1811), Datter af Stiftamtmand i
Christianssand, Geheimeraad Frederik A. (I, 91).

Moe, Tidsskr. f. den norske Personalhist. I, 462-65.

C. O. Munthe.



Wad, Gregers, 1755-1832, Mineralog og Zoolog, fødtes 
18. Juni 1755 i Viborg, hvor hans Fader var Handskemager.
Dimitteret 1773 fra sin Fødebys Latinskole kom han til Universitetet for
at studere Theologi, men allerede efter anden Examen forlod han
dette, vistnok paa Grund af Trang, og tog Plads som Huslærer,
i det han samtidig studerede Filologi. Efter nogle Aars Forløb
kom han som Lærer for et Par unge Mennesker i Huset hos
Professor Riisbrigh (XIV, 106), hvor han fik Adgang til dennes
Bibliothek; hans Lyst til Naturhistorien vaktes herigjennem, og Brunnich
(III, 191) tog sig varmt af hans videre Uddannelse heri. Endnu
stod han dog vaklende imellem Filologien og Naturhistorien;
Anledningen til, at han valgte den sidste, var den, at han i 1791-92
kom til at foretage en Rejse med sin ældste Elev, først til Norge
og Sverige, derefter over Gøttingen og Wien gjennem Schweits til
Italien, af hvilken Rejse han høstede rigt naturhistorisk Udbytte.
Efter sin Hjemkomst var han knyttet til Universitetets
Naturaltheater, der i de Aar, efter at Brunnich i 1789 var bleven
forflyttet til Norge, stod uden nogen egentlig Ledelse eller Tilsyn;
Naturhistoriens Lod ved Universitetet var i det hele ikke god den
Gang; med Brunnichs Forflyttelse ophørte Forelæsningerne i
Mineralogi og Zoologi, og de optoges først paa ny, da W. 1795
ansattes som extraordinær Professor i disse Fag. 1803 udnævntes han
til ordinær Professor i samme Fag og docerede vedvarende begge,
indtil der 1810 udnævntes en særlig Lærer i Zoologi; dette var
sikkert kjærkomment for W., hvis Uddannelse i denne Retning
kun var ringe; hans Arbejder heri indskrænke sig saaledes
hovedsagelig til Oversættelser, særlig af Cuvier. Hans Hovedinteresse
var knyttet til Mineralogien og Geologien, i hvilke han følte sig
stærkt tiltrukken af Werner, til hvem han støttede sig i sine
Forelæsninger, og som han indførte i Litteraturen gjennem: «Tabulae
synopticae terminorum systematis oryctognostici Werneriani, latine,
dan. et german. editae» (1798). Fra W.s Haand foreligge desuden
flere mindre mineralogiske Afhandlinger; men hans
Hovedbetydning ligger i hans Virksomhed som Musæumsmand, hvor han kom
i det sjældne Tilfælde samtidig at være Bestyrer af 3 forskjellige
Samlinger. Som Universitetsprofessor havde han Bestyrelsen af 
Naturaltheatret, indtil 1810 saa vel den mineralogiske som den
zoologiske Samling, hvilken sidste i det nævnte Aar overgik til den
nye Professor zoologiæ; oprindelig mindre betydelige modtog de
under W. store Gaver fra Grev Moltke, med hvem W. stadig var
i nær Forbindelse. Med de til det kongl. Musæum for
Naturvidenskaberne i 1802 erhvervede store Samlinger, der opbevaredes
paa Rosenborg, havde W. allerede Tilsynet, da det naturhistoriske
Selskabs Samlinger i 1805 overgik til Musæet; Overopsynet med
disse, som vedvarende bleve i de gamle Lokaler paa Østergade,
tilfaldt ligeledes W,, der saaledes fik samtlige de mineralogiske og
zoologiske Samlinger underlagt sig. W.s betydelige Virksomhed
herved har for Efterverdenen sat sig Spor i et stort og
omhyggeligt Katalogiseringsarbejde af de mineralogiske Samlinger. Ved
Omordningen i 1829 af det kongl. Musæums Forhold blev W.
Meddirektør. W. blev 1800 Medlem af Videnskabernes Selskab,
senere tillige af flere udenlandske; 1814 blev han virkelig Etatsraad,
1821-22 var han Universitetets Rektor, og hans Kjærlighed til
hans Ungdomsvidenskab filologien sporedes i hans almindelig
beundrede latinske Taler. W., der til sin Død varetog sine
Embeder, om end i de sidste Aaringer noget aandelig svækket,
døde 25. Marts 1832. -- Han havde 1802 ægtet Nicoline
Christiane Brünnich (f. 6. Marts 1779), en Datter af hans gamle
Lærer, Oberberghauptmand Morten Thrane B.; hun overlevede
ham nogle Aar.

Dansk Litteratur-Tidende 1832.
Gosch, J. C. Schjødte I.

V. Hintze.



Wad, Gustav Ludvig, f. 1854, Personalhistoriker, er Søn af 
nedennævnte Matthias W. og opkaldt efter sin Moders Morfader
G. L. Baden (I, 394). Han blev født 28. Avg. 1854 i Seden,
hvor Faderen den Gang var Præst, gik siden i Herlufsholm
Skole, hvorfra han 1872 blev Student. 1877 tog han
statsvidenskabelig Examen og erholdt Aaret efter Ansættelse som Assistent
i Postinspektoratet for Østifterne, fra 1879 i Overbestyrelsen for
Post- og Telegrafvæsenet. 1881 udnævntes han til Postexpedient,
dog gjørende Tjeneste som Sekretær hos Overpostmesteren, og 1889
til Fuldmægtig. Fra denne Stilling traadte han over i
Arkivvæsenet, i det han 1. April 1893 udnævntes til Provinsarkivar ved det
da nyoprettede Provinsarkiv for Fyn, hvilken Stilling han endnu
beklæder. 29. Juni 1883 ægtede han Edle Sophie Hedevig d'Origny
(f. 5. Juni 1856), Datter af Toldforvalter, Kapitajn Frederik Jul. d'O. 
og dennes 2. Hustru, Edle Joh. Sophie Rasmine f. Cederfeld de
Simonsen. -- W. var kun 21 Aar gammel, da han første Gang optraadte
som personalhistorisk Forfatter, i det han 1875 sammen med
Overlærer Alb. Leth udgav «Meddelelser om dimitterede fra
Herlufsholm», til hvilket Arbejde han leverede en Fortsættelse i
Herlufsholms Skoles Program for 1882. I Mellemtiden havde han 1878
udgivet «Meddelelser om Rektorerne paa Herlufsholm» og 1881 det
smukke Mindeskrift over Eggert Christoffer Knuth og Søster Lerche.
1883 overtog han Redaktørstillingen ved Personalhistorisk Tidsskrift,
som han fratraadte 1890, og fra 1885 til sin Forflyttelse til Odense
1893 var han Redaktør af Statshaandbogen. 1888 udkom det af
ham paa Foranledning af den daværende Kurator for Vallø Stift
udarbejdede Pragtværk «Mindeskrift i Anledning af 150 Aars Dagen
for Oprettelsen af det adelige Stift Vallø» og 1803 Udgaven af
Herluf Trolles og Birgitte Gjøes Breve. W. er en kyndig,
omhyggelig og smagfuld Personalhistoriker.                                   

Thiset.



Wad, Matthias, 1816-97, Præst, fødtes 18. Maj 1816 paa 
Boelsgaarden i Brovst Sogn, Ø. Hanherred; hans Forældre vare 
Proprietær Ditlev W. og Karen f. Nyegaard. Efter at have
gjennemgaaet Aalborg Kathedralskole blev han Student 1835 og 1840
theologisk Kandidat. Derpaa fik han Bolig paa Borchs Kollegium og
var i en halv Snes Aar en søgt og meget skattet Manuduktør og
hyppig Opponent og Respondent -- «respondentissimus» blev han
for Spøg kaldt -- ved Universitetets Disputatser. 1850 blev han
kaldet til Sognepræst for Seden og Aasum ved Odense, og der
kom han, der selv var en Discipel af Grundtvig, ind i en
grundtvigsk Præstekreds, som hurtig lærte at sætte Pris baade paa hans
Hoved og hans Hjærte. V. Birkedal kalder ham «en aandelig
Adelsmand» og giver ham det Vidnesbyrd, at den trofaste Ven,
der var saa forskjellig fra ham selv, «tilførte ham meget, som han
trængte til for sin personlige Udvikling». 1860 blev W. forflyttet
til Korsør og Taarnborg, og der virkede han i 35 Aar med stor
Nidkjærhed under megen Paaskjønnelse fra alle Sider. 2. Pinsedag
1871 havde han den Glæde at prædike ved den nye St. Povls
Kirkes Indvielse. Da han mærkede Alderens Tryk, tog han (1895)
sin Afsked, og 16. Marts 1897 døde han. 22. Nov. 1845 havde
han ægtet Marie Elisabeth Fistaine (f. 23. Sept. 1824 d. 27. Sept.
1875), Datter af Major i Vejkorpset J. F. G. A. F. og 
Barbara Charlotte f. Baden, Datter af Historikeren, Landsdommer
G. L. Baden.

Til Minde om Pastor M. W., Sognepr. til Korsør og Taarnborg (1897).
V. Birkedal, Personlige Oplevelser i et langt Liv III, 149.

Fr. Nielsen.



Wadskiær, Christian Frederik, 1712-79, Poet og Professor, 
var Søn af Forpagter Søren Mogensen, der stammede fra
Wa(d)skjærgaard ved Lemvig, og Elisabeth f. Lynge, Datter af
Provst L. W. er født 1712 paa Ørslevkloster, som Faderen havde
forpagtet af General, senere Greve Levetzau (X, 240), blev Student
fra Sæby Skole 1730, laa paa Regensen og maatte leve af privat
Understøttelse (bl. a. af Levetzau) og Undervisning, medens han
dog samtidig erhvervede sig omfattende Kundskaber i Sprog og
Antikviteter. Vistnok 1735 blev han Amanuensis hos daværende
Professor Erik Pontoppidan, der benyttede hans polyhistoriske
Viden ved Udarbejdelsen af sine historiske Arbejder og sin
Salmebog. Tillige overtog W. o. 1738-40 for Wielandts Enke
Redaktionen af «Lærde Tidender», Datidens eneste litterær-kritiske
Organ, og konkurrerede samtidig til de af Holberg 1738 udsatte
Verspræmier. Efter at have opgivet sine Bestillinger levede han
i flere Aar fra 1740 i Nød og Trang, til Dels af at skrive
Lejlighedsvers for Betaling, skjønt han allerede nød ikke ringe Anseelse
som Skribent, stod i Venskabsforhold til de bedste af Tidens
Ungdom, Langebek, Eilschow og J. Riis (hvis «Danske Spectator»
han 1745 sluttede med et langt Afskedsvers), og beskyttedes af
Gram og Holberg. Endog paa højeste Steder vakte han en vis
Opmærksomhed, fik Tilbud om en Titel og opnaaede 1741 en
aarlig Understøttelse paa 100 Rdl. som en Slags Oversætter og
Forfatter af Indskrifter og Vers ved Mønt- og Medaillekabinettet
under Videnskabernes Selskab. Men trods Ansøgninger om alle
mulige Embeder -- som Sorenskriver, Notarius publicus eller
Toldbetjent -- blev han stadig holdt hen med Løfter og fik først
1747 Ansættelse som Professor i Historie ved det nyoprettede
Akademi i Sorø. Naar han her blev foretrukken for Mænd som
J. E. Schlegel og J. S. Sneedorff, var det dog ikke, som man har
troet, paa Holbergs Anbefaling; baade Holberg og Gram
anbefalede tvært imod Sneedorff. Schlegel blev dog siden W.s Kollega
i Sorø, ligesom J. Kraft o. a. Jævnlig optraadte W. som Akademiets
officielle Festdigter, men til Lærer egnede han sig ikke og blev
efter et Sammenstød med Overhofmesteren afskediget 1751. 

Nu stod W. atter paa bar Bund; men naar hans egen Søn
beretter, at han endog en Tid maatte lade sig underholde af sin
fordums Tjener, Mathematikeren Didrik Fester (V, 131), lader dette
sig dog ikke forene med Festers Alder (19 Aar) og øvrige Forhold
paa denne Tid. Det varede ogsaa kun nogle Maaneder, inden
Universitetspatronen Grev Holstein fik W. anbragt som Professor
poeseos, senere eloqventiæ, ved Kjøbenhavns Universitet, hvor han
i Juli 1755 ogsaa tog Magistergraden. Fra den Tid skrev han
væsentlig kun latinske litteraturhistoriske Disputatser, men medens
han opgav sin egen Digtervirksomhed, overtog han i Kraft af sin
Stilling Censuren over andres, hvortil hans Smag lidet kvalificerede
ham, ligesom han trods sin ubestridelige Flid og Lærdom næppe
heller fyldte i det akademiske Lærerembede. Han døde 5. (9.?)
Nov. 1779.

W. skal have været en godmodig og hjælpsom Mand, efter
eget Sigende snarere af et tungt end, som man af hans Digte
skulde slutte, et muntert Sind. Han ægtede 1755 Christiane Annette
Friedenreich (d. 1774), Datter af Provst F. i Stege, og 1778
Frederikke Hæseker, Datter af Etatsraad, Borgmester H. (VIII, 215).

W. besad baade Aandslivlighed, stor metrisk Lethed og en
udbredt Belæsthed. Men hans Digtning var lige saa tom paa
Indhold som udtværet og smagløs i sin Form, og hans Viden var
polyhistorisk Sprænglærdom, anbragt paa urette Sted. Som saa
mange af sine Kaldsfæller maatte han en Tid lang leve af at holde
formelig Versbutik, og da han endelig fik en fast Stilling,
foranledigede den ham til at blive ved paa samme Maade: splitte sine
poetiske Evner i Lejlighedspoesi og sin Lærdom i Disputatser,
uden nogen Sinde at forsøge sig paa et større og betydningsfulderé
poetisk eller videnskabeligt Æmne. Da Forholdene nu tillige hævede
ham op paa den akademiske Lærestol og i Poesiens officielle
Dommersæde, samtidig med at Ambrosius Stub og Ewald
nødlidende og ringeagtede gjenfødte den danske verdslige Digtning, er
han for Eftertiden kommen til at staa i et næsten komisk Lys som
vor sidste professionelle Rimer og Type for en forældet og
udlevet Smag.

Ligesom sine Forgængere helt fra Bording af er W. mindst
heldig i de større, højtidelige Lejlighedsdigte, hvor han især fejrer
Begivenheder i Kongehuset i pathetiske Alexandrinere eller endog
paa Latin. Her bevæger han sig i de tomrneste og mest
opstyltede Fraser, undertiden endnu i den 2. schlesiske Skoles hule 
Ordbram, som han drager helt ned i det barokke ved sin uovervindelige 
Tilbøjelighed til trivielle Ordspil og til at overbrodere sit
Sprog med tyske, franske og latinske Gloser. Det bekjendteste
Exempel er vel hans «Poetiske Reflexioner fra den filosofiske Gang
i Sorø»:

 Skingrer, I Sorø omzinglende Skove,
 Egen med Bøgen antræde en Dans!

hvor han lader hele Naturen opføre Festoptog og Bal i Anledning
af Frederik V's Salving 1747.

Lige saa forældet er hans Bestræbelse for at pynte sin poetiske
Prosa op med uvedkommende Lærdom, der allerede anmeldes i
de sidelange, søgte og skruede Titler som «Poetisk Skueplads,
aabnet paa det saa kongelige som kostelige Christiansborgs
Slotsplads, forestillende i tre Scenes de kongl. danske Residenceslotte,
saa mange af Historien og Antikviteten har været at opspore,
med udførlige historiske Anmærkninger» osv., 1741. Til en yderst
nøjagtig og kjedsommelig rimet Opregning af alle de Steder i
Danmark, hvor Konger fra Arilds Tid have eller kunne have
resideret, knyttes her en Vrimmel af heterogene Prosanoter, der i de
vilkaarligste Tankespring udkramme alt, hvad der i Øjeblikket
farer Forfatteren gjennem Hovedet, latinske og danske Vers,
historiske Anekdoter og brogede Citater fra W.s spredte Læsning.

Af lignende Art, men kortere, er «Det afgudiske Lejre og
kristelige Lethraborg» 1747, og «Forandrings Skueplads paa
Amalienborgs Lueplads» 1754, W.s sidste Digtning, skreven i
Anledning af Indvielsen af Grev Moltkes Palais og Frederik V's
Nybebyggelse af Stadsdelen omkring Amalienborg efter den store
Brand, der i 1689 havde fortæret Operahuset og Slottet. I disse
Digte blander plat Smiger for Familierne Holstein og Moltke sig
med den vamle Kongerøgelse, W. idelig afbrænder, lige overdreven
og smagløs enten det gjælder Frederik V eller Christian VI,

 Verdens Under, Nordens Ære,
 purpurværdigste Monark!

Hele Beskrivelsen af Christiansborg i «Poetisk Skueplads» er én
fortløbende Panegyrik over denne Konge, og i Skriftet om
Bogtrykkerkunsten kaldes han:

 Optronede Christian! fra Himlen til Jorden
 nedtrinet, at styre de Snemænd i Norden!
 . . . . . . . . . . . . . . . . 
 Livsaligste Sextal, som lod Sexer  alle
 med mildeste Øjne i Skjødet os falde,
 . . . . . . . . . . . . . . . .
 Du Kronen for Verdens guldkronede Sexer,
 vi kysse dit Purpur og gjør Circumflexer!

Det var imidlertid netop denne hastemte Loyalitet, der faldt i
god Jord og henledte allerhøjeste Opmærksomhed paa Digteren.
Hans humoristiske Aare, som i sin Blanding med det højtidelige
falder ud til ren Barokstil, kommer heldigere frem i de rimede
Ansøgninger, som W. for en Del skyldte sit Ry og sin Fremgang:

 Kingo Biskop, Bording Lektor,
 Nordrup Præst og Falster Rektor,
 Kyhn tillige Præst og Degn,
 Schandrup blev en Herredsfoged,
 hver Poet er bleven noget,
 ingen bleven er forlegn.

 Med flere Syndere jeg underdanigst holder
 om Tolderembed an hos Deres Majestæt.
 . . . . . . . . . . . . . . . .
 Jeg søgte Toldbod sidst, nu søger jeg Katheder;
 hvad gjælder, det om mig hos Majestæten hedder:
 Er ikke den Poet en underlig Krabat?
 Snart vil  han Tolderi og snart Professorat!

Hovedmassen af W.s Digte er dog de bestilte Bryllups- og
Begravelsesvers i det 17. Aarhundredes Stil og i det gamle
alexandrinske eller jambiske Trav. Nogle har han selv udgivet som
«Liden Samling af udvalgte Vers» 1743; mange flere ere bevarede
i Enkelttryk, ofte, «efter Begjæring paa ny oplagte», et Bevis for,
at de trods deres efemere Præg have slaaet an og endog vakt
Polemik, f. Ex. ved spøgende Angreb paa de kjøbenhavnske Piger.
I Aarene mellem 1741-44 stiger deres Tal til nogle og fyrre.
W. spøger selv uforbeholdent med denne Fabriksproduktion og
søger at variere den ved indflettede Anekdoter, branderagtige
Allusioner til Parternes Navne eller private Forhold og de
traditionelle Hentydninger til eventuel Barselfærd. Bryllupper give ham
Anledning til at behandle Spørgsmaal om «hvorfor Norden nu
omstunder ikke er saa folkerig som i gamle Dage», om
«Gynæcocrati eller Kvinderegimente», om «Jomfruers Prærogativer fremfor
Enker» eller omvendt, naar Bruden er Enke. Den bekjendte
Advokat Fr. Horns (VIII, 79) Bryllup fejrer han med en poetisk 
«Erindring af det ældre danske Guldhorn»; er der død en
Tolder, skjaldrer han om «Naturens Toldbod som uforbigængelig for
alle»; i Anledning af en Kvinde ved Navn Margrethe om «Guds
Børns salige Perlehandel» eller «Poetisk Perlefangst». Det meste
er, hvad han selv kalder «Poetisk Hastværk»; kun af og til
spores hans kvikke Hoved i en heldig Vending eller et godt Indfald,
samt i en vis Fart og Flugt i Versifikationen, der dog strax
drukner i uvedkommende Digressioner og i en utrolig Vidtløftighed og
Snakkesalighed, som baade i Form og Indhold minder om Satirerne
fra det 17. Aarhundrede. Han kan have Held til at anslaa en
næsten Ambrosius Stubsk Tone:

 Nu se mig kun til Jomfru Gluud,
 som altid saa saa ærbar ud,
 om hun ej og tør vove
 at dele Dyne med en Mand
 og lærer os, hvor lidt man kan
 for nogen Pige love,

men tværer saa Motivet ud i nogle og halvtredsindstyve Vers.
Under den lidet lovende Titel «Poetiske Plukkefinker af
allehaande Krimskrams som en Biret paa Bryllupsfesten» for Filologen
H. P. Anchersen (I, 210) serverer han først «en Mundfuld ram
Jysk til at aabne Maven med», og derefter en ganske vellykket
spøgende Folkeviseparodi:

 Og det var Dr. Anchersen, og saa tog han oppaa:
 Gid ingen længer som  Pebersvend og gammel Ungkarl gaa!
 Forinden den Fryd saa leve de sammen baade!

W.s latinske «lærde» Arbejder, fra Klagen over
Kommunitetsprovst Chr. Nolds (XII, 307) Afgang 1735 til de tre
Universitetsdisputatser om Fyrstelærdom i Almindelighed og særlig om lærde
nordiske Fyrster, 1767-74, der udvide sig til en hel dansk
Lærdomshistorie, blev ikke til meget andet end Stumper og Stykker,
en velkommen Anledning for Forfatteren til at lægge sin konfuse
Belæsthed for Dagen. Hans «Hilaria Sorana» 1751 er en Tale
i Anledning af det oldenborgske Hus' 300 Aars Jubilæum, med Noter
til Akademiets Historie og Dedikation til den 2aarige Kronprins
Christian (VII). Det danske Skrift «Om Bogtrykkerkunsten» 1738
med Tillæg i de lærde Tidender begynder med Runeskriften og
er en Slags opstyltet Festprogram i Anledning af Oprettelsen af et 
Bogtrykkeri i Viborg. Desuden efterlod han mange uudgivne
Haandskrifter.

O. Wolffs Journal 1816, III, 193 ff. 
Nyerup og Rahbek, Den danske Digtekunst IV; Digtekunsten under Fr. V, XVIII ff. 
N. M. Petersen, Bidr. t den dsk. Litt. Hist., 2. Udg., IV, 327 ff. 
Stolpe, Dagspressen IV, 139. 
Museum 1893, II, 34. 36. 44. 

J. Paludan.



Wadum, Jens, 1746-1804, Rentekammerkommitteret, fødtes 
31. Jan. 1746 paa Faderens Gaard Nørgaard i Grinderslev Sogn,
Salling, som Søn af Claus Jensen Wadum (f. 1711 i Aalborg, d. senest
1747) og Hustru Mette Hansdatter f. Winde (vistnok f. i Saltum
1719, d. 1757). Han blev Student fra Aalborg Skole 1763 og
ansattes 1772 som Kopist i General-Landvæsenskommissionen, hvorfra
han 1773 gik over i Landvæsenskontoret, hvis Chef han blev 1777.
1790 udnævntes han til Kommitteret i Rentekammeret, og i denne
Stilling virkede han til sin Død, 18. April 1804. 1800 havde han
faaet Titel af virkelig Justitsraad. W. var efter Samtidens
Vidnesbyrd en mer end almindelig dygtig og nidkjær Embedsmand, hvis
betydelige, baade praktiske og theoretiske, Indsigt i sit Fag i høj
Grad kom Landvæsensreformerne til gode. Og dog ligger hans
egentlige Betydning maaske ikke her. Det er meget rimeligt, at
han, som Rahbek siger, «gik svanger med det Forehavende i mere
end én Henseende at blive Danmarks Nicolai». Det vil sige, han
vilde, dels som Udgiver, dels ved personlig Paavirkning paa den
Kreds, han tilhørte, i det stille øve Indflydelse. Han attraaede ikke
at være Leder eller Fører, men han vilde være med til at skabe
offentlig Mening, og dette lykkedes ham ganske. Han var den
egentlige Stifter af det danske Litteraturselskab (1775), og snart
efter kom han til at spille en ikke ringe Rolle i «Drejers Klub».
«W.s Vindueskrog» i Klublokalet var berømt. Man sagde, at
«der fra det Vindue udbredte sig mere Lys over Borgersamfundet
end fra mangen højlovet Oplysningsanstalt». Lyttede man i
Almindelighed gjærne til hans Ord, maatte de faa dobbelt Vægt
hos hans Venner, da Spørgsmaalet om Bondens Frigjørelse rejstes,
thi paa dette Omraade var hans Sagkundskab ubestridelig, og da
han aldeles afgjort sluttede sig til Reventlow, hvem han med
en hos ham ualmindelig Begejstring kaldte for «en stor Mand»,
tør det nok paastaas, at han bidrog ikke ganske lidt til i
Hovedstaden at skabe den offentlige Mening, der var Reformerne
en saa væsentlig Støtte. At den lige saa besindige som 
varmhjærtede Mand ogsaa fremhjalp mange andre af de Bestræbelser,
der vare oppe i Tiden, siger sig selv. Ikke faa ere de Lovord,
Venner som Rahbek have ødslet paa ham, men mest betyder dog
maaske det smukke Eftermæle, Collin satte ham i «Borgervennen».
Hans Skribentvirksomhed var uden større Betydning. W. var gift
med Johanne Christine Koch (f. i Kjøbenhavn 22. Juli 1750, d. 20. Marts
1837 i Randrup Præstegaard), Datter af Ib Andersen K. og Anne
Marie Johannesdatter og vistnok senere adopteret af Boghandler
Jacob Deichmanns (IV, 240) Forældre.

Nyerup og Kraft, Litteraturlex.
Rahbeks Erindringer. 

Gerh. Hornemann.



Wagner, Carl August, f. 1847, Officer. W. er født i 
Kjøbenhavn 12. Jan. 1847. Hans Fader var Oberstlieutenant Moritz
Carl Friedrich August W. (d. 1849), Moderen hed Margrethe Sophie
Charlotte f. Manthey (d. 1897). Efter at være bleven Student i
Sommeren 1864 gik han med i Krigen som frivillig ved 11.
Regiment og kom i 1866 til Tjeneste ved Artilleriet som
Reserveofficersaspirant. Aaret efter udnævntes han til Sekondlieutenant ved
1. Artilleriregiment og hjemsendtes 1868. En  Artikel i «Fædrelandet», 
hvori han udtalte sig imod at organisere Skytteforeningerne
militært, gav Anledning til, at han valgtes til Medlem af
Bestyrelsen for Kjøbenhavns Skytteforening, fra hvilken Stilling han atter
fjærnedes 1869. Han udgav derefter Pjecen: «Skytteforeningerne
og deres Forhold til Hæren» og rejste til Christiania for at 
studere ved Universitetet der. Den fransk-tyske Krig kaldte ham dog
tilbage til hans Regiment i Danmark, men i September begav han
sig til Frankrig og blev antaget som menig i «Compagnie des
tirailleurs du Havre», der optraadte nord for Nedre Seine. I Dec.
valgtes han af sit Kompagni til Premierlieutenant og Kommandør
for en Deling Gatlingmitrailleuser, og faa Uger efter udnævntes
han til Kapitajn og Chef for Batteriet. Smykket med Æreslegionens
Ridderkors vendte han 1871 tilbage til Danmark, fik nu Lyst til
at blive fast Officer og blev efter at have gjennemgaaet
Officersskolens næstældste Klasse 1874 udnævnt til Premierlieutenant ved
2. Artilleriregiment, hvorfra han i 1876 forsattes til Generalstaben.
Efter 3 Aars Forløb kom han tilbage til Feltartilleriet og udnævntes 
i 1882 til Kapitajn og Chef for 3. Batteri.

Allerede i 1873 havde han skrevet en Afhandling om Mitrailleuser 
i «Militært Tidsskrift», og deri optoges i de følgende Aar
flere Afhandlinger fra hans Haand om Fodfolkets Taktik og om 
«Maskinkanoner», hvilken sidste blev prisbelønnet (1887). I 1871
var han bleven indvalgt i den nyoprettede Overbestyrelse for de
danske Skytteforeninger, men udtraadte 1886. Derimod blev han
1884 Formand i Bestyrelsen for Kjøbenhavns Skytteforening, og
som saadan har han, der selv er en fortrinlig Skytte, udøvet en
betydelig Virksomhed. I 1887 valgtes han til Medlem af
Folketinget for Kjøbenhavns 2. Kreds; han sluttede sig bestemt til Højre
og repræsenterede Kredsen lige til 1901, da han frivillig trak sig
tilbage.

1889-95 var W. Chef for Elevskolen, hvorefter han
udnævntes til Oberstlieutenant og Chef for 2. Artilleriafdeling; 1896-1900
var han Chef for 4. Artilleriafdeling og blev derefter Chef for
Fæstningsartilleriregimentet samt Lærer i Fransk i Officersskolens
ældste Klasse. -- 5. Avg. 1877 indgik han Ægteskab med Anna
Pouline Manthey (f. 15. Jan. 1850), Datter af Etatsraad,
Afdelingschef i Telegrafvæsenet Nicolai M.

P. N. Nieuwenhuis.



Wagner, Frederik August Hartvig, f. 1840, Officer. 
F. W. er Broder til foran nævnte C. A. W. og født 29. Juli 1840. Han
blev Student 1858, traadte n. A. ind paa den kongl. militære
Højskole og afgik der fra i 1863 som Sekondlieutenant ved 1.
Artilleriregiment. Som Halvbatterikommandør ved Batteriet Lønborg (5.)
deltog han i Krigen 1864 og var med i Træfningen ved Vejle. I
1867 avancerede han til Premierlieutenant og kom da til Tjeneste
ved Tøjhusafdelingen; allerede 1866 var han dog bleven
Detachementskommandør paa Frederiksværk, hvor han forblev indtil 1868,
Som ansat ved Tøjhusafdelingen foretog han forskjellige Rejser til
Udlandet i teknisk Øjemed, var fra 1874-77 Sekretær i
Artilleri- og Konstruktionskommissionen og blev i 1877 Medlem af en
Kommission angaaende tidssvarende Indretning af Artilleriværkstederne.
Udnævnt til Kapitajn i 1879 blev han Chef for 12. Batteri, 1881-83
for 2. Trænkompagni. Samtidig var han Medlem af Skytskommissionen 
af 1881 og flere andre Kommissioner og foretog i 1882 en
længere Rejse til Udlandet for at indhente Oplysninger om
forskjellige artilleristiske Spørgsmaal. S. A. blev han Lærer i teknisk
Mekanik, Teknologi og Maskinlære, hvilke Stillinger han varetog
henholdsvis til 1895, 1896 og 1893. Tillige var han 1885-89
Skoleofficer ved Officersskolen. Han udgav «Lærebog i Teknologi»
(1885) og skrev i forskjellige Tidsskrifter en Mængde tekniske
Artikler, af hvilke «Kuplernes grafiske Statik» ogsaa er udgiven i 
Norge, Sverige og Tyskland. End videre udgav han 1880
«Grundtræk af Ligevægtslære» og i 1882 «Om Staalbronce», prisbelønnet
af det krigs videnskabelige Selskab. I 1896 udgav han en
«Vejledning for Kjedelpassere», hvis 3. Udgave udkom i 1900.

I 1889 avancerede W. til Oberstlieutenant, blev først Formand
i Forsøgskommissionen, senere Chef for i. Artilleriafdeling og 1892
Chef for Laboratorieafdelingen; 1894 Oberst. Fra 1895-96 var
han Chef for Fæstningsartilleriregimentet. Han havde fremdeles
forskjellige Sendelser til Udlandet, ligesom han ogsaa var Medlem
af forskjellige Kommissioner, saaledes fra 1886-95 vedrørende
Bagagekarren og fra 1890-94 angaaende Bredningens Indførelse;
fra 1892-95 var han Formand i Kommissionen for Tilsynet med
Artilleriets Maskiner, fra 1890-95 extraordinært Medlem af
Ingeniørkorpsets tekniske Komité. I 1896 udnævntes W. til Generalinspektør 
for Felt- og Fæstningsartilleriet samt Chef for Artilleriets øvrige 
Afdelinger, ligesom han ogsaa blev Generalinspektør for
Søartilleriet. I 1900 sendtes han til Tyskland, Frankrig og Holland for
at studere forskjellige tekniske Forhold vedrørende
Kanonfabrikationen, og i 1902 overværede han Manøvrerne i Sverige.

Ved Siden heraf har han fra 1870-96 udøvet en ikke ringe
Virksomhed som Ingeniør, dels som anlæggende (f. Ex, i
Bygningsfaget: Hotel d'Angleterres Glastag og St. Matthæuskirkens
Hvælvinger, i Fabriksfaget: Svovlsyrefabrikker, Træskærerier, Ombygning
af Usserød Klædefabrik og Dampanlæggene paa Laboratoriet og
Geværfabrikken), dels som raadgivende (f. Ex. ved Marmorkirkens
Opførelse) og som dømmende (som Krigsministeriets Voldgiftsmand
i Vandstriden paa Frederiksværk, der bilagdes 1894, og som
Dommer paa Udstillingen i Kjøbenhavn 1888 og i Malmø 1897). I
1877 var nan Medstifter af «den tekniske Forening» og indtraadte
i dens Bestyrelse (fra 1898-1903 var han Formand), og han har
holdt en Mængde tekniske Foredrag.

W., som i 1895 blev Kommandør af Danebrog af 2. Grad
og 1899 af i. Grad, indgik 28. Dec. 1866 Ægteskab med Adamine
Charlotte Grønwold (f. 28. Marts 1848), Datter af Kjøbmand C. F. G.
i Slagelse.

P. N. Nieuwenhuis.



Wagner, Reinhold, 1672-1711, Læge, var født i Kønigsberg 
20. Marts 1672 og en Søn af Kirurg Daniel W. og Dorothea
f. Rehbold. Efter at have studeret Medicin ved sin Fødebys
Universitet erhvervede han sig 1695 den medicinske Doktorgrad i 
Kjøbenhavn, hvor han derefter praktiserede og nogle Aar efter fik
Ansættelse som Medicus ved Flaaden, 1710 som Læge ved Kvæsthuset. 
Under Pesten 1711 blev han paa sin Post og var virksom
som Pestlæge, udnævntes til Medlem af den da nedsatte Sundhedskommission, 
men faldt selv som Offer for Epidemien 26. Avg. 1711,
en Uge efter, at hans 2. Hustru Rosina Elisabeth f. Bothsack -- 
hvem han havde ægtet kun 3 Maaneder tidligere, efter sin første
Hustrus, Barbara Maria f. v. Lengerckens, Død Aaret i Forvejen -- 
ligeledes var død af Pest. Han synes at have været en dygtig
og kundskabsrig Læge, der vistnok fra sin Fader havde arvet særlig 
Interesse for Anatomi og Kirurgi og, skjønt lærd Medicus, derfor 
ogsaa nedlod sig til at udføre kirurgisk Praxis, hvorom nogle
Observationer, der ere trykte i «Nova litteraria Maris Balthici»,
bære Vidnesbyrd.

Ingerslev., Danmarks Læger og Lægevæsen II, 56. 
Personalhist. Tidsskr. 2. R. III, 279; IV, 7. 

Jul. Petersen.



Wahl, Georg Wilhelm, 1706-78, Stempelskærer. For kongl. 
Regning lærte han Medaillørkunsten hos Hedlinger, som den Gang
opholdt sig i Sverige, og blev 1726 Stempelskærer ved Mønten i
Hamborg, men vendte formodentlig allerede 1730 tilbage til Danmark. 
Hans første Medailler for det danske Hof ere udførte 1731
i Anledning af Kongens og Dronningens Salving, hans sidste Medailler 
ere fra 1749, prægede i Anledning af den oldenborgske
Stammes 300aarige Regering i Danmark; dog kjendes der en privat
Medaille af ham fra 1760, udført i Anledning af Grev Caj Reventlows 
Guldbryllup, 1. Okt. 1736 blev W. Hofmedaillør og 1743 Stempelskærer 
ved Mønten i Kjøbenhavn; han var Lærer ved det ældre
Kunstakademi. 1761-64 var han Møntmester i Kjøbenhavn. 28. Avg.
1739 ægtede han Mette Dorothea Gercken; han døde 22. Maj 1778.

Weilbach, Nyt dansk Kunstnerlex.

Francis Beckett.



Vahl, Jens, 1828-98, Præst, var født 24. Nov. 1828 i 
Aalborg  og Søn af Regimentskirurg Henrik V. og Hustru Vilhelmine
f. Bøggild. Han blev dimitteret fra Sorø 1848 og tog theologisk
Attestats 1854. I 1856 blev han pers. Kapellan i Farum-Værløse
og viste sig allerede her ualmindelig arbejdsdygtig. I 1858 forflyttedes 
han til Jetsmark som pers. Kapellan. I 1864 udnævntes
han til residerende Kapellan ved Vor Frue Kirke i Aarhus og
Sognepræst i Aaby, i 1869 til Sognepræst i Ø. Snede, da man 
ansaa den velvillige og besindige Mand for skikket til at omgaas
de i kirkelig Henseende vanskelige, saakaldte «stærke Jyder».
S. A. udnævntes han til Provst for Nørvang-Tørrild Herreder. I
1877 blev han Sognepræst i Karrebæk og 1884 i N. Vedby og
N. Alslev, hvor han blev til sin Død, 1. April 1898.

V. var en rastløst arbejdende Natur med mange aandelige
Interesser. Allerede i 1858 blev han Medstifter af «Foreningen
for gudelige Smaaskrifter Udgivelse»; han oversatte og besørgede
oversat en talrig Mængde Traktater og var til sin høje Alder
Lederen af Traktatsagen i Danmark. Han var Medstifter af
«Stefansforeningen» 1876 og Medlem af Bestyrelsen for «Kirkelig
Forening for indre Mission i Danmark». Han var Medlem af
Diakonissestiftelsens Bestyrelse, og et virksomt Medlem af Bestyrelsen 
for den «evangeliske Alliance», for hvilken han virkede ude
og hjemme; han holdt Foredrag ved dennes Møder i Belfast og
Dublin 1880 og i Kjøbenhavn 1884. V. var den første, som slog
til Lyd her hjemme for Sømandsmissionen. Fra 1888 var han
Formand for den danske Valdenserkomité. Sine bedste Kræfter
har han dog helliget Hedningemissionen; han var Medlem af
«Dansk Missionsselskab» fra 1870 og Formand fra 1889-97. Han
var utrættelig i at udbrede Oplysning om Missionen, dels i Blade
og Tidsskrifter, dels i den af ham og O. S. Assens (I, 367)
1860-64 og derefter af ham alene redigerede «Almindelig Kirketidende». 
I 1866 udgav han «Lapperne og den lapske Mission», 
1872 «Missionen i Alaska», fra 1890 «Nordisk Missionstidsskrift». 
Ved hans Livs Hovedværk «Missionsatlas med Forklaring»
1884-86 er hans Navn blevet indskrevet i Missionshistorien som
et af de ypperste. Ogsaa «Ny kristelig Samler», som han udgav
fra 1868, indeholder værdifulde Bidrag til Missionshistorien. At
han ved Siden af denne omfattende litterære Virksomhed ikke har
forsømt sin Præstegjerning, derom vidner baade hans Husandagtsbog 
1875 og hans praktiske Foretagender, som Diakonissehuset i
Karrebæk og Gyldenbjærgs Kirke paa Falster.

Denne Mand med saa ualmindelig alsidige Interesser og en
saa forbavsende Arbejdskraft blev maaske ikke i samme Grad vurderet 
i levende Live, som han blev savnet, da Døden bortkaldte
ham; thi der var næppe nogen kirkelig Opgave, uden den kunde
gjøre Regning paa hans virksomme Deltagelse. Et smukt Eftermæle 
har han selv sat sig ved at efterlade sig et i Omfang og
Indhold enestaaende Missionsbibliothek, som er blevet indkjøbt af 
Staten til Statsbibliotheket i Aarhus. -- 9. Nov. 1864 havde han
ægtet Emilie Magdalene Christine Worm (f. 10. Juni 1836), Datter
af Proprietær Jac. Chr. W. og Hustru Vilhelmine Andriette Justine
f. Hastrup.

R. Volf.

-- Sin genealogiske Virksomhed indledede Vahl 1862 ved med
Bistand af et Par personalkyndige Præster at udgive «Aalborg
Stiftskalender», indeholdende bl. a. Fortegnelse over alle Stiftets
Præster siden Reformationen; 1879 begyndte han Udgivelsen af en
Slægtebog over Afkommet af Christjern Nielsen, en Borgmester i
Varde, der levede o. 1500, og fra hvem han selv nedstammede,
der udkom 17 Hæfter, men den blev ikke afsluttet. Uden egentlig
selv at være Genealog forstod han at faa andre til at arbejde, og
da han var meget kjendt og afholdt mellem Præster, fik han mange
Oplysninger og Kirkebogsuddrag, der gjøre hans Arbejde til et i
mange Henseender nyttigt Værk. V. var Medstifter og Medlem
af Genealogisk Institut og tog der ivrig Del i de Forarbejder, der
førte til Indførelsen af de nye Kirkebøger.

Sofus Elvius.



Vahl, Jens Laurentius Moestue, 1796-1854, Botaniker,
Søn af nedennævnte Martin V., fødtes i Kjøbenhavn 27. Nov. 1796.
Efter at have taget farmacevtisk Examen 1819 studerede han særlig
Botanik og foretog ved Hjælp af Stipendier fra 1822 til 1826 Rejser
til Sverige, Tyskland og Frankrig, paa hvilke han kom i Forbindelse
med mange fremmede Botanikere, hvorom hans efterladte
Brevvexling vidner. Størst Fortjeneste har han af sine botaniske
Forskninger i arktiske Egne, især Grønland, hvortil han rejste i
Foraaret 1828 som Deltager i Graahs 2aarige Expedition til Østgrønland;
han besøgte derefter Vestkysten, hvorfra han hjemsendte
betydelige Samlinger af naturhistoriske Gjenstande, og vendte først
hjem i Slutningen af 1836. Senere besøgte han Spitsbergen som
Deltager i den franske videnskabelige Expedition under Ledelse
af Gaimard. 1840-50 virkede han som Assistent ved den botaniske
Haves Samlinger og Bibliothek. I 1842 modtog han en
Doktortitel fra Rostocks Universitet. Han døde ugift 12. Nov. 1854.
Hans i Botanisk Haves Bibliothek opbevarede, ret omfangsrige
efterladte Manuskripter, bestaaende af Dagbøger og Beretninger
om hans mange Rejser, Udkast til en Flora groenlandica m. m.,
vidne om, at han ikke manglede Evner til Forfattervirksomhed;
men han havde saa stor Sky for at publicere, at der intet 
foreligger i Litteraturen fra hans egen Haand, hvorimod han har ydet
talrige Bidrag til andre Forfatteres Arbejder, saaledes til grønlandske
og islandske Plantelister, til «Flora danica» og til flere
floristiske Værker.

E. Rostrup.



Vahl, Johan, 1799-1875, Officer, Broder til foran nævnte
J. L. M. V., fødtes 18. Marts 1799 i Kjøbenhavn. Han traadte
1808 ind i Hæren som Volontær, blev 1811 Kadet, 1813 Stykjunker
og 1815 Sekondlieutenant i Artilleriet. I 1827 fik han
Premierlieutenants Karakter (Graden opnaaede han i 1830) og var 1833-39
anden Skoleofficer ved den militære Højskole, hvorefter han rejste
til det sydlige Udland. 1840 blev han Sekondkapitajn ved 16. Batteri
og udnævntes 1842 til Chef for 2. Artilleriregiments Pontonnérkompagni, 
hvad der gav Anledning til, at han i «Militært Repertorium»
2. Række gav en Beretning om Kompagniets Arbejder
og Foretagender i Anledning af det tyske Forbunds 10. Armekorpses
Koncentrering ved Lüneburg. Udnævnt til Major 1849
blev han Kommandør for Fæstningsartilleriet i Fredericia, i hvis
Forsvar han deltog, og under hvilket han blev saaret. I 1850
og 1851 var V. paa Als ved Belejringsartilleriet, hvorefter han
ansattes som Kommandør for det holstenske Forbundskontingents
Artilleri, i det han erholdt Oberstlieutenants Karakter og i 1854
Anciennitet som saadan. 1856 blev V. Chef for 2. Artilleriregiment,
karakteriseredes 1861 som Oberst og ansattes ved Mobiliseringen
1863 som Kommandør for Artilleriet i Danevirkestillingen;
i Febr. 1864 blev han højstkommanderende Artilleriofficer
ved den aktive Armé, hvilken Stilling han varetog til Fredslutningen.
I 1865 afskedigedes han som Generalmajor. 1862 var han
bleven Kommandør af Danebrog. -- V., som 1. Juni 1843 var
bleven gift med Louise Margrethe Hempel (f. 18. Febr. 1817 d. 29. Dec.
1900), Datter af Major ved det holstenske Regiment Just Henrik H.,
var et Pligtmenneske og en nobel Karakter; da han forlangte meget
af sine underordnede som af sig selv, var han frygtet, men
tillige afholdt. Hans Manipulationsreglement (1834) var saa udmærket
affattet, at det holdt sig i o. 50 Aar. Han døde 7. Juni
1875 i Fredensborg.

Erslew, Forf. Lex.

P. N. Nieuwenhuis.



Wahl (eller du Wahl), Johan Salomon, 1689-1765, Maler,
var født i Chemnitz. Han var Elev 1705-11 af den sachsiske 
Hofmaler David Høyer i Leipzig og blev efter at have skabt sig
et Navn som Portrætmaler i Tyskland 1719 indkaldt til Danmark.
Her blev han 1730 Hofmaler og syv Aar senere tillige, efter den
yngste Grodtschillings Død, Kunstkammerforvalter. 1744 optog
Akademiet i Florents ham som Æresmedlem. W. var den mest
benyttede Portrætmaler i Danmark i Slutningen af Frederik IV's
og under hele Christian VI's Regeringstid. Han er den betydeligste
Repræsentant her i Landet for den Retning i Portrætmaleriet, der
oprindelig var udgaaet fra Ludvig XIVs Hofmalere, og som fra
det franske Hof bredte sig ud over det øvrige Evropa. Det gjaldt
mindre om at gjengive den enkelte Personligheds individuelle
Ejendommeligheder end at paatrykke enhver visse bestemte,
konventionelle Manerer i Holdning, Bevægelse og Udtryk, alt efter
vedkommendes Kjøn og Stilling i Samfundet. W.s Portrætter af
Kongefamilien og af de øverste i Rangen ere ganske sikkert de stiveste
og pompøseste Portrætter, der findes her i Landet, men ogsaa
naar han vendte Blikket mod sine Jævninge eller ned ad mod de
lavere Samfundslag, ere hans Portrætfigurer omgivne af en Skal af
Konveniens (hans Selvportræt, Henrik Krocks, Hofnarren Otto
Kyhls, Drakenbergs Portrætter); selv Frederik IV's og Anna Sofie
Reventlows spæde Drengebarn viser sig i W.s Billede (paa
Holsteinborg) med fornemme Lader. Den yndede Portrætmalers
Billeder have sikkert været efter Bestillernes Ønske, og ud fra den
Betragtning have de Interesse, fordi de vise, hvorledes Datidens
Mennesker ønskede at opfattes. Imidlertid er der dog et og
andet af W.s Portrætter, hvori det individuelle glimtvis gjør sig
gjældende. Det bedste i den Henseende er vel Portrættet af den
djærve Poul Løvenørn. -- W.s Hustru, Marie Sophie (f. 1689),
døde 1760.

Weilbach, Nyt dansk Kunstnerlex. 
E. F. S. Lund, Katalog over Frederiksborg-Samlingen. 

Francis Beckett.



Vahl, Johannes, 1831-1901, Bibliothekar, blev født 1. Jan. 
1831 i Aalborg og var Broder til ovennævnte Præst Jens V. Han
blev 1849 dimitteret fra Aalborg Kathedralskole og kastede sig
over det medicinske Studium, som det trods økonomiske
Vanskeligheder lykkedes ham ved en usædvanlig Energi at afslutte med
Embedsexamen med 1. Kar. 1857. Han blev Kandidat paa
Frederiks Hospital og havde gode Udsigter som Læge, men hans
udpræget boglige Interesser, der allerede i Skolen vare 
fremtrædende, bragte ham til med Glæde at modtage en beskeden
Plads som lønnet Volontær ved det store kongelige Bibliothek.
1861 blev han Assistent og 1863 Underbibliothekar. Fra først af
og til sin Død samlede han sin Energi og Kjærlighed paa Bibliothekets
danske Afdeling, og hans grundlæggende Arbejde for denne
vil sent glemmes. Sammen med Bibliothekets Chef, Justitsraad
Bruun, gjennemførte han Afdelingens fuldstændige Katalogisering;
til Minde om dette Arbejdes Afslutning udgav Bruun et lille
Festskrift, som han dedicerede til V. i taknemmelig Erkjendelse af
hans Virksomhed. For alle, der benyttede Bibliothekets danske
Afdeling, var V. ved sit enestaaende Litteraturkjendskab og omfattende
Hukommelse en ypperlig, altid redebon Hjælper, og hans
Beskedenhed og Elskværdighed vandt ham mange Venner. Som
en Frugt af hans Bibliotheksvirksomhed. maa ogsaa regnes hans
værdifulde og med stor Samvittighedsfuldhed affattede «Dansk
Bogfortegnelse» (1871-94), der i 3 Bind omfatter Tidsrummet
1859-92. Han ægtede 1868 Marie Kirstine Bentsen (f. 1. Sept. 1834),
Datter af Husmand Bent Hansen og Mette Christensdatter. V. døde
22. Marts 1901.

Bogvennen 1900, S. 39-42.

H. O. Lange.



Vahl, Martin, 1749-1804, Botaniker, var født i Bergen 7. Okt. 
1749 og Søn af Kjøbmand Henrich Rasmussen og Christine  Elisabeth 
f. Friis, Datter af Cornelius F. og Vibeke Faal. Hans oprindelige
Navn var M. Vahl Henrichsen, opkaldt efter sin Mormoders
Broder Martinus Vahl, der stod Fadder til ham. Navnet
findes stavet paa 5 forskjellige Maader: Faal, Fael, Fahl, Vahl,
Wahl. Paa en Billet, som Linné har skrevet til ham, er hans
Navn skrevet Fahl. Naar og hvor hans egentlige Fædrenenavn
er faldet bort, vides ikke, rimeligvis kort efter hans Ankomst til
Kjøbenhavn, hvor han blev immatrikuleret ved Universitetet under
Navnet Martinus Wahl Henric. filius. Sin Skoleundervisning havde
han nydt i Bergen, og 1766 blev han Student ved Kjøbenhavns
Universitet. Han hørte her bl. a. Forelæsninger hos Zoëga over
Planterne i Botanisk Have, men rejste det følgende Aar tilbage
til Norge og opholdt sig her til 1769, dels i Bergen hos sin Fader,
dels og hovedsagelig hos Naturforskeren og Præsten, Prof. Hans
Strøm (XVI, 510) i Søndmør. Af særlig Betydning for hans Udvikling
blev hans Ophold i Upsala 1769-74; han nød her ikke
alene Linnés Undervisning, men hans Omgang, Fortrolighed og 
Tillid og var de to Somre Deltager i privatissime Kollegier i
Hammarby; Entomologi og Botanik vare især de Fag, der beskæftigede
ham. Han drog her fra som Linnés kjæreste og bedste
Discipel og kom til Kjøbenhavn, egentlig for efter Faderens Ønske
at studere Medicin, men han vedblev at anvende al sin Tid paa
Naturhistorien, navnlig Botanikken. I dette Tidsrum faldt den
botaniske Haves Flytning fra Amalienborg til Charlottenborg, og
her ydede V. god Hjælp, ligesom han arbejdede meget sammen
med Havens dygtige Gartner Käsemacher, der dog døde 1780.
1779 blev han udnævnt til Lektor ved Haven, en Stilling, hvis
oprindelige Bestemmelse var at hjælpe Prof. botanices i Tilfælde
af Forfald, holde nogle af de botaniske Forelæsninger og lede
Exkursioner, men V. kom tillige til at udføre et meget betydeligt
Arbejde ved Bestemmelsen af Planterne. Der udviklede sig imidlertid
en Kabale imod ham, som bl. a. gav sig Udslag i en Instrux,
udstedt af Holmskjold og Rottbøll 1782, hvori der forekommer
flere kjedelige Bestemmelser, f. Ex. at Lektoren ikke maatte have
Nøglen til Orangeriet, at ingen, altsaa heller ikke Lektoren, maatte
udlevere de studerende noget fra Haven uden Gartnerens Samtykke,
samt at Gartneren paa den Tid, Lektoren læser med de studerende
i Haven, skal fordele sine Folk saaledes, «at de kan obagte den
studerende Ungdom og fraholde dem nogensteds at afplukke noget»,
en Ting, som det vel havde været mere sømmeligt at overlade til
Lektoren selv at tage Vare paa. Aaret efter, 1783, trak han sig
tilbage fra denne Stilling, der kun var lønnet med 200 Rbdl., men
blev s. A. beordret til at rejse udenlands (se ndfr.) Efter sin
Hjemkomst fra denne omtrent 3aarige Rejse fik han Titel af Professor,
blev Udgiver af «Flora Danica» og foretog snart derefter en Rejse
til Norge, hovedsagelig for at gjøre Indsamlinger til Flora Danica,
af hvilket Værk han udgav Hæfterne XVI-XXI (1787-1803).
1789 blev Naturhistorieselskabet stiftet, fornemmelig ved Abildgaards
Initiativ, men V. blev dets væsentligste Støtte og ansattes som
Lærer ved det. Ved Forelæsninger og anden Vejledning fik han
her stor Betydning. 1799-1800 rejste han atter udenlands og
blev 1801 Professor i Botanik ved Universitetet. Da det gik tilbage
med Naturhistorieselskabet i økonomisk Henseende og det
havde ondt ved at bestaa, gjorde Konferensraad Classen det Forslag,
at det Classenske Fideikommis skulde overtage Samlingerne,
der skulde forenes med et Agerdyrkningsseminarium, V. skulde da
ansættes som Overinspektør ved denne Anstalt med en Gage, som
holdt ham skadesløs for det, han mistede. Men førend Bestyrelsen
tog imod dette Tilbud, henvendte den sig i Juni 1804 til
den 1796 nedsatte Kommission for Indretningen af et kongl.
naturhistorisk Musæum med Tilbud om Overdragelse af sine Samlinger
paa den Betingelse, at V. fik en Lønning af i det mindste 500 Rbdl.
Ved kongl. Resolution af 31. Avg. 1804 bemyndigedes Kommissionen
til at modtage Tilbudet, og 24. Nov. opløstes Selskabet; 12. Dec.
meddeltes dette til Kommissionen, og V. var altsaa nu overgaaet til
Naturhistorisk Musæum. Men 12 Dage efter døde han. 1791 var
V. enstemmig bleven optaget som Medlem af Videnskabernes Selskab;
han synes dog ikke at have deltaget i Selskabets Forhandlinger,
rimeligvis fordi Naturhistorieselskabet lagde saa megen Beslag
paa ham.

Af V.s Produktion som botanisk Forfatter maa, foruden hans
Virksomhed ved Flora Danica, først og fremmest nævnes hans
Hovedværk, «Enumeratio plantarum», dernæst nogle andre meget
betydelige Arbejder og endelig en Række mindre Afhandlinger.

1753 var Linnés «Species plantarum» og 1762 den sidste af
ham selv besørgede Udgave udkommet; de senere ved den betydelige
Tilvæxt af Materiale nødvendiggjorte, ved andre besørgede,
Udgaver vare meget lidt tilfredsstillende, bl. a. led de af den
væsentlige Skavank, at Karaktererne paa de forhen bekjendte Slægter
og Arter ikke rettedes efter det meget nye, som efterhaanden var
kommet til, og dette stod til Dels i Forbindelse med, at de Mænd,
der besørgede Udgaverne, arbejdede med alt for ringe Plantekjendskab.
Dette kom til at staa V. klart allerede tidlig, og hans
Tanker og Arbejde rettede sig hovedsagelig paa at raade Bod paa
denne Mangel; men de talrige Vanskeligheder, som navnlig bestod
i Nødvendigheden af selv at se Planterne i deres Samlinger, som
havde beskrevet dem, gjorde ham betænkelig. Fra Begyndelsen
af Aaret 1783 fik han imidlertid Lejlighed til at foretage en Rejse
gjennem Holland, England, Frankrig, en Del af Berberiet, Italien
og Schweits. Denne Rejse, der egentlig var bestemt til 2 Aar,
men paa Ansøgning om fortsat Understøttelse blev forlænget et
Aar, blev af indgribende Betydning for ham. Ikke alene undersøgte
han Floraen i de gjennemrejste Lande, men han fik gjort
personligt Bekjendtskab med Datidens fremragende Botanikere;
disse synes at have faaet et levende Indtryk af hans store Dygtighed
og omfattende Viden samt tillige at have følt sig tiltalt af
hans Personlighed, hvorfor han kom i Venskabsforhold til mange
af dem; dette var af stor Vigtighed for ham, thi derved fik han
ikke alene rigelig Adgang til Samlingerne, men de gav ham med
rund Haand af det, de havde tilovers. Efter Hjemkomsten fra
denne Rejse 1786 var atter Tanken om selv at besørge en ny
Species plantarum blevet levende hos ham, og man tager næppe
fejl, naar man gaar ud fra, at dette har været hans væsentligste
Arbejde i hele den paafølgende Tid. Men efter som Materialet
voxede -- i den Tid rejstes og samledes der meget i oversøiske
Lande -- følte han atter Nødvendigheden af selv at se, hvad
der var tilkommet af nyt, og revidere mangt og meget af det
gamle, og 1799 fik han da efter Ansøgning bevilget 1000 Rbdl.
til en Rejse til Paris, Datidens Centrum for det botaniske Liv, og
i Foraaret 1800 fik han Tillæg til Understøttelsen, da det for
Haanden værende Materiale af Planter i Parises Samlinger var voxet langt
betydeligere, end han havde ventet; han havde bl. a. haft Lejlighed
til at beskrive henved 2400 ukjendte Planter. Saa vel i Paris som
i Holland, hvor han paa Hjemvejen granskede i sin Ven van
Royens rige Samlinger, blev han modtaget med megen Udmærkelse.
Efter sin Hjemkomst fra denne sidste Rejse arbejdede han
ustandseligt paa det store Værk, der var hans Livs Opgave. 1801
fik han fra Fonden ad usus publicos 500 Rbdl. til de første nødvendige
Omkostninger ved Værkets Trykning, og endelig 1804 udkom
1. Bind af denne «Enumeratio plantarum», som han beskedent
kaldte den, og hvis Udgivelse han havde forberedt i 26 Aar,
indeholdende de 2 første Klasser efter Linnés System. Det var et
stort anlagt Værk og vistnok saa fortrinlig udført, som ingen anden
dalevende Botaniker kunde gjøre det; det skulde indeholde
en Beskrivelse af alle kjendte Plantearter, og V. var for længst af
Evropas Botanikere erkjendt for at være Manden, der kunde udføre
det. Umiddelbart efter dette Binds Udgivelse blev der atter
bevilget ham 500 Rbdl. til dets Fortsættelse, men da Aaret var
omme, var han død, og 2. Del, indeholdende 1. Orden af 3. Klasse,
kom først 1806, udgivet af nogle af hans Venner. Resten af dette
kæmpemæssige Arbejde, hvoraf det udkomne er beregnet til at
udgjøre omtrent 1/15, staar som Manuskript i Botanisk Haves
Bibliothek, men var ikke saa vidt redigeret, at der kunde tænkes
paa dets Udgivelse. Videnskaben forandrede efterhaanden Signaler,
og desuden skulde en Species plantarum for Fremtiden ikke blive
ens, men mange Mænds Arbejde. Det ser noget underligt ud, at V.
i Fortalen til et Værk som dette motiverer Valget af et kunstigt
System i Stedet for et naturligt med, at hint passer bedre for
Rekrutterne, dette for de fremskredne i Videnskaben, men det
hænger sammen med den store Respekt, han nærer for dette naturlige
System, der for ham som for Linné stod som Maalet, men
et stort og fjærnt Maal, som en Methode, siger han, man oprigtig
maa tilstaa, ikke er opfundet endnu.

Dels før, dels under Forberedelserne til «Enumeratio plantarum»
beskæftigede V. sig ogsaa med Udgivelsen af andre Ting, men
det er i øvrigt karakteristisk for ham som grundig og
samvittighedsfuld Forsker, at han var henved 40 Aar gammel, inden han
begyndte at publicere. Han udgav i 3 Foliohæfter, 1790-94,
«Symbolæ botanicæ», til hvilket betydelige Arbejde der knytter
sig den særlige Interesse, at her blev først de af Forskål paa
Niebuhrs Expedition til Arabien samlede Planter beskrevne; end
videre «Eclogæ Americanæ» (1796-1807), ligeledes 3 Hæfter i
Folio med Tavler, af hvilke dog det sidste først udkom efter V.s
Død. Foruden disse har han udgivet en Række mindre Afhandlinger
i Naturhistorieselskabets Skrifter. Man maa imidlertid ikke
tro, at V. kun gav sig af med de højere Planter, ogsaa Kryptogamerne
faldt fuldstændig inden for hans Interessesfære. Hans
«Nogle Iagttagelser ved en Rejse gjennem Norge» indeholder, 
betegnende nok, meget lidt af almindelige Rejseskildringer, derimod
en Mængde kritiske Bemærkninger over norske Planter, 2. Del af
Beretningen endog udelukkende Iagttagelser over Svampe med
Bemærkninger om deres Synonymik osv., hvorved han viser et
indgaaende Kjendskab ogsaa til disse Planter baade i Litteraturen
og Naturen.

Ogsaa som zoologisk Forfatter har V. været virksom. Der
findes i Naturhistorieselskabets Skrifter 12 Afhandlinger af ham
over Dyr fra forskjellige Afdelinger i Systemet, og til 4. Bind af
«Zoologia Danica» leverede han 19 Tavler, af hvilke 5 fremstille
en Søpølse og til Dels dennes Anatomi, ogsaa et Exempel paa
hans Mangesidighed. 1803 testamenterede Ascanius (I, 355) ham
sit Billedværk over Fiskene til Fortsættelse, men da V. døde det
følgende Aar, blev det Rathke (XIII, 524), der kom til at udføre
Arbejdet.

V. nød den Lykke at kunne arbejde saa at sige hele sit Liv
igjennem med sin Videnskab, men han har sikkert ved Siden
deraf haft en Del at kæmpe imod. Han sad smaat i det, dels
paa Grund af sine ringe Indtægter, dels vel ogsaa, fordi han
anvendte saa meget paa sit Bibliothek. Han ansøgte Fonden ad
usus publicos om et rentefrit Laan paa 500 Rbdl. til Udgivelsen af
«Symbolæ»; de 100 Rbdl. bleve tilbagebetalte, de resterende 400
magtede han ikke; de bleve eftergivne Enken og Børnene efter
hans Død. Han havde uden Tvivl en god Støtte i sin Ven
Hofman-Bang (I, 504), og det sidste Brev, denne modtog fra V.,
3 Maaneder før hans Død, slutter saaledes: «Ugjærne gjør jeg det,
men min Kone har paalagt mig det at bede Dem om Smør til
Vinteren. Pengene kan jeg ikke præstere derfor førend paa hin
Side af næstkommende Aar, og disse véd jeg, De behøver saa
vel som enhver anden Mand; min Kones Argument er, at hun
behøver Smør, og at mine Grunde ikke ere gjældende mod hendes.
Jeg overlader til Dem, gode Ven, at dømme os imellem». Et
haardt Stød fik han 1797. I det Aar skulde Professoratet i
Botanik, der var bleven udskilt fra Medicinen, besættes. V. søgte det,
men blev forbigaaet for den 10 Aar yngre Viborg, der som Botaniker
ikke var værdig at løse hans Skotvinge. V. tog sig dette
overordentlig nær og udtalte -- i Brev --, at det ikke var gaaet
regelmæssigt til ved Besættelsen; Kancelliet skulde have udsat at
gjøre Indstilling om V.s Ansættelse for at opnaa Gage for ham;
imidlertid havde Viborg, hvis Ansøgning overhovedet ikke var
kommet til Kancelliet, ved Protektion opnaaet, at der blev udvirket
en kongl. Resolution, der gik ud paa, at Kancelliet strax
skulde skrive en Bestalling for ham og samme Dag fremlægge den
i Statsraadet til Underskrift; man indbildte Kronprinsen, at V. ikke
skøttede om Pladsen, og at han aldrig havde læst i den botaniske
Have. Da Kronprinsen fik denrette Sammenhæng at vide, blev
han meget opbragt over at være ført bag Lyset og bad V. om
«at komme igjen», han vilde stræbe at gjøre den Fornærmelse
god igjen, der var vederfaret ham. Men sket var sket. V. fandt
sig dog beføjet til at begjære Underretning af Kancelliet om «hvad
Embede eller Fag hans Majestæt har tiltænkt  mig, og paa hvad
Maade hans Løfte skal opfyldes, da Professio botanica formodentlig
ikke var det, der kunde henregnes til mit Fag». Det var udbasuneret
i Byen, at V. ikke var gaaet den rigtige Vej, hvortil
han bemærker, at har han ikke haft anden Nytte heraf, saa har
han dog den, at han kan oplyse sine Landsmænd om, at Snigveje
ere de rigtige, de af Regeringen anordnede de urigtige. Ogsaa
som  Nordmand følte han sig brøstholden ved denne Lejlighed.
4 Aar senere, da Viborg blev Direktør for Veterinærskolen, blev
V. Professor ved Universitetet. I Udlandet mødte han Sympathi.
Ventenat skriver til ham fra Paris: «Hvad! Deres Fædreland forstaar
ikke at skjønne paa en lærd, som alle oplyste Nationer
vilde gjøre sig en Ære af at eje ... Det vilde ikke have været
vanskeligt for Deres Venner ved Musæet at skaffe Dem en Plads
dér, der var Dem værdig, og hvor De maaske bedre kunde naa
at opføre det Monument, som De forbereder for Planteriget». Til
Hornemann, der er i Paris, skriver V. i Januar 1799: «Finder min
Ven paa sin Rejse en eller anden Plante, saa tænk paa mig, det
er det eneste, der glæder mig i Verden; at se en efterlængtet
Plante bortjager alle mine Misfornøjelser, og det saa meget mere,
da jeg derved ser mig erindret af de Folk, jeg agter».

Blandt V.s Tilhørere ved Forelæsningerne i Naturhistorieselskabet
var Henrik Steffens, der først ved ham fik Begreb om
stringent Naturforskning eller, som han udtrykker sig, blev reddet
ud af en stedse farligere indre Forvirring, og som i «Was ich
erlebte» har givet en meget sympathetisk Skildring af V. som
Lærer, hvoraf følgende hidsættes: V. var af middel Højde, tæt
Legemsbygning og temmelig korpulent; man erkjendte i hans
Ansigtstræk, i den Maade, hvorpaa han traadte frem, den stille,
eftertænksomme Forsker, men ikke en saadan, der bag Bøger havde
drømt sit Liv bort med bare Abstraktioner, meget mere som en
Mand, der ganske vist næsten kun lever for sit Fag, men dog
tillige er udviklet i Livets Skole. Han var ikke egentlig uddannet
for Selskabet, for Livet i Salonerne, thi dette hadede han, og levede
ensomt tilbagetrukket med sin Kone, ganske for sine Disciple og
sit Fag. Hans Beredvillighed til at hæve enhver Vanskelighed,
hvormed Begynderen havde at kæmpe, hans Venlighed, som ikke
engang svigtede ham, hvor han troede at maatte vise os strængt
til rette, kjendte ingen Grænser. Kun, hvor han mødte Indbildskhed
parret med Uvidenhed, blev han ironisk. Ogsaa Hornemann
skattede V. højt som Lærer.

V.s Bibliothek, henved 3000 Bind, hvorimellem mange kostbare
Sager, blev tillige med hans Samlinger kjøbt af Regeringen
for 3000 Rbdl. og en Pension paa 400 Rbdl. til hans Enke samt en
Livrente paa 100 Rbdl. til hver af hans 6 Børn. Den botaniske
Del af Bibliotheket, omtrent 800 Bind, skulde tillige med Plante-
samlingerne afleveres til den botaniske Have. -- V. havde ægtet
Anneken Dorothea Elisabeth Dedekam (f. 8. Jan. 1769 i Arendal,
d. 4. Dec. 1830 i Kjøbenhavn), Datter af Koffardikapitajn A. J.
Dedekam og Johanne Marie f. Heusner.

Faldt det ikke i V.s Lod udad til at faa den Betydning, som
hans Begavelse og energiske Arbejde kunde have berettiget ham
til, indtager han dog i Videnskabens Historie en udmærket Plads
som den af Linnés Disciple, der maaske kommer Mesteren nærmest.
Hvis Døden ikke havde bortrevet ham, mens han endnu var i fuld
Arbejdskraft -- han døde, vist temmelig pludselig, 24. Dec. 1804,
55 Aar gl., og blev paa Aarets sidste Dag begravet paa Assistens
Kirkegaard -- havde den danske Literatur ejet et Værk, der vilde
have staaet som et smukt Monument over den linnéanske Periode.
Af de mange Digte, der fremkom ved Vahls Død, er Øhlenschlægers
bekjendte «Dækker Graven, grønne Urter smaa» det skjønneste.
To af dette Digts Linjer lyde saaledes:

Stille gik han, faa kun her ham kjendte,
skjønt Evropa lydt gjentog hans Navn!

Botanisk Haves Arkiv. 
Kjøbenhavnske lærde Efterretn. 1805. 
Vid. Selsk. nat. math. Afh. 1824. 
Bot. Tidsskr. XII. 
Gosch, J. Chr. Schiødte. Fonden ad usus publicos I-II.

O. G. Petersen.



Wain, William, 1819-82, Ingeniør og Maskinfabrikant, var
født 31. Marts 1819 i Bolton nær ved Manchester. Hans Fader
Thomas W., der var Ingeniør, døde allerede 1828; det var derfor
en ældre Broder, der tog sig af hans Uddannelse og satte ham i
Lære paa en Maskinfabrik i Fødebyen. For at faa en alsidigere
Oplærelse blev han imidlertid ikke paa denne Fabrik, men 
fuldendte sin Lære i en anden Fabrik i den nærliggende By Wigan.
Derefter fik han Plads paa en stor Maskinfabrik i Norwich, hvor
han kort Tid efter, kun faa Maaneder over 20 Aar, blev ansat
som Mester. Her var han i 2 Aar, men tog saa til London, hvor
han, til det ældre Personales Fortrydelse, strax opnaaede en 
lignende Mesterplads. Fabrikken, han her blev knyttet til, havde
imidlertid indladt sig paa for vovelige Foretagender og maatte
standse. W. stod uden Arbejde, men samtidig ved Vendepunktet
i sit Liv. Paa den Tid var nemlig daværende Premierlieutenant
N. E. Tuxen (XVII, 595) paa Marinens Vegne i London, og han
engagerede (Marts 1844) den ledige Mand til at fare som 
Maskinmester i det danske Postvæsens Tjeneste. Hermed var W. knyttet til 
Danmark. Under Postvæsenet blev han til 1849, og han for i denne 
Tid bl. a. med «Gejser», der, oprindelig bygget som Orlogsskib, var
gaaet over i Postvæsenets Tjeneste, men i 1848 paa ny udrustedes
efter sin oprindelige Bestemmelse. W. blev herved en kort Tid
Maskinmester i Marinen, hvor han i 1849 fik fast Ansættelse som
Overmaskinmester. Men allerede forinden havde han ydet denne
væsentlige Tjenester, i det han lige siden sin Ankomst havde været
praktisk ledende ved Anlægget af det Maskinværksted og andre
Værksteder, man den Gang begyndte at oprette paa Orlogsværftet;
Træsejlskibenes Tid stundede mod sin Slutning. W. blev ogsaa
paaskjønnet. Han, den fremmede civile Mand, blev ikke alene
Maskininspektør (1856), men i 1862 Underdirektør ved Orlogsværftet
med Kapitajnlieutenants Rang, men han havde ogsaa, som der er
blevet sagt, «utrættelig og uegennyttig ledet Dampkraften ind i
Orlogsværftets arbejdende Liv». 1858 havde han faaet dansk
Indfødsret.

W. var imidlertid ikke alene kommen i Forbindelse med
Orlogsværftet, men ogsaa med Baumgarten & Burmeisters
Maskin-etablissement, der bl. a. leverede Maskinerne til flere af de paa
Værftet byggede Skibe, saaledes til Skruekorvetten Dagmar (1861),
der formentlig er det første Skrueskib i Evropa, der blev forsynet
med Maskiner efter det Wolffske System (Høj- og Lavtryksprincippet),
og den, der stod ledende herved, var W. Han anvendte her,
hvad han havde nedlagt i 2 Patenter, som han i 1860 udtog i
England, det ene paa Arrangement af Dampmaskiner efter Høj- og
Lavtryksprincippet i Skibe, det andet paa Overhedning af Dampe
forinden deres Benyttelse. Hans Opfindelser paa dette Omraade
vare af Betydning, og de vare langt fra hans eneste. 1854 havde
han taget Patent i England paa en særlig Dampiskibsskrue, og i
1860 tog han sammesteds Patent paa en Flydedok; efter det sidste
byggede han en Flydedok til Værftet her.

Det er herefter fuldt forstaaeligt, at han kom i stadig
inderligere Forbindelse med Baumgarten & Burmeisters Etablissement,
navnlig da Burmeister (III, 261), efter at Baumgarten (I, 610) i 1861
var traadt tilbage, stod som eneste Chef, og i 1865 blev W. da med
Marinens Tilladelse Kompagnon i Etablissementet uden derfor at
opgive sin Stilling som Underdirektør paa Orlogsværftet. Men herved
kom der ligesom Luft til den professionelle Uvilje, der hidtil kun
ulmende havde været til Stede hos forskjellige Officerer mod Marinens
civile Mand. Det blev stærkt gjort gjældende, at hans dobbelte
Stilling var en umulig Stilling. Som Underdirektør paa Værftet og som 
Medlem af den saakaldte Konstruktions- og Regeringskommission
skulde han bl. a. føre Kontrol med de Arbejder, han som Medejer
og Medstyrer i Etablissementet Burmeister & Wain leverede til
Marinen. Sagen kom offentlig frem under Finanslovbehandlingen i
Rigsdagssamlingen 1867-68, og Resultatet blev, at han i 1868 fik
sin Afsked fra Marinen. Men Marinen kunde ikke undvære ham.
1870 blev han med en særlig bevilget Gage udnævnt til teknisk
Konsulent ved Orlogsværftet, hvor han nu vedblev at virke under
voxende Paaskjønnelse. 1871 blev han udnævnt til Etatsraad, 1874
fik han Fortjenstmedaillen i Guld og i 1879 Danebrogsordenens
Kommandørkors. Som den varmhjærtede, geniale og dygtige Mand,
han var, er det derfor kun naturligt, at han med Burmeister ved
sin Side gik over som Direktør i «B. & W.s Maskin- og
Jærnskibsbyggeri», da deres private Etablissement fra 1. Jan. 1872
omdannedes til et stort Aktieselskab. Han havde gjort sit til, at
Virksomheden kunde løse stadig betydeligere Opgaver og derfor
nødvendigvis maatte ind under nye og større Former. Da
Etablissementet byggede den meget omtalte Knippelsbro (1867-69), var
den geniale Plan til Pillernes hurtige Opmuring hans, og
saaledes kunde der nævnes Exempel paa Exempel. W., der helt
sluttede sig til sit nye Fædreland, var virksom her til sin Død,
1. Maj 1882. I England havde han ægtet Agnes Drake (f. 27. Juni
1816 d. 6. Juni 1862), Datter af Kirkevinduesmaleren i Norwich
Thomas Samuel D.; hun fulgte ham til hans nye Fædreland, og
efter hendes Død ægtede han her (9. Juni 1863) Laura Christiane
Margrethe Visbye (f. 7. Sept. 1830), Datter af Præsten Carl Holger
Visbye og Nanna Hilaria Margrethe f. Smith.

C. Nyrop, Bidrag t. d. dsk. Industries Hist. S 42 ff. 
Illustr. Tid. III, 46; XV, 280 ff. 
Flyveposten 27. Jan. 1859. 
Rundt paa Jorden 1870, S. 231.
Tidsskr. f. Søvæsen, ny R., XVIII, 46 ff.

C. Nyrop.



Waitz, Georg, 1813-86, Historiker. W. blev født 9. Okt. 
1813 i Flensborg; hans Fader Georg Christopher W., der tilhørte
en tysk, til Norge indvandret Familie, havde bosat sig som
Kjøbmand i Flensborg, senere flyttede han til Kjøbenhavn. G. W.
indskreves som Student ved Universitetet i Kiel 1832. Efter at have
uddannet sig i Berlin under L. Ranke blev han ansat som
Medarbejder hos Pertz i Gøttingen ved Udgaven af Monumenta
Germaniæ historica (1836). 1842 udnævntes han til Professor i Historie
ved Universitetet i Kiel; ved Skrifter og paa anden Maade deltog 
han her med Iver i den slesvig-holstenske Bevægelse. 1847
kaldtes han til et Professorat i Gøttingen, men var i den nærmest
følgende Tid mest optaget af Politik, i det han 1848 stillede sig
til Raadighed for den provisoriske Regering i Hertugdømmerne og
s. A. blev af Kieler-Kredsen valgt til Deputeret ved
Nationalforsamlingen i Frankfurt. Ogsaa under Krigen 1864 arbejdede han
ivrig for Hertugen af Augustenborgs formentlige Rettigheder. -- 
Som Professor i Gøttingen fik W. en overordentlig Betydning for
Udviklingen af den tyske Historieforskning, især gjennem hans
Seminar, der næst efter Rankes var det berømteste i Tyskland, og
hvor de fleste yngre Historikere søgte Uddannelse. W.s
Undervisning og hans egen Forskning har vel især faaet Betydning for
Studiet af Kilderne; da han 1875 opgav Professoratet, var det for
selv at overtage Ledelsen af det store Kildeværk Monumenta, ved
hvilket han fra Ungdommen af havde medvirket paa en saa
fremragende Maade. W. døde 24. Maj 1886. Blandt W.s
Hovedværker kan nævnes «Deutsche Verfassungsgeschichte», 8 Bd. (1. Udg.
1844-78), «Jahrbücher des deutschen Reichs unter König
Heinrich I» (1837, 3. Udg. 1885). Foruden ved sine Skrifter til
Belysning af Hertugdømmernes Historie: «Schleswig-Holsteins Geschichte
in drei Büchern» (2 Bd. 1851-54), «Urkunden und andere
Actenstücke zur Geschichte der Herzogthümer Schleswig u. Holstein»
(1863), har han givet betydningsfulde Bidrag til Danmarks Historie
ved sine Udgaver af mange danske Kilder i Monumenta og ved
Værket «Lübeck unter Jürgen Wullenwever und die europäische
Politik» (3 Bd. 1855-56).

Alberti, Schl.-Holst. Schriftstellerlex.
Allg. Deutsche Biographie XL.

Johannes C. H. R. Steenstrup.



Val, --o.1060, Biskop, Friser af Fødsel, var Kannik i Bremen, 
da Ærkebiskop Bezelin Alebrand af Hamborg indviede ham 
til Biskop i Ribe (1043). Lige som sin Forgænger Odinkar (XII,
377), var V. imidlertid Biskop over hele Nørrejylland og tog Sæde
i Jyllands Hovedstad, Viborg. I alt Fald nævnes han som
Viborgbisp paa Kirkemødet i Mainz 1049, hvor han var til Stede i Følge
med Ærkebiskop Adalbert. V.s Død (o. 1060) svækkede det
hamborgske Ærkesædes Indflydelse paa den danske Kirke. Svend
Estridsen fik nu det nørrejyske Stift firdelt og Bisper indsat, der
mere rettede sig efter ham end efter Adalbert.

Hans Olrik.



Valbert, --o.1196, Abbed i Esrom (fra o. 1170), hævede sit 
Kloster meget, i det han fra Ærkebisperne Eskil og Absalon, fra
Kongerne og mange andre skaffede Esrom store Gaver af sjællandsk 
og hallandsk Gods og dertil vandt gode pavelige Privilegier.
Med sin berømte Nabo, Abbed Vilhelm i Æbelholt, stod han sig
vel. I sine Breve priser Vilhelm deres Venskab, forelægger V.
hvad der optager ham, f. Ex. Budskabet om Dronning Ingeborgs
sørgelige Skæbne (1194), og viser ham megen Ærefrygt. Paa sin
Side kom V. Æbelholt Kloster til Hjælp, da det var i økonomisk
Nød. En Gang bleve de to myndige Abbeder ganske vist uenige
om nogle Tiender og andre Rettigheder; men Absalon, der var
begges Ven, fik snart Striden jævnet. V. deltog i Kirkemødet i
Lund 1180 og var 3 Aar senere Vidne ved Biskop Svends
Testamente (XVII, n). I det danske Klostervæsens bedste Tid
indtager han i det hele en fremragende Plads.

Kierulff, Esrom Klosters Hist.

Hans Olrik.

 1751-1823, Officer">

Waldeck, Samuel, 1751-1823, Officer, er født i Hessen, 
hvor Faderen var Regimentskirurg. I sin Ungdom studerede han
Jura, men ombyttede 1772 den akademiske Løbebane med den
militære. Han fulgte med de hessiske Lejetropper til Nordamerika,
udmærkede sig og vendte 1782 hjem som Stabskapitajn.
Frihedskrigen fik epokegjørende Betydning for Fodfolkets Taktik, i det
den gav Stødet til Indførelsen af den spredte Orden, den
saakaldte «lette Tjeneste», og det varede ikke længe, inden den
danske Hær, som altid er fulgt godt med i taktisk Henseende,
fik lette Tropper, der bleve indøvede af hessiske Officerer. Den
mest fremragende af disse var J. Ewald (IV, 626), men W., der
1788 blev Kapitajn i slesvigske Jægerkorps, stod værdig ved hans
Side og bidrog meget til, at de danske lette Tropper kom til at
indtage et højt Standpunkt. Han blev Major 1804,
Oberstlieutenant 1808, fik 2 Aar senere Kommandoen over holstenske
Skarpskyttekorps og blev 1811 Oberst. 1803-7 deltog han i
Sydgrænsens Bevogtning, kom derefter til Sjælland, foretog 1809 en
Expedition over Isen til H ven, men kom s. A. atter til Holsten,
hvor hans Korps indlemmedes i den mobile Division, der i 1813
sluttede sig til Marskal Davouts Armekorps. W. kommanderede
de danske Tropper i General Lallemands lette Brigade, og skjønt
han traadte noget i Skygge for den glimrende Franskmand, fik
han dog baade ved Wismar og ved Sehested (10. Dec. 1813) 
Lejlighed til at vise sig som en tapper og indsigtsfuld Fører, der
ærlig fortjente det Kommandørkors, hvormed han blev hædret. I
1815 fulgte han som Brigadekommandør det danske
Okkupationskorps til Frankrig, 1817 blev han Kommandant i Frederiksort, 
traadte s. A. à la suite og døde 4. Jan. 1823 i Altona.

Medd. fra Krigsark. IV. VII. VIII.

A. Tuxen.



Valdemar I, 1131-82, Konge, Søn af Knud Lavard (IX, 266) 
og Ingeborg, fødtes 8 Dage efter Faderens Drab 14. Jan. 1131;
han blev opkaldt efter Moderens Farfader Storfyrst Vladimir. V.
blev opdraget hos Asser Rig i Fjenneslevlille og var fra
Barndomsaarene knyttet ved trofast Venskab til hans Sønner, den lidt ældre
Absalon (I, 70) og hans Broder Esbern (IV, 580); Gudsfrygt og
Fædrelandskjærlighed var Rettesnoren for alt i det udmærkede
Hjem. Betegnende for V.s ildfulde Sind er, at han og hans
Fætter Svend Eriksen (XVII, 5), begge endnu ikke fuldvoxne,
besluttede at overflytte Knud Lavards jordiske Levninger fra Graven til
et Skrin, i det den dødes Hellighed stadig kundgjorde sig ved
Mirakler, og de udførte deres Forsæt trods Ærkebiskop Eskils
Indsigelse. Da Riget deltes mellem Svend og Knud (IX, 263), tog
V. Tjeneste hos den første og gjordes af ham til Jarl i Slesvig;
i Kampene mod Knud deltog V. med glimrende Tapperhed. Men
Svends Upaalidelighed og Mangel paa Evne til at styre blev stadig
V. mere klar; Knuds Venner fik en Trolovelse i Stand mellem V.
og Knuds Halvsøster Sophie (XVI, 163), og da Svend lagde
Baghold for V., traadte han helt over til Knud og blev dennes
Medregent. Efter at ved V.s Mellemkomst et Forlig var kommet i
Stand om en Tredeling af Riget, overfaldt Svend forræderisk ved
en Sammenkomst hos Knud i Roskilde sine Medkonger, Knud
dræbtes, V. blev saaret, men undslap i Mørket (9. Avg. 1157).
Han holdt sig nogen Tid skjult i Skovene, indtil det lykkedes
ham ved Esberns Hjælp i et rasende Stormvejr at naa til Jylland.
I Slaget paa Gradehede 23. Okt. 1157 led Svend et afgjørende
Nederlag og blev dræbt paa Flugten. V. viste den største Mildhed
over for Modstanderne; kun to af Svends Mænd maatte paa
Forlangende af Knuds Krigere lide Døden.

Den første store Opgave, V. maatte forfølge, var at befri
Danmark fra Vendernes Indfald og at rense Farvandene for disse
Sørøvere. Under Tronstriden og al den indre Ufred i den
foregaaende Menneskealder havde de vendiske Plyndrere haft frit Spil, 
mange Egne vare blevne aldeles blottede for Beboere, og alle
Borgere i Landet vare skræmmede og hindrede i Udførelsen af
deres Gjerning. Absalon, som 1158 blev valgt til Biskop i
Roskilde, indsaa skarpere end V. ikke blot Opgavens Betydning, men
ogsaa Maaden, hvorpaa den kunde udføres, og han blev ikke blot
hans udholdende Hjælper, men en Foregangsmand i hele denne
Krigsfærd. Opgaven syntes dog saa stor, at det mentes
nødvendigt at slutte Forbund med Hertug Henrik Løve om Bekæmpelsen
af Venderne, men Fordelene herved vare kun smaa, og snart
havde V. og Absalon skræmmet Venderne fra at vise sig i de
danske Farvande. Midtpunktet for det vendiske Hedenskab og
Fribytterliv var imidlertid stadig Rygen, og Maalet maatte være at
erobre denne Ø og tilintetgjøre dens berømte Helligdom Arkona. I
Forening med Pomeranerne foretog V. et Togt der hen og indtog
lykkelig Arkona; St. Viti Dag, 15. Juni 1169, holdt han sit Indtog i
Borgen. Pave Alexander III lagde ved en Bulle Øen ind under
Roskilde Bispedømme. I en Række senere Togter især til
Landene ved Odermundingen lykkedes det V. at ave baade Vendere
og Pomeranere. Ved at ordne Ledingvæsenet og ved at bygge
Forsvarsværker drog han end videre Omsorg for Landets Forsvar;
saaledes lod han foran Danevirke opføre en favntyk Mur af
Teglsten, en halv Mil lang, og paa Sprogø rejste han et stærkt Taarn,
omgivet af en Fæstningsmur.

Da V. besteg Tronen, vare Rigets Forhold udad til saa usikre,
at Kongen mente det nødvendigt paa Kejser Frederiks Opfordring
at give ham Tilsagn om at hylde ham. Hjemkommen fra Italien
havde Kejseren indvarslet en Rigsdag og et Kirkemøde ved Dole
i Franche Comté (1162). Her skulde der dømmes i den store
Kirkestrid mellem de to Paver Victor IV og Alexander III, der
begge paastode, at de vare ret valgte, og begge havde store
Partier rundt om i Landene. Kejseren anmodede V. om at komme
til Stede, og uagtet Absalon og Esbern bestemt fraraadede det, drog
han der ned. I kirkelig Henseende blev Mødet uden Betydning,
da Alexanders Tilhængere ikke kom til Stede, men V., som hidtil
havde sluttet sig til Pave Victor, uagtet Ærkebiskop Eskil havde
taget Alexanders Parti, fik dog Øjet op for det farlige i en
saadan Tilslutning til Kejseren. Den Hyldingsed, han maatte aflægge
til Frederik I, havde derimod mindre Betydning, da den ikke
paalagde ham Lenspligt. Ikke længe efter sin Hjemkomst ændrede
V. sit kirkelige Standpunkt, og Eskil, der paa Grund af sin 
hidsige Holdning over for Kongen i Kirkestriden havde maattet
forlade Landet, kunde atter vende tilbage.

V. havde kort efter sin Tronbestigelse tilsagt den norske
Høvding Erling Skakke Hjælp, imod at hans Søn Magnus, naar
han vandt Norges Trone, afstod Vigen til V. Efter at Magnus var
bleven kronet til Konge (1164), opfyldtes Løftet imidlertid ikke,
hvorfor V. foretog to Togter til Norge (1165, 1168), dog uden stort
Udbytte. Imidlertid var Ufreden højst trykkende for de norske,
og Erling opnaaede ved et Besøg hos Valdemar i Randers 1170
en Fred, hvorefter Vigen tilfaldt Danmark, men Erling skulde have
det i Len. I det samme Aar havde V. opnaaet, hvad han længe
havde arbejdet for hos Kurien i Rom, at hans Fader Knud blev
optaget mellem Helgenerne. Ved en stor Fest i Ringsted blev
Dagen efter St. Hansdag 1170 den pavelige Bulle herom kundgjort
og Knuds Ben nedlagte i et prægtigt Skrin. Umiddelbart derefter
blev V.s 7aarige Søn Knud, der allerede for 5 Aar siden var
bleven hyldet som Tronfølger af Landets Stormænd, salvet og kronet
af Ærkebisp Eskil.

V. arbejdede under hele sin Regering i nøjeste Forbund med
Kirken. Den Strid, han en Tid havde med Ærkebisp Eskil, blev
fuldt udsonet, og da Eskil fratraadte, havde han af Paven faaet
Ret til at vælge sin Eftermand og valgte Absalon. Ved mange
Privilegier og Begunstigelser støttede V. Kirker og Klostre, han
grundede til Tak for sin Sejr over Svend det rigt udstyrede
Vitskøl Kloster; til bedste for syge eller udtjente Krigere oprettede
han det første danske Johanniterkloster i Antvorskov, og han gav
store Gaver til Ringsted Kirke og til mange andre af Landets
Kirker.

Kong V.s Regeringstid formørkedes kun af faa Skygger, men
der fandtes dog nogle. Saadanne vare de lige saa uforstandige,
som ulykkelige Sammensværgelser, hvori Buris Henriksen (III, 260),
Magnus, Erik Lams Søn (XI, 47), og Eskils Dattersønner Carl og
Knud (IX, 271) gjorde sig skyldige; Carl blev dræbt i Kampen,
de tre andre hensattes i livsvarigt Fængsel paa Søborg. I sin
Behandling af disse Mænd viste V. snarest Langmodighed.
Derimod kan man bebrejde V., at han var for haard og utilgivende
under det Oprør, som Skaaningerne rejste 1180-81, da de
fordreve de ikke-skaanske Embedsmænd og nægtede at betale
Bispetiende og andre Afgifter. Saxo billiger ikke hans haarde
Behandling af Urostifterne, og Svend Aagesen, som var Skaaningernes
Ven og skrev umiddelbart efter Urolighederne, synes netop af
denne Grund at dadle V. for, at han kunde være «mere grum
mod sine egne» end Ret var. Svend berømmer ivrig Kongen
som en ypperlig Kriger, skjøn af Udseende, skarpsynet og snildt
dømmende, fint dannet og rettænkende, og i denne Dom ere alle
samtidige enige. V.s Naturel var for saa vidt lykkeligt, som hans
aabne Venlighed og fuldstændige Mangel paa Hovmod maatte
vinde ham manges Hjærter og skræmmede ingen-, hans Tapperhed
og hans Ædelmodighed over for Fjender maatte alle højagte. Men
hvor ildfuld og raadsnar han end var, naar Faren var tilstede og
Kampen nær, kunde han under rolige Forhold vise en Senhed i
Beslutningen, som ikke var heldig; en vis Skyhed for at udtale
sig lod ham tilbageholde Vredesudbrud, som vilde have været
naturlige og i hvert Fald vilde have hindret, at et Nag arbejdede
sig fast i hans Sind, saaledes som det ofte skete.

Meget af, hvad V. havde kæmpet for, blev først hans Søns
Vinding og «tilfaldt ham næsten uden Møje», siger Saxo. Og V.,
som al sin Tid havde kæmpet mod Jydernes Snæversyn, maatte
endnu paa sit Dødsleje i Vordingborg se Flaaden opgive et
Vendertog paa Grund af det jyske Mandskabs Vrangvilje. Hans Feber
forværredes herved, og 12. Maj 1182 døde han. Bønderne ilede
til for paa deres Skuldre at bære den udmærkede Konge, der
havde været Fædrelandets Befrier og Fornyer, til hans sidste
Hvilested; her, i Ringsted Kirke, læste Absalon dybt bevæget
Sjælemessen over Kongen.

V. havde med Sophie, som han havde ægtet umiddelbart før
Gradehedeslaget, 2 Sønner, Knud (IX, 264) og Valdemar, og 6 Døtre,
nemlig Sophie, der ægtede Sigfred af Orlamunde (XVI, 168), Richiza,
den svenske Kong Eriks Hustru (XIV, 93), Ingeborg, gift med
Philip August af Frankrig (VIII, 279), Helene, Vilhelm af Lyneborgs
Hustru (VII, 288), og 2, der bleve Nonner. -- Før sit Ægteskab
havde V. med en Elskerinde, Tove (XVII, 469), Sønnen Christoffer
(III, 580).

Johannes C. H. R. Steenstrup.



Valdemar II, 1170-1241, Konge, Søn af Valdemar I og 
Dronning Sophie (XVI, 163), fødtes ved St. Hansdags Tid 1170.
Allerede som ung vakte hans kjække og livfulde Personlighed store 
Forhaabninger, og han var selvskrevet til at overtage Posten som
Hertug i Sønderjylland, som hans Fader og Farfader havde haft. 
Denne var midlertidig betroet hans Fætter Biskop Valdemar 
Knudsen (S. 193), men da V. blev 18 Aar gammel, overdroges Stillingen
ham. Forholdet mellem de to Slægtninge blev snart spændt, og
V. fratog Bispen forskjellige Borge og Ejendomme, vistnok med
god Grund, i det han saa, at Fætteren forbandt sig med Landets
Fjender; i hvert Fald fik denne ikke Medhold, da en pavelig
Udsending efter hans Begjæring nærmere undersøgte Forholdet. Ikke
længe efter flygtede Bispen til Sverige, og da han letsindig gjorde
et Indfald i Landet (S. 194), tog V. ham til Fange.

Grev Adolf III af Holsten var en højst urolig Nabo og viste
baade ved denne Lejlighed og senere aabenbart Fjendskab mod
Danmark; dog vakte han ogsaa Uvilje i sit eget Land, og flere af
de misfornøjede opsøgte V. i Slesvig. For at holde ham i Ave
faldt V. 1201 ind i Holsten og erobrede det aabne Land samt
Hamborg og Lybek; Lauenborg kunde han derimod ikke indtage.
Ved et kjækt Indfald bemægtigede Adolf sig paa ny Hamborg,
men uventet stod V. paa Juleaften uden for Voldene, og Adolf
maatte kjøbe sig fri mod at overgive Lauenborg. Herpaa vilde
denne Borgs Forsvarere imidlertid ikke indlade sig, og saaledes
maatte Adolf gaa i Fangenskab, hvad der vakte en umaadelig
Jubel i Danmark. Da Kong Knud døde sønneløs 12. Nov. 1202,
blev V. enstemmig taget til Konge, Ærkebisp Anders Sunesen
kronede ham Juledag i Lunds Domkirke. Sommeren derefter drog
V. med en stor Hær til Elben; i Lybek hilsedes han som
Nord-albingiens Herre, og snart efter overgav Lauenborg sig, imod at
Grev Adolf blev givet fri. V. indsatte sin Søstersøn den unge
Grev Albert af Orlamiinde (I, 168) til Herre over Nordalbingien,
og denne styrede Landet med Retfærdighed og Dygtighed.

I Juni 1204 foretog V. et Tog til Norge for at støtte Baglernes
Tronprætendent Erling (Stenvæg); Sværdene bleve dog ikke dragne,
og Toget fik ingen Betydning, om end Erling hyldede V. som
Overherre; senere blandede V. sig heller ikke i Norges
Anliggender. Derimod var der stadig Uroligheder ved Rigets Sydgrænse,
ikke mindst efter at V. paa manges Forbøn havde frigivet Biskop
Valdemar af Fængselet, og denne derpaa mod sit givne Tilsagn
havde ladet sig vælge til Ærkebisp af Bremen. End videre viste
de to Brødre Greverne Gunzelin og Henrik af Schwerin en
fjendtlig Holdning, hvorfor V. lod Grevskabet besætte og tvang dem til
at hylde sig som Lensherre. Under Striden mellem Tysklands to
Herskere Otto IV og Philip tog V. Parti for Otto og støttede ham
med Penge og Hjælpetropper, men efter at Philip var bleven 
myrdet (1208), følte Otto sig sikker og var beredt til at vende
Vaabnene mod Danmark. Otto fik imidlertid snart en Medbejler i
Frederik II, og da denne stadig vandt større Magt i Tyskland,
sluttede V. sig til ham. Frederik II havde saa lidt Interesse for
de nordtyske Lande, at han afstod til V. alle Lande nord for Elben
og dens Biflod Elde (Dec. 1214), hvilken Afstaaelse Paverne
Innocents og Honorius snart efter bekræftede.

Men V. vilde udstrække sin Magt til endnu fjærnere Egne,
han vilde befri Østersøen fra Sørøvere og udbrede Kristendommen
hos de endnu hedenske Folk ved dens Kyster. Efter et Togt til
Øsel, som han erobrede, men dog ikke turde holde besat (1206),
drog han paa Korstog til Preussen og Samland, og Hertugen af
Pomerellen maatte hylde ham (1210). Vigtigst blev dog det store
Togt til Estland 1219. Med en Flaade paa 1500 Skibe landede
han ved Lyndanise. Esternes Høvdinger syntes villige til at
underkaste sig og søgte Daab, men en Aftenstund overfaldt de
forræderisk den kristne Hær, som maatte bestaa den haardeste Kamp
med Esterne, men ogsaa slog dem fuldkomment. Til dette Slag
har Traditionen knyttet Fortællingen om Korsfanen (Danebroge),
der dalede ned fra Himlen, medens en Røst hørtes, der lovede
de danske Sejr under dette Mærke, hvorfor de angreb paa ny og
sejrede. Med Støttepunkt i den byggede Borg Reval bredte de
danskes Magt sig stadig videre over Landet; V. anførte selv to
Togter der hen (1220, 1222), men endnu var Besiddelsen usikker, og
den tabtes, da Ulykkesaarene kom.

Inden der fortælles om disse, skal om V.s personlige Forhold
nævnes, at han først sent indtraadte i Ægteskab. Han havde en
Forbindelse med den svenske Jarledatter Helene (VII, 288), Enke
efter Esbern Snare, som fødte ham Sønnen Knud (IX, 272); med
en ukjendt Kvinde havde han Sønnen Niels (XII, 202), der blev
gift med Oda, en Datter af Grev Gunzelin af Schwerin; de døde
tidlig og efterlod en Søn, Niels. Endelig 1205 ægtede V. den
bøhmiske Prinsesse Dragomir (Dagmar, IV, 134), hvis Skjønhed og
Godhed vandt hende alles Yndest; hun fødte 1209 Sønnen
Valdemar (S. 183), men døde allerede 24. Maj 1212. To Aar senere
ægtede V. den smukke Prinsesse Berengaria fra Portugal (II, 84);
hun fødte ham Sønnerne Erik (IV, 542), Abel (I, 33) og
Christoffer (III, 575) samt Datteren Sophie (XVI, 168); den næste Fødsel
kostede hende Livet 27. Marts 1221.

I Natten den 6.-7. Maj 1223 skete Omslaget i V.s og hans 
Lands Historie. Kongen var sammen med sin Søn Valdemar paa
Jagt paa Lyø, da Grev Henrik af Schwerin brød ind i Teltene og
efter en kort Kamp førte Kongerne som Fanger til sine Skibe.
Grev Henrik vilde hævne, at V. formentlig med urette havde paa
sin Sønnesøns Vegne under Grevens Fraværelse i det hellige Land
taget Halvdelen af Borgen Schwerin i Besiddelse, i det den var
stillet som Pant for Henriks Broderdatter Odas Medgift. Henrik
førte Fangerne til sin Borg Lenzen, derpaa til et Slot Dannenberg
paa den venstre Elbbred. I Danmark vakte denne Daad
Forfærdelse og øjeblikkelig Raadvildhed. Grev Albert overtog Posten
som Rigshøvedsmand, og de danske henvendte sig først og
fremmest til Paven om Hjælp. Efter at Kejser Frederiks Bestræbelser
for at faa Kongen udleveret til sig vare mislykkede, gjordes der i
over et Aar forskjellige Forsøg paa at faa en Overenskomst med
Grev Henrik i Stand; de stillede Vilkaar vare saare haarde, og
de danske siges selv at have afbrudt Forhandlingerne. De
forbundne tyske Fyrster, der havde frigjort sig for Lydighed under
V., faldt da ind i Holsten; Albert tabte et Slag ved Mølln (Jan.
1225), han toges til Fange og sattes i Fængselet i Schwerin,
hvorhen nu Kongerne vare førte. Lybek faldt fra Danmark, og
Hamborg overgav sig til Grev Adolf. Nu var der ingen anden Udvej
mulig end at slutte en Overenskomst paa de haardeste Vilkaar.
Kongen skulde udrede 45000 Mark Sølv og mange andre Ydelser,
han skulde afstaa alle Lande syd for Ejder og Landene i Venden
med Undtagelse af Rygen og hvad der hørte til denne Ø. V. og
de andre Fanger skulde løslades af Fængselet efterhaanden som
Dele af Løsesummen betaltes.

Ved Juletid 1226 vendte V. tilbage til Danmark, og endnu i
nogle Maaneder efter Frigivelsen holdt V. sig i Ro, men da
vaagnede Hævnlysten hos ham, og han blev af Pave Honorius løst fra
den Ed, han havde svoret Grev Henrik. Han faldt ind i Holsten,
men Slaget ved Bornhøved 22. Juli 1227 bragte ham et afgjørende
Nederlag; selv mistede han i Kampen det ene Øje. Fra nu af
skiftede V.s Politik helt Karakter. Ved Forhandlinger med Grev
Henriks Enke opnaaede han i Slesvig 1230 en Overenskomst,
hvorved Løsesummen betydelig nedsattes, og de unge Prinser, som
vare gaaede i Fængsel i Stedet for deres Fader og Broder, kunde
vende hjem til Danmark. Med de nordtyske Fyrster indgik V.
venskabelige Forbindelser; hans Søn Abel ægtede en Datter af Grev
Adolf af Holsten, og hans andre Børn søgte sig Ægtefæller i 
Tyskland. Men Løskjøbelsen havde bragt Landet i et stærkt
økonomisk Tryk, dertil kom, at der 1230 indtraf Kvægpest og en
Hungersnød, som bortrev mangfoldige Mennesker; Aaret efter mistede
V. sin ældste Søn, saa at han havde mørke Tider at gjennemgaa.
Modnet af Ulykken udfoldede han dog i det sidste Tiaar af sin
Regering en betydningsfuld Virksomhed i Styrelsen af Landets
indre Forhold.

V. var under hele sin Regering en trofast Ven og Beskytter
af Kirken, han havde i Ærkebisp Anders Sunesen (XVI, 585) en
ypperlig Hjælper ved sine Korstogsforetagender, i Biskop Gunner
i Viborg (VI, 308) en trofast Raadgiver. Ved talrige Gaver til
Kirker og Klostre eller ved Begunstigelser for dem viste han sin
varme Interesse for det kirkelige Liv. Mest betydningsfuld under
al Kong V.s Gjerning var dog hans nære Tilslutning til Paverne
og disses altid redebonne Hjælp ved hans Foretagender.
Innocents III havde staaet ham bi i Kampen mod Bisp Valdemar og
de tyske Fyrster, Honorius III havde arbejdet for hans Frigivelse
af Fangenskabet, Gregor IX paa mange Maader lettet ham under
det økonomiske Tryk i hans sidste Regeringstid. Alle disse Paver
viste desuden ved talrige Benaadninger, i hvor høj Grad de satte
Pris paa V. og hans Virken for den danske Kirke. Pave Gregor
skaffede da ogsaa V. Estland tilbage. V. havde ikke opgivet at
gjenvinde sit Herredømme her ovre, Sværdridderne vare haardt
trængte af hedenske Naboer; og ved snilde Forhandlinger i Rom
formaaede han Paven til at paabyde Ordenen at give Danmark
Estland tilbage. Ved et Forlig i Stensby ved Vordingborg 1238
overdrog de tyske Ridderes Orden -- i hvilken Sværdridderordenen 
nu var indgaaet -- Landskaberne Reval, Harrien og Wirland
til Kong V.

Paa alle Styrelsens Omraader mærkes under V.s Regering
hans ordnende Haand. Der indsamledes statistiske og økonomiske
Oplysninger om Landets Indtægter, Krongodset og Kongens
Slægtgods, hvorom Vidnesbyrd haves i «Kong V.s Jordebog». V. udgav
flere Forordninger, men især er det hans store Fortjeneste at have
ladet «Jyske Lov» affatte med de bedste Mænds Raad; den blev
givet i Vordingborg i Marts 1241 og har haft en overordentlig
Betydning for det danske Folks Retsliv. I de nærmest følgende
hundrede Aar henvises der da ogsaa jævnlig til Retstilstanden paa
Kong V.s Tid som den normale og tillige gyldne Tidsalder. Naar
de første 20 Aar af hans Regering have givet det Tilnavn «Sejr» 
Berettigelse, hvormed han er bleven kaldt siden det 16. Aarhundrede,
bærer han med lige saa stor Ret Navnet Lovfører (legifer),
hvormed han kaldtes allerede i det 14. Aarh. Mindst kan man billige
i hans Styrelse, at han overlod mange Landsdele til sine Sønner
(Abel fik Sønderjylland, Niels Nørrehalland osv.) eller til
Slægtninge. Enkelte Overdragelser vare nødvendige Erstatninger for de
Tab, som Ulykkesaarene havde bragt, andre har V. anset nyttige
for Landeforsvaret, men den følgende Tid skulde vise Faren ved
en saadan Udstykning.

Kong V. døde Skærtorsdag 28. Marts 1241 i Vordingborg og
blev begravet i Ringsted Kirke. -- Vi have ingen Efterretninger
om V.s Udseende og næsten ikke Oplysninger om hans personlige
Fremtræden. Men vist er, at han nød den største Anseelse hos
alle, at det ingen Sinde nævnes, at en dansk Mand har været
hans Fjende, og at der aldrig høres om, at han har baaret Nag
til nogen. Aldrig var der Oprør eller Uroligheder under hans
Regering, og selv i de Aar, da Kongen sad i Fængsel, skete der
intet Brud paa Landefreden. Om hans mangesidige Interesser
vidner det, at flere islandske Skjalde søgte til ham og bleve
gjæstfrit modtagne; Olaf Hvítaskáld omtaler Kongens store Viden, og
hvorledes han forsøgte at omdanne Runealfabetet til at gjengive
alle latinske Bogstaver. Islandske Sagaer kalde da ogsaa V. den
mest udmærkede Konge i de nordiske Lande. De samtidige
Kilder fra Danmark omtale ham med Taknemmelighed og Beundring,
Traditionen har aldrig opdigtet en ond Gjerning af V., den har
kun berømmet ham som Sejrherre og sørget ved hans Uheld. Da
han døde -- saaledes maatte en Aarbog ikke lang Tid efter
udtale -- «faldt Kronen af de danskes Hoved».

Johannes C. H. R. Steenstrup.



Valdemar (III), 1209-31, Konge, Søn af Valdemar II og 
Dagmar (IV, 134), fødtes 1209. Paa et Møde af Landets Stormænd,
som Kong Valdemar lod holde paa Samsø 1215, vare alle enige
om at aflægge Ed til V., og kort efter blev han enstemmig taget
til Konge paa Viborg Landsting. Ved en stor Fest i Slesvig
St. Hansdag 1218, hvor 15 Bisper og 3 Hertuger vare tilstede,
blev V. salvet og kronet. Han deltog med Faderen i den
ulykkelige Jagt paa Lyø i Maj Maaned 1223, da begge Konger bleve
fangne af Grev Henrik, og han sad i Fangenskab indtil Paaske
1226, da han udløstes imod, at Broderen Erik gik i Fængsel i 
Stedet for. V., der deltog i Regeringen sammen med Faderen,
blev St. Hansdag 1229 i Ribe gift med Prinsesse Eleonore af
Portugal (IV, 489); Biskop Gunner i Viborg (VI, 308) havde hentet
Prinsessen til Landet, og i denne Bisps «Levned» fortælles,
hvorledes den unge Dronning og V. elskede Gunner som en Fader.
V. blev rost for sin Mildhed og Venlighed mod alle og var meget
yndet; den latinske Klagesang, som en gejstlig digtede, da
Kongerne fangedes, omtaler ham med de største Lovord. Det var
derfor en stor Sorg for Landet, at V. omkom under en Jagt paa
Refsnæs 28. November 1231. Han blev begravet i Ringsted Kirke
ved Siden af Eleonore, der allerede tre Maaneder forinden var
død i Barselseng; deres eneste Barn blev kun et halvt Aar gammelt.

Johannes C. H. R. Steenstrup.



Valdemar Atterdag, --1375, Konge, var yngste Søn af 
Christoffer II i hans Ægteskab med Euphemia af Pommern og maa
være født o. 1320. Da hans Fader 1326 blev fordrevet fra
Danmark, tog han V. med til Tyskland, og han blev sat i Pleje hos
den tyske Kejser Ludvig af Bajern, hvis Søn var gift med V.s
Søster Margrethe (XI, 121). Her voxede han op og oplevede paa
Afstand Faderens Tilbagevenden og Død og det Forsøg, hans
ældre Broder Otto gjorde paa at vinde Kronen, og som endte
med, at han kom i Fangenskab hos Grev Gert (1334). Deres
tyske Frænder, som aldrig havde faaet den Margrethe lovede
Medgift, maatte allerede af den Grund interessere sig for at skaffe
hendes Brødre Kronen, og ligesom de havde støttet Otto, skød de
nu V. frem. 1338 finde vi harn oppe i Nordtyskland, han antager
Titel af «ret Arving til Danmark», og om ham samle sig
fordrevne danske Stormænd, deriblandt Biskop Svend af Aarhus;
han kommer i hemmelig Forbindelse med Hertug Valdemar af
Sønderjylland og vækker stor Ængstelse hos Grev Gert, der endog
tænker paa at bruge den fangne Broder imod ham. Saa dræbes
Grev Gert i Randers 1. April 1340, og hans Sønner træde strax i
Underhandling med V.; de tilbyde ham deres Søsters Haand og
i Medgift den nordligste Del af Jylland, dertil at frigive Otto, som
skulde opgive alle Krav paa Danmark. Fortsatte Forhandlinger
føre dog til en anden Ordning, hvorefter Hertug Valdemar skydes
ind som Mellemmand mellem V. og Holstenerne, men saa ogsaa
faar den kommende danske Konge til at ægte hans Søster i Stedet
for Holstenerinden. Da V. tillige udsoner sig med den anden 
holstenske Panthaver i Danmark, Grev Johan den milde, ligger
Vejen aaben for ham; ved Pinsetid staar hans Bryllup med
Helvig paa Sønderborg, og St. Hansdag 1340 hyldes han paa Viborg
Landsting.

Under de vanskeligste Forhold tiltraadte V. Styrelsen af et
Rige, hvoraf han kun havde virkeligt Herredømme over nogle
nørrejyske Sysler. Folket var imidlertid rede til at bringe store
Ofre for at befri sig for de fremmede Voldsherrer; Jyderne havde
forpligtet sig til at betale en Extraskat, hvorved Hertug Valdemar
efterhaanden skulde udløses af sit Pant, og Sjællænderne bevilgede
en lignende for at frigjøre deres Land. Selv gik V. frem med
største Forsigtighed; han rørte ingen Haand for at hjælpe Niels
Ebbesen i hans Befrielseskamp, men søgte tvært imod at vinde
Grev Gerts Sønner ved at love dem Fyn som Ejendom, om han
selv døde uden Arvinger, og over for Kong Magnus af Sverige,
der havde faaet Skaane som Pant, indgik han de videstgaaende
Forpligtelser til aldrig at kræve det tilbage. I sine første Aar
arbejdede han ene paa at faa fast Fod paa Sjælland, men der gik
flere Aar, før det ret vilde lykkes. Saa lysnede det, og da
Fremgangen først begyndte, blev den rivende; inden ti Aar efter sin
Tiltrædelse besad V. næsten hele Sjælland og Laaland, havde
faaet Foden indenfor paa Fyn og indløst Mesteparten af
Nørrejylland.

Hans andet Tiaar bragte ham adskillig Modgang. De holstenske 
Grever værgede sig kraftig, Hertug Valdemar sluttede sig
til dem, og i Riget selv rejste Jyderne sig til Forsvar for deres
gamle Friheder. I Længden var V. dog den stærkeste, og han
udstrakte nu sin Haand efter de afstaaede Skaanske Landskaber.
Han træder i det nøjeste Forhold til Magnus Smek, og denne
trolover sin Søn Haakon med V.s Datter Margrethe; saa paastaar
V., at Magnus ikke har opfyldt sine Løfter til ham, kaster sig
over Skaane, og uden at man ret kan følge hvorledes, glider
Landet over i hans Besiddelse (1360).

Erobringen af Skaane gjorde Svenskerne til V.s svorne
Fjender, og den førte tillige til, at han som Herre over det store
Sildemarked i Øresund kom i spændt Forhold til Hanseaterne,
som han plagede med opskruede eller helt nye Paalæg. Begge
Parter fornærmedes end mere, da V. 1361 pludselig angreb Gulland
og bemægtigede sig den rige Hansestad Visby. I de Krige, som
fulgte heraf, var V. vel i Begyndelsen heldig; Hanseaternes 
Angreb paa Helsingborg endte med deres fuldstændige Nederlag, og
V. fik Magnus til helt at bryde med de svenske Stormænd, mens
Haakons Bryllup med Margrethe nu fejredes. Senere blev det
dog anderledes. Svenskerne fordrev Folkungerne og indkaldte
Albrecht af Meklenborg; Hansestæderne sluttede 1367 i Køln det
store Forbund og forenede sig med alle V.s fyrstelige Modstandere.
Forholdene vare saa truende, at V. greb den fortvivlede Udvej at
forlade sit Rige, hvis Styrelse han overlod Rigsraadet med Drosten
Henning Podebusk i Spidsen; i Foraaret 1368 rejste han til
Tyskland. Her lykkedes det ham dog ikke at skaffe Hjælp, og
Danmark selv kunde til Trods for sej Modstand ikke udholde Kampen
mod de talrige Fjender; saa maatte Rigsraadet kjøbe Freden i
Stralsund (1370) ved store Indrømmelser til Hanseaterne og bl. a.
overlade dem Hovedslottene i Skaane som Pant for 15 Aar.
Derefter trak Fyrsterne sig efterhaanden ud af Striden, og 1372 kunde
V. vende tilbage.

I sine sidste Leveaar rettede V. især sine Tanker mod
Sønderjylland, hvor hans Svoger Valdemars svagelige Søn Henrik kun
var Herre af Navn, mens Landet var udstykket til Panteherrer,
hvoraf de holstenske Grever vare de vigtigste. Her trængte V. sig
ind; han understøttede Hertugen, kom i Besiddelse af flere af
hans Slotte og fik hans Tilladelse til at indløse Gottorp fra
Holstenerne. Alt var dog endnu usikkert og svævende, da Hertug
Henrik døde i Sommeren 1375, og til Uheld for Danmark fulgte
V. ham i Graven faa Maaneder efter; 24. Okt. døde han paa
Gurre, dette Slot, hvortil Sagnet eller snarere senere Historikeres
Misforstaaelser have knyttet ham saa fast sammen med Tove, som
i Virkeligheden hører hjemme i Valdemar I's Historie.

Faa af Danmarks Konger have øvet en større Gjerning end V.;
desto beklageligere er det, at Kilderne kun i ringe Grad tillade
os at trænge ind i hans Personlighed. Stærkest fremtræder hos ham
en overordentlig Energi og en umaadelig Virkelyst. Tidlig og
sent er V. paa Færde og sysler med de forskjelligste Anliggender;
han er ivrig optaget af alt, hvad der kan tjene ham og hans
Folk til bedste. Men der har nok været noget springende og
uroligt over hans Virketrang, og denne Uro mærkes ogsaa i hans
Rejselyst, der bl. a. fører ham til det hellige Land (1346) og siden
til baade Kejser og Pave (1363-64). Beslægtet hermed er ogsaa
det fantastiske Træk, der undertiden træder frem hos V., som
naar han i Halvtredserne er inde paa Planer om at indblande 
sig i Hundredaarskrigen og atter gjøre Danmarks gamle Krav paa
England gjældende. Som Regel er dog hans Politik klar og
begrænset; han samler sig om et bestemt, nærliggende Maal og
sætter alt ind paa at naa det, ofrer derfor hvad der ligger
fjærnere, som naar han for at faa Penge til at indløse Sjælland sælger
det gamle Kronland Estland til den tyske Orden (1346). Til den
ydre Gjenforening af Riget svare store indre Reformer; Landets
Styrelse gjennem kongelige Fogeder med Sæde paa et Slot
ordnes, Kongens Retterting faar en fast Organisation, Kronens Gods
udvides ved en gjennem mange Aar fortsat ihærdig Stræben.
Hærvæsenet ordnes paa ny, og ved sine Forbindelser med Pavestolen
sikrer V. sig den største Indflydelse paa Landets Gejstlighed; fuld
af Mistillid til den danske Adel, der saa ofte har svigtet ham,
søger V. sine Hovedhjælpere blandt indkaldte Tyskere, og ved
hans Død ere næsten de fleste Slotshøvedsmænd fremmede ligesom
selve Rigets Drost og Marsk.

V. stillede store Krav til sit Folk; en Krønnike klager over,
at man i hans Tid hverken havde Tid til at spise, drikke eller
sove. Selv om man priste ham som den, der havde befriet
Danmark fra «Tyskernes svare Aag», harmedes man dog over den
Gridskhed, han viste efter Indtægter, den Haardhed og
Hensynsløshed, hvormed han optraadte over for enhver, som ikke helt
bøjede sig for ham; efterhaanden troede ingen paa de Løfter, han
gav om at opretholde Folkets Friheder. Endnu tydeligere ser man
i V.s ydre Politik, hvorledes alle Midler vare ham gode, naar de
førte ham til hans Maal. Saa let som han var til at give Løfter
eller paatage sig Forpligtelser, naar han mente at vinde noget
derved, saa hurtig brød han senere sit Ord, naar det passede
ham. Han forstod at vinde sine Nabofyrster personlig; da han
1349 førte Hær til Tyskland imod Kejser Karl IV, opnaaede han
dog at gjøre denne selv til sin Ven; Magnus Smek drog han atter
og atter over til sig, hvor dyrt end Sverige maatte bøde for dette
Venskab. Men V. lod sig saa lidt binde af Venskab som af Løfter;
mens han stod paa bedste Fod med Magnus Smek, intrigerede han
underhaanden med Albrecht af Meklenborg for at faa fat i
Helsingborg Slot (1350), og i 1366, da han stod i fast Forbund med
Folkungerne, traf han paa x\alholm Aftaler med den samme
Albrecht, der vare rettede lige imod hans egne Forbundsfæller, men
ganske vist gav V. selv Udsigt til stor Fordel. Ad saa krogede
Veje førtes han af et Magtbegjær, som ikke kjendte nogen Grænse. 

V.s Egenskaber, baade de gode og de daarlige, mærkede
hans Kongeværk. Han gjenforenede et Rige, som han forefandt
helt søndersplittet, og han gjorde atter Statens Krav gjældende
efter den store indre Opløsning; i hans bedste Øjeblikke stod det
danske Folk fast samlet om ham, som da man i 1360 paa et stort
Rigsmøde vedtog den Akt, der gaar under Navnet Kong V.s
Haandfæstning, men i Virkeligheden er en almindelig Landefred.
V.s Reorganisation af Rigsstyrelsen var dog paa mange Punkter
kun halvgjort Gjerning og faldt delvis til Jorden efter hans Død
eller allerede under den store Krig, der gik forud. Heller ikke
Rigsenheden stod fast; V. selv var tilbøjelig til at betragte Riget
som sin personlige Arv og tiltog sig Ret til at disponere over
Kronen til Fordel for sin meklenborgske Dattersøn, hvad der efter
hans Død nær havde ført til en ny Udstykning af Danmark. Det
var Margrethes Statskløgt, der fjærnede denne Fare, og i det hele
var det til største Gavn for V.s Eftermæle, at denne hans Datter
optog og fuldendte hans Gjerning med renere Sind og rolig
Fasthed. Men naar hun yndede at kalde sig «Valdemar Danekonges
Datter», laa dog deri, at det var Faderen, der alene havde gjort
hendes Værk muligt. Snart traadte da ogsaa i Erindringen om
V. de Egenskaber i Skygge, som i hans Samtid havde paadraget
ham saa meget Had; man mindedes ham ene som Rigets
Grundlægger fra ny, og af et Mundheld hos ham dannedes det symbolske
Tilnavn Atterdag, som han siden har beholdt.

I sit Ægteskab med Helvig (VII, 320) havde V. adskillige
Børn, men der er noget, der tyder paa, at Ægtefællerne
efterhaanden ere komne bort fra hinanden. Af Børnene mistede V.
Sønnen Christoffer lige, da han var bleven voxen; ogsaa den i
det meklenborgske Fyrstehus indgiftede Ingeborg døde før Faderen;
kun Margrethe overlevede ham.

Schafer, Die Hansestädte u. König Waldemar (1879). 
Reinhardt, Valdemar Atterdag (1880). 
Hist. Tidsskr. 5. R. III, 285. 
A. D. Jørgensen, Hist. Afhandl. II, 212. 

Kr. Erslev.



Valdemar, f. 1858, Prins. V., Søn af Kong Christian IX og 
Dronning Louise, blev født 27. Okt. 1858 i  det gule Palais i 
Amaliegade. Prinsens Undervisning lededes 1865-73 af Cand. theol.
A. Th. Jantzen; blandt hans Lærere skulle her fremhæves Kapitajn
C. Galster, Skoledirektør N. Bache og kongl. Translatør Vilsoët.
Han ledsagede sin Fader, Kongen, under dennes Besøg paa Island 
i Juli og Avg. 1874 i Anledning af Tusendaarsfesten for Islands
Bebyggelse. 16. Dec. s. A. konfirmeredes Prinsen i Fredensborg
Slotskirke af Biskop Martensen. 1875 blev han Elev paa
Søofficersskolen, 1877 Kadet og 1879 Sekondlieutenant. 1880 udnævntes
Prinsen til Premierlieutenant, 1889 til Kapitajn og 1898 til
Kommandør. Prins V. gjorde 1879-80 et Togt med Korvetten
«Dagmar», senere gjorde han tvende Togter til Middelhavet,
henholdsvis med Skonnerten «Fylla» og Krydserkorvetten «St. Thomas».
Under det første besøgte han i Januar 1886 Sultan Abdul Hamid II
i Konstantinopel, under det andet overværede han 27. Okt. 1889
sin Brodersøns, den græske Kronprins Konstantins, Formæling i
Athen med den preussiske Prinsesse Sophie. I Aaret 1886 havde
han med Skonnerten «Fylla» besøgt Kolonierne i Grønland. Prins
V.s betydeligste Togt var det, han som Chef for Krydserkorvetten
«Valkyrien» foretog 1899-1900 til de østasiatiske Farvande for at
vise det danske Flag. Prinsen besøgte under dette Togt Kong
Chulalongkorn af Siam i Bangkok, den franske Koloni Saïgon
i Bagindien, den engelske Koloni Hongkong, Futschoufu i Kina,
Tokio i Japan, hvor han var Mikadoens Gjæst, og Batavia paa
Tilbagevejen. Overalt gjorde Prinsen ved sin personlige
Optræden det bedste Indtryk. Han fik 1901 Sæde i Værftskommissionen.
Prins Valdemar ægtede 22. Okt. 1885 Prinsesse Marie af Orléans
(XI, 131), Datter af Hertugen af Chartres.

A. Thorsøe.



Valdemar (III), Hertug af Sønderjylland, --1257, var ældste 
Søn af Abel i hans 1237 indgaaede Ægteskab med den holstenske
Grevedatter Mechtilde (XI, 205). I ganske ung Alder blev han
sendt til Paris for at studere; da Faderen blev Konge i Danmark,
kaldtes han hjem, men paa Vejen faldt han i Fangenskab hos
Ærkebispen af Køln og var endnu ikke udløst, da Faderen døde
1252. De Forhaabninger, den unge V. kunde gjøre sig om at
opnaa Kronen efter Faderen, faldt dermed til Jorden, i det
Farbroderen Christoffer blev valgt til Konge; hans Morbrødre, de
holstenske Grever, rejste derimod paa hans Vegne Krav paa
Hertugdømmet, og samtidig med at de selv førte Hærmagt ind i
Sønderjylland, tilvejebragte de den uhyre Sum, 6000 Mark Sølv,
som Kølnerbispen forlangte for at give V. fri. Angrebet ogsaa
fra andre Sider, som Christoffer blev, fandt han sig i at tilstaa V.
det sønderjyske Hertugdømme; 1253 modtog han Forlening dermed
i Kolding, efter tysk Lensskik ved Overrækkelse af en Fane. 
Ogsaa i de følgende Aar var der dog Splid mellem V. og
Kongen, og denne naaede med sin Hær helt ned til Slien; nærmere
vides imidlertid ikke herom. I Sommeren 1257 deltog V. i et
Fredsmøde, der holdtes i Kjøbenhavn mellem den danske og den
norske Konge; men endnu i samme Aar døde han. 

Kr. Erslev.



Valdemar (IV), Hertug af Sønderjylland, --1312, var en 
Søn af Hertug Erik Abelsøn (IV, 555) og knap mere end en halv
Snes Aar gammel, da Faderen døde 1272. Erik Glipping forholdt
ham længe det fædrene Hertugdømme, og først da Kongen ved
sin indre Styrelse havde vakt almindelig Misnøje, lykkedes det V.
at faa sine Krav an erkjendte; paa et Rigsmøde i Vordingborg i
Sept. 1283 modtog han Forleningen. Han var dog ikke tilfreds
og rejste ydermere Krav paa Øen Als og paa Kronens Gods i
Sønderjylland; da en Danehofsdom 1284 gik ham ganske imod,
bemægtigede han sig uden videre Als, men Krigen vendte sig til
Ugunst for ham, og da han vilde drage nord paa for at søge
Støtte i Sverige eller Norge, faldt han selv i Kongens Hænder og
sattes som Fange paa Søborg (1285). Aaret efter slap han vel
løs, men maatte afstaa fra de fleste af sine Krav og stille tyske
Fyrster som Borgen for sin fremtidige Troskab. Kun et halvt Aar
efter var det, at Erik Glipping blev snigmyrdet, og det var da
intet Under, at mange mente, at Hertug V. stod bagved. Kong
Eriks efterladte Hustru Agnes har vist selv delt denne Mening,
men hun turde ikke tage en aaben Kamp op med Hertugen; tvært
imod kjøbte man hans Støtte ved at opgive de Indrømmelser, han
havde maattet gjøre ved det nylig afsluttede Forlig, og ved at
antage ham til Formynder for Riget under Erik Menveds
Mindreaarighed.

Dette usande Forbund fik dog ikke Varighed. Allerede 1289
kom det til et Sammenstød mellem Enkedronningens Folk og
Hertugen, hvorved den danske Drost Peder Hoseøl (VIII, 115)
faldt i V.s Hænder, og snart efter optraadte Hertugen ligefrem som
Forbundsfælle af den norske Konge i hans Krig mod Danmark.
Denne sluttede foreløbig ved et Forlig i 1295; med V. varede Striden
derimod længere. Han skal dog have lidt et stort Nederlag under
et Søslag i Grønsund, og vistnok 1297 kom det til endelig
Udsoning, hvorved Hertugen paa ny maatte opgive det omstridte Als.
Siden var der vel adskillige Tvistigheder mellem ham og Erik
Menved, bl. a. om de fredløses Gods i Hertugdømmet; i det hele 
var Forholdet dog nu godt. V. optræder oftere paa de danske
Danehoffer som den fornemste af Kongens verdslige Raadgivere,
og han hjælper ham i hans Krige saa vel i Sverige som i
Tyskland. Endnu 1311 deltog han i den pragtfulde Turnering, Erik
Menved afholdt i Rostock, men det følgende Foraar døde han,
efterfulgt som Hertug af sin ældste Søn Erik, der da allerede i
flere Aar havde været Faderens Medstyrer. -- V. var to Gange
gift; hans første Hustru Elisabeth var en Datter af Hertug Johan
af Sachsen-Lauenborg, den anden, Anastasia, hørte hjemme i
Meklenborg. 

Kr. Erslev.



Valdemar (V), o.1315-64, Hertug af Sønderjylland og en 
Tid dansk Konge, var en Søn af Hertug Erik Valdemarsøn i
dennes Ægteskab med Adelheid, Grev Gerts Søster. Da Faderen
døde i Marts 1325, og V. kun var ti Aar gammel, søgte Kong
Christoffer II at tiltage sig Formynderskabet over Drengen og
krævede tillige Udlevering af Langeland, som den afdøde Hertug
havde siddet inde med. De holstenske Grever støttede dog
kraftig deres unge Frænde, og i Stedet for Kongen blev det Grev
Gert, der overtog Formynderskabet. Kun et Aar efter var det, at
de danske Stormænd rejste sig mod Christoffer, og en Afløser for
ham søgte de i V. som Ætling af det danske Kongehus; Grev
Gert førte ham ind i Landet, Christoffer maatte forlade Danmark,
og paa Viborg Landsting blev V. hyldet som Konge 7. Juni 1326.
Sammen med ham besvor hans Formynder Haandfæstningen, og
det blev Gert, der i Virkeligheden kom til at styre Riget for
Barnekongen. Paa Forhaand havde Greven for at lade sin Myndling
modtage Kronen krævet, at han saa skulde opgive Sønderjylland,
og dette Hertugdømme blev nu givet Gert selv som arveligt Len;
hans Frænde Grev Johan fik Femern, Laaland og Falster, de danske
Stormænds Førere andre Dele af Riget.

Kun faa Aar fik V. dog Lov til at sidde paa Danmarks
Trone. Da Grev Johan gik over til Christoffer og hjalp ham til
at vende tilbage til Riget, fandt Gert det klogest at lade V. træde
tilbage (1330); han fik nu sit fædrene Hertugdømme igjen, medens
Gert til Erstatning fik Fyn og Løfte om at arve Sønderjylland,
om V. døde uden Arvinger. Christoffers Død 1332 bragte ingen
Forandring heri; det synes, at Gert et Øjeblik har tænkt paa atter
at lade sin Myndling fremtræde med Krav paa Kronen, men i 
Stedet foretrak han dog at lade Tronen staa ganske ubesat, mens
han selv sad inde med hele Rigets vestlige Halvdel.

Grev Gert beholdt sit Formynderskab over V., saa længe det
paa nogen Maade kunde forsvares, og først 1336 traadte han
tilbage. Den nu voxne Hertug var dog meget utilfreds med sin
mægtige Morbroder og ønskede intet hellere end helt at sprænge
de Baand, hvormed denne havde knyttet ham til sig; da paa
denne Tid Christoffers Søn Junker Valdemar traadte frem med
Krav paa Danmark, nærmede V. sig til ham. Grev Gert søgte
at holde ham fast, og flere Gange maatte V. forpligte sig til at
staa sammen med ham mod Christoffers Arvinger; et Forlig i Febr.
1340 stillede endog i Udsigt, at han skulde overtage Grevens Pant
i Nørrejylland mod selv at pantsætte ham sit eget Land i Stedet.
Nu rejste imidlertid Jyderne sig til Opstand, Hertugen synes at
have spillet under Dække med dem, 1. April faldt Gert i Randers
for Niels Ebbesens Haand. Hastig søgte hans Sønner at naa til
Enighed med Junker Valdemar, men det lykkedes dog V. at komme
med ved de Aftaler, der nu bleve trufne, og i Maj 1340 fastsloges
paa den ene Side, at V. skulde overtage Holstenernes Pant i Jylland
omtrent paa den Maade, som det havde været paa Tale i Februar,
paa den anden, at Junker Valdemar skulde ægte hans Søster
Helvig og have den nordligste Del af Jylland som Medgift, medens
Resten skulde udløses efterhaanden ved Hjælp af en stor Skat af
Landets Indbyggere. Ved Pinsetid fejrede V. sin Søsters Bryllup
paa Sønderborg Slot, og derefter drog han og hans danske Frænde
til Viborg Landsting, hvor Valdemar blev taget til Konge.

Det var store Ofre, V. havde maattet bringe for at rede sig
ud af sin vanskelige Stilling mellem Holstenerne og Danmark,
men han havde i det mindste opnaaet at komme i det nærmeste
Forhold til den ny Konge. Holstenerne derimod saa med onde
Øjne paa ham og paastod, at han var medskyldig i Gerts Død;
da V. i 1342 kom paa et Jagtbesøg hos de unge Grever, blev han
taget til Fange og slap først løs halvandet Aar efter paa haarde
Vilkaar. Kong V. synes ikke at have ydet ham synderlig Støtte;
Nørrejylland gled efterhaanden ud af hans Hænder, og naar han
for de oppebaarne Pantesummer skulde have indløst sit eget
Hertugdømme, lykkedes det kun med de to nordligste Tredjedele;
den sydligste og vigtigste med Byerne Slesvig og Flensborg og
Hovedslottet Gottorp forblev i de holstenske Grevers Besiddelse.
Endda var V. stadig i Pengenød, og af de gjenerhvervede Dele af 
sit Fyrstendømme maatte han pantsætte store Stykker til
Adelsmænd, især af Slægten Limbek. Intet Under da, at han
efterhaanden føres ind paa en ny Politik og forsøger at stille sig Side
om Side med de nørrejyske Stormænd og de holstenske Grever,
naar de bekæmpe Valdemar Atterdag; 1351 kommer han første
Gang i Ufred med sin kongelige Svoger, og i de følgende Aar
gjentager det samme sig atter og atter. Aaben Kamp afløses af,
hvad Krønniken kalder «falsk Fred og løjet Forbund», men i
Orlogen er Hertugen uheldig, og Forligene bringe ham ingen
Vinding. Hertugdømmet var i fuld Opløsning, da V. døde 1364; hans
Hustru Rixa af Schwerin (XIV, 86) overlevede ham.

A. D. Jørgensen, Hist. Afhandl. II, 222 ff. 233 ff. 
Hist. Tidsskr. 6. R. VI, 400. 671; 7. R. I, 110. 

Kr. Erslev.



Valdemar (Knudsen), 1158-1236, Biskop af Slesvig, var uægte 
Søn af Knud Magnussen, vistnok Frugten af Kongens Forbindelse
med en andens Hustru, og blev født efter Faderens Død, snarest
i Begyndelsen af 1158. Han blev opkaldt efter Valdemar I og
opvoxede ved dennes Hof. Det mærkedes, at Drengen havde
ypperlige Evner; for at hindre ham i senere at gjøre Krav paa
Tronen bestemte man ham da til præstelig Løbebane og lod ham
studere i Paris. Abbed Stephan i St. Genovefas Kloster har
skildret det Indtryk, han havde faaet af den danske Kongesøn: trods
sin Ungdom var han moden og værdig som en Biskop, trods sin
høje Byrd var han ydmyg, og trods sin danske Nationalitet var
han sleben som en Franskmand. Allerede da havde han altsaa et
ejendommeligt Tække, der med Tiden skulde gjøre ham dobbelt
farlig.

Da Biskop Frederik af Slesvig (V, 340) var død (1179), fik
Valdemar I sin Frænde gjort til hans Efterfølger, skjønt han paa
Grund af Ungdom endnu maatte vente længe paa Bispevielse.
Ikke for intet var V. bleven uddannet i Frankrig; det skjønnedes
af hans Iver for kirkelige Fremskridt. For sin Broder Niels' Sjæl
(XII, 202) skjænkede han Væ Kloster i Skaane noget af sit Gods
(1182), og andet gav han til Aas Kloster i Halland. Særlig tog
han sig dog af sit Stift: Løgum Kloster overlod han nogle
Bispetiender, og selv lagde han Grund til et nyt Cistercienserkloster,
Guldholm, hvis Kirkegaard og Klostergang han fik indviet i 1191.
Absalon hjalp ham at gjennemføre Bispetienden (1188), der ellers
næppe var trængt igjennem i to af de danske Stifter, og Kong 
Knud Valdemarsen gav Slesvig Bispestol de mest udstrakte
Privilegier (1187). Saa stor var den danske Styrelses Tillid til V., at
den tilmed overlod ham Forvaltningen af det sønderjyske
Hertugdømme, medens den udvalgte Hertug Valdemar (Sejr) endnu var
Barn. I Julen 1187 blev den unge Hertug vaabenfør og overtog
selv sit Hertugdømme, og kort efter fik V. endelig Bispevielsen.
Begge havde de Sæde i Slesvig, og i Begyndelsen virkede de
en-drægtig. Da Ditmarskerne løsrev sig fra Ærkebiskop Hartvig II
af Bremen og gav sig under Danmark, sikrede de saaledes denne
Erhvervelse ved et Tog ind i Holsten, hvor de tog Gisler (1189).
Senest i 1191 udbrød der imidlertid en voldsom Strid mellem
de to Navnefrænder. Aarsagen kjendes ikke. Formodentlig har
Biskoppen ligesom tidligere villet være raadende i Statssager og
tilmed villet hævde Ditmarsken som et uafhængigt Fyrstendømme
for sig selv; Ditmarskerne havde nemlig besmykket deres Frafald
til Danmark med den Paastand, at de lige saa vel kunde tjene
St. Peders Kirke i Slesvig som St. Peders Kirke i Bremen. Sligt
har den højtstræbende og viljestærke Hertug Valdemar ikke villet
taale, og med ungdommelig Heftighed beslaglagde han noget af
Bispestolens Ejendom og Biskop V.s Fædrenegods. Forgjæves
søgte den pavelige Legat, Kardinal Cinthius, at mægle; Biskop
V. trodsede hans Bud. Han traadte hemmelig i Forbindelse med
den mægtige tyske Kejser, Stauferen Henrik VI, der var harmfuld
over, at Danmark havde afvist hans Faders Højhedskrav og
nærmet sig til hans Fjender, Welferne. Støttet af Henrik lod V. sig
uretmæssig vælge til Ærkebiskop af Bremen, hvorfra Hartvig II
var fordreven, men kom dog ikke i Besiddelse af Ærkesædet.
Desuden sammensvor han sig med Grev Adolf III af Holsten og
andre staufervenlige Fyrster i Nordtyskland, maaske ogsaa med
nogle Venderfyrster, som synes at have ægtet hans Søstre, og
dertil med de danskfjendtlige Konger i Sverige og Norge, Knud
Eriksen og Sverre. Danmark var altsaa omspændt af en mægtig
Sammensværgelse, og Sjælen deri var en højbyrdig og højt begavet
Dansker, der var rede til at ofre Danmarks Frihed, blot han selv
kunde tilrive sig Kronen. Men V.s Forræderi blev mere og mere
aabenbart, og pludselig valgte han at flygte af Landet. Han kom
igjen med 35 Langskibe og en norsk eller svensk Hær, og den
bispeviede Mand dristede sig nu til at lade sig udraabe til Konge;
efter Aftale gjorde Grev Adolf af Holsten samtidig Indfald over
Ejderen. Hurtig slog Hertug Valdemar dog den fremmede 
Hjælpehær, og nu var Biskop V. i en saa fortvivlet Stilling, at han maatte
søge Underhandlinger. Men her gjaldt ikke nogen Skaansel. Den
unge Hertug tog ham til Fange, støttet af Bisperne Peder Sunesen,
Orner af Ribe og Asser af Viborg (8. Juli 1192), og lænket om
Haand og Fod sad Biskop V. nu 14 Aar i den mørke
Taarn-kjælder paa Søborg, medens alt hans Gods inddroges. Senere
ramte Hævnen Grev Adolf, der mistede sit Land ved Hertug
Valdemars raske Angreb og til sidst blev Biskop V.s Fængselsfælle
paa Søborg.

Danmark var reddet. Men en bispeviet Mand var uden Lov
og Dom bleven behandlet som den farligste Forbryder, og
Kirkeretten var krænket paa det føleligste. Pavestolen kunde ikke lade
denne Sag uænset, og Cølestin III sendte da ogsaa en Række
Buller til Danmark for at faa V. løsladt; han truede og han bad,
men lige meget hjalp det. De danske Bisper med Absalon i
Spidsen stod uden Vaklen paa Kronens Side, og snart gik man
angrebsvis frem, skildrede Paven V.s store Brøde og krævede ham
afsat. Saa vidt gik Cølestin dog ikke, men han lod Sagen dø
hen, og selv hans kraftige Efterfølger Innocents III (1198-1216)
tøvede flere Aar, før han gjorde noget Skridt for den fangne
Biskop. Og da han endelig (Dec. 1203) opfordrede Kong
Valdemar II til at løslade sin Fange, gjorde han det ikke af Velvilje
mod Bispen -- hvem han endog kalder et Uhyre med mange
Hoveder, der helst maatte være falden for det verdslige Sværd,
han havde vovet at drage --, men kun af Hensyn til Kirkeloven,
og han lovede paa Forhaand, at Bispen ikke skulde vende tilbage
til Danmark. Valdemar II vidste dog endnu at trække Sagen ud
nogle Aar, og først i 1206 aabnedes Fængselsdøren for Bispen;
Ærkebisp Anders Sunesen, muligvis ogsaa Dronning Dagmar, var
gaaet i Forbøn for ham. Bisp V. svor den dyreste Ed paa ikke
at ville skade den danske Konge og drog til Innocents III, for
hvis Domstol der nu begyndte en vidtløftig Retssag. Danske
Afsendinger rejste svære Klagemaal mod V. Man fremhævede hans
vanærende Fødsel, som man rigtignok havde dækket over, den
Gang man vilde have ham gjort til Biskop, end videre hans frække
«Apostasi», hans Majestætsforbrydelse og Edsbrud, hans Forøden
af Kirkegodset, hans Usædelighed som Biskop osv. Men den snu
Bisp manglede ikke Svar, og det lykkedes ham at stemme Paven
noget gunstigere. Da røvede V.s Magtbrynde og Had ham al
Besindelse og styrtede ham i ny Æventyr og ny Ulykke.

Hemmelig havde V. allerede sat sig i Forbindelse med
Staufer-kongen Philip af Schwaben; det var netop hvad man i Danmark
havde frygtet. Og da Ærkebiskop Hartvig II døde, fik Philip
Bremerne til atter at vælge V. (1207). Paven stillede sig ikke
afvisende; men da V. tillige krævede at gjenindsættes i Slesvig, var
han klog nok til at opsætte Stadfæstelsen af Valget. Snart kom
der ogsaa Indsigelse fra Kapitlet i Hamborg, som havde den
mægtige danske Konge i Ryggen, og Innocents raadede da
Bremerne til at foretage et andet Valg. V. vovede nu Trods mod
selve den myndige Pave, flygtede fra Rom og holdt sit Indtog i
Bremen. Pavens Svar var højtidelig Bandlysning, og Hamborgerne
valgte en Modærkebisp. V. begyndte Krig mod Hamborg og
Danmark, tilrev sig Stade, men mistede atter Borgen og
foranledigede blot, at Valdemar II befæstede sit Herredømme ved Elben.
Philip af Schwaben blev myrdet (1208), men V. gik strax over til
hans Medbejler, Welferen Otto IV, der fra at være Danmarks
Forbundsfælle blev dets Fjende. Bremens Kanniker faldt dog fra
ham og enedes med Hamborgs Kapitel om et nyt Ærkebispevalg,
som fik Pavens Stadfæstelse. V. opgav da alt og drog til Rom,
hvor han kastede sig for Pavens Fødder og blev løst af Bandet,
ja fik endog Tilladelse til at forrette præstelige Handlinger, kun
ikke i Hamborg-Bremens Ærkestift (1210). Ret længe kunde V.
dog ikke finde sig i at være sat ud af Spillet, og han slog ind
paa den fortvivlede Politik at knytte sin Sag uadskillelig til Otto IV,
der nu var bandlyst af Paven. Støttet af sin Svoger, Hertug
Bernhard af Sachsen, bemægtigede V. sig atter Bremen (1211) og
begyndte en hidsig og langvarig Kamp mod den retmæssige
Ærkebisp (Gerhard fra Osnabruck); for at skaffe Midler til Krigen
forødte han Kirkegodset med største Hensynsløshed. Gang paa Gang
slyngede Innocents III Band imod ham, men gik i Graven uden
at have ydmyget ham. Otto IV's Magt visnede imidlertid hen,
og han rev V. med i sit Fald. Kampen blev mere og mere
haabløs, Danskerne rykkede frem imod ham, Bremerne faldt fra
ham og indkaldte hans Medbejler, selv var han Flygtning ved
Sachserhertugens Hof, men utryg overalt. Da tyede han til det
sachsiske Cistercienserkloster Lokkum. Abbeden troede ham
dødssyg, løste ham af Bandet og tog imod ham som Klosterbroder
(o. 1219). V. kom sig dog, og nu maatte han gaa Bodsgang til
Rom, hvor Pave Honorius III gjenoptog ham i Kirkens Skjød,
men forbød ham præstelig Virksomhed og sendte ham til Citeaux, 
for at Cisterciensernes Fader-Abbed i Forening med Abbeden i
Morimond kunde afgjøre, i hvilket Kloster han skulde optages
(1220). Efter sit Ønske kom V. da atter til Lokkum, hvor han
levede i Stilhed, indtil Budskabet om Valdemar II's Tilfangetagelse
hidsede hans Haab for sidste Gang; atter sprængte han alle Baand,
undveg fra Klosteret og samlede en Hob om sig, hvormed han
faldt hærgende ind i den danske Konges Lande (1224). Hurtig
drev Albert af Orlamiinde ham dog tilbage, og nu sank han hen
i Glemsel. Han kom ikke til at deltage i Nordtyskernes Sejr over
Danmark; kun Efterretningen om hans Frændes Modgang kan
have svalet hans Hævntørst en Smule. Sine 4 sidste Aar tilbragte
han i Citeaux. Der døde han 18. Juli 1236, og som Kongesøn og
bispeviet Mand fik han sin Grav bag Klosterkirkens Højalter.

V. er den mest dæmoniske Skikkelse i vor Historie, Ulykkesfugl 
og selv ulykkelig, men ikke uden en vis Storhed i sin ubændige
Kamp mod Skæbnen. Han kunde vinde Hjærter, og han havde
fremragende Evner; men endnu større var hans Voldsomhed, og
næsten overmenneskelig hans Halsstarrighed. Lidenskab og Had
er Nerven i hans Handlen, under al sin Skiften og Omtumlen har
han kun det Maal at gribe Kronen, og da alt er glippet, er han
endnu gjennemglødet af Hævntanken. Ingen Ed er ham hellig,
ingen Brøde skræmmer ham, blot han kan storme frem mod dem,
han hader til Døden. Derfor staar han som den store frafaldne,
en ond Drøm midt i Danmarks lykkeligste Tid. At Overleveringen 
i Lokkum, der med urette hævdede at have hans Grav, priste
ham i høje Toner, er uden Indflydelse paa Historiens Dom.

A. Crone, V. Knudsen (Odense 1848). 
Usinger, Deutsch-dän. Gesch. 1189-1227. 
Hist Zeitschr. XXX. 
Dehio, Gesch. d. Erzbistums Hamb.-Bremen II.
Zeitschr. d. Gesellsch. f. Schl.-Holst.-Lauenb. Gesch. XXI. 
Aarb. f. nord. Oldkyndigh. 1892. 
Kirkehist. Saml. 4. R. III, 13 ff. 305 ff. 
H. Olrik, Konge og Præstestand II. 

Hans Olrik.



Valdemar Christian, Greve til Slesvig og Holsten, 1622-56,
Søn af Kong Christian IV og Kirstine Munk, blev født 26. Juni 
1622 paa Frederiksborg. Som lille Barn blev han opfostret hos
sin Mormoder Ellen Marsvin paa Dalum Kloster og sendtes der
fra 1627 til videre Opdragelse hos Statholderen i Friesland Grev
Ernst Casimir af Nassau og dennes Hustru, Kongens Søsterdatter
Prinsesse Sophie Hedevig af Brunsvig. 1629 vendte han tilbage
til Danmark, blev 1630 af Kejseren benaadet med Rigsgreveværdigheden, 
hvormed han forbandt den danske Titel af Greve til 
Slesvig og Holsten, og kom s. A. til Sorø Akademi, hvor han
blev til 1636. Det følgende Aar tiltraadte han med Hannibal
Sehested som Hofmester en Udenlandsrejse, der gik over Holland
og de spanske Nederlande til Frankrig og videre til Italien;
Hjemvejen lagdes over Frankrig og England, og i Efteraaret 1639
var han tilbage i Danmark. Han, der allerede 1632 havde kjøbt
Ristrup og Lyngballegaard i Jylland og 1633 havde faaet et
Kanonikat i Roskilde, blev nu forlenet med Dalum (til 1642);
samtidig begyndte Kongen for ham Opførelsen af Valdemarsslot paa
Taasinge, paa hvilken Ø han af sin Moder havde faaet en Del
Gods, som han fik forøget af Kronen; 1641 fik han Birkeret over
al sin Ejendom dér. I Begyndelsen af 1640 var han paa en Rejse
i Sverige, og i Sommeren s. A. sendtes han til de kejserlige Hære
i Tyskland. Opholdet her maa dog have været kort, thi allerede
i Jan. 1641 var han hjemme igjen og fik en alvorlig Irettesættelse
af sin Fader for usømmelig Optræden imod Vibeke Kruse og
hendes Børn.

For den 20aarige levelystne, men ogsaa letsindige, ødsle og i
høj Grad forfængelige unge Mand, der som alle sine Søskende
var overordentlig stolt af sin kongelige Byrd, begyndte der nu at
vise sig Udsigter til en æventyrlig, men ret glimrende Fremtid.
Den russiske Zar Michael Feodorowitsch havde faaet den Tanke
at gifte sin Datter Irene med ham og indledede Forhandlinger
med Christian IV om Ægteskabet. Som Følge heraf sendtes V. C.
med Gregers Krabbe (IX, 388) i Sommeren 1641 til Rusland; men
Sendeisen blev foreløbig uden Resultat, da Spørgsmaalet rejstes
om hans Overgang til den græske Religion. I Begyndelsen af
1642 kom han tilbage til Danmark; snart efter var han dog atter
i Udlandet, først i Holland, hvor han spillede mange Penge bort
paa Boldhuset i Haag, og 1643 i Paris. Men Forhandlingerne
om det russiske Ægteskab vare imidlertid blevne fortsatte;
Christian IV vilde ikke slippe Planen, der for ham havde politisk
Betydning som et Skaktræk mod Sverige; muligvis har han endda
haabet, at Sønnen en Gang med Tiden kunde blive russisk Zar.
Ledsaget af et stort Følge og et tilhørende dansk Gesandtskab,
forsynet end videre med pragtfulde Gaver til Zaren og til sin
Brud, i det hele prægtig udstyret paa enhver Maade, forlod V. C.
i Okt. 1643 Kjøbenhavn, og over Danzig og Preussen naaede han
i Jan. 1644 Moskva, hvor han blev modtaget med stor Højtidelighed 
og Pomp. Men hurtig vendte Bladet sig. Det er ikke 
usandsynligt, at politiske Forhold og særlig Sveriges Krig med
Danmark nu har stemt Zar Michael ugunstig over for en dansk
Forbindelse, men hvad der droges frem, var Religionsspørgsmaalet.
Bestemt fordredes det, at V. C. skulde skifte sin Tro, som
Betingelse for Ægteskabets Afslutning; efter russisk Skik nægtedes det
ham at se sin Brud før Brylluppet, og da han saa forlangte at faa
Lov til at drage hjem, afsloges ogsaa dette, og han var i
Virkeligheden Fange. Forholdet forværredes kun, da han i Maj 1644
søgte at flygte; baade da og senere kom det til blodige
Sammenstød mellem ham og hans Følge og Russerne. Tiden trak ud
paa den bedrøveligste Maade, om end Greven og hans Mænd
trøstede sig ved Lystighed og Drukkenskab. Først Zar Michaels
Død i Juli 1645 forandrede Stillingen, hans Søn Alexis gav V. C.
Tilladelse til at drage hjem, og i Avg. forlod han Moskva.
Tilbagerejsen varede dog længe. Han opholdt sig en Tid i Polen
og Preussen og kom først til Kjøbenhavn i Maj 1646. Atter stod
han ledig. Corfits Ulfeldt, der for øvrigt havde et skarpt Blik for
hans Svagheder og især for hans endeløse Forfængelighed, ønskede
at faa ham anbragt i fransk Tjeneste. Men Valget faldt dog paa
Kejserens, og allerede i Efteraaret 1646 var han ved Grev
Holtz-apfels Hær i Westfalen; her forblev han ogsaa det følgende Aar
med Titel af Generalmajor. Hans Pengeforhold vare imidlertid i
den største Uorden, og Christian IV blev, skjønt misfornøjet med
at han sammen med sine Søskende stadig tog Moderens Parti
over for ham selv, nødt til at hjælpe paa ham. 1646 fik han
Saltø Gods paa Sjælland mod Afstaaelse til Kronen af hans
førnævnte jyske Herregaarde, og i Avg. 1647 tilstod Kongen ham
10000 Rdl. i aarlig Pension. Saltø solgte han dog, maaske s. A.,
til Corfits Ulfeldt.

Da indtraf i Febr. 1648 den for V. C. og hele hans Kreds
afgjørende Begivenhed, at Christian IV afgik ved Døden. Et Øjeblik
syntes det ganske vist, som om dette skulde aabne ham Udsigt til
større Betydning. Det er ikke usandsynligt, at man inden for det
Ulfeldtske Parti har tænkt sig Muligheden af at opstille V. C.
som Kandidat til den ledige Trone; i alt Fald mente Partiet, at
Tidspunktet kunde være heldigt til at fiske i rørt Vande. Allerede
før Faderens Død havde V. C. planlagt en Rejse til Kjøbenhavn;
nu kom han hertil 5. Marts; det hedder sig, at han ved sin
udfordrende Optræden paa selve Slotspladsen tiltrak sig almindelig
Opmærksomhed. I Forening med Ulfeldt forlangte han ogsaa 
Suspensionen af de 3 Theologer, som 1646 havde krænket Kirstine
Munk og hele Slægten ved at give Christian IV Medhold i, at
hendes Døtre ikke maatte besøge hende, og han har sikkert
deltaget i alle Bestræbelserne for at faa Moderens Ægteskab godkjendt 
og hendes Fremtid sikret. Men ud af alle disse Intriger
kom kun lidet; det hele, V. C. opnaaede, var en Ordre fra Ulfeldt.
til Handelshuset Berns i Hamborg (II, 137) om at udbetale til
ham de lovede aarlige 10000 Rdl. Næppe havde imidlertid hans
Halvbroder Frederik III opnaaet Tronen, før han gav en Modordre 
i denne Henseende og tilmed ikke længere kaldte ham
Greve til Slesvig og Holsten. Dette blev et haardt Stød for
V. C., og alle hans Bestræbelser samlede sig i den følgende Tid
om at faa Pengene og Titelen tilbage. Han var atter rejst tilbage
til Tyskland og tog Ophold i Køln. Foreløbig stod hans Haab
til Kejseren, i hvis Tjeneste han endnu var, endda saaledes at han
officielt betegnedes som hans «Rigshof- og Krigsraad, Feltmarskallieutenant, 
Kammerherre og bestalter Oberst». Men baade
Kejserens Forbøn og hans egne Henvendelser til Frederik III bleve
frugtesløse. Tilmed kom nu Svogrenes Fald 1651. I Avg. s. A. har
han vistnok truffet Ulfeldt i Holland og bl. a. laant Penge af ham,
men umiddelbart efter traadte han i Tjeneste hos den landløse
Hertug Carl IV af Lothringen, en Mand, der var fuld af
æventyrlige Planer om at gjenvinde tabt Magt og Indflydelse og spille en
Rolle i den evropæiske Politik; der var endog Tale om et
Giftermaal mellem V. C. og en Søster til Hertugens morganatiske
Ægtefælle. Følgen heraf blev, at Hertugen i Begyndelsen af 1652 sendte
en Gesandt til Kjøbenhavn, der bl. a. skulde interessere sig for
V. C.s Sag. Men der kom saa meget mindre ud heraf, som den
danske Regering med Ængstelse saa hen til hele denne Forbindelse
mellem Lothringeren og Greven og mente, at der bag ved laa
Planer mod Danmark, anstiftede af hele det Ulfeldtske Parti.
Anmodningerne til Fordel for V. C. bleve bestemt afviste. Da
søgte han endnu s. A. ligesom to af hans Svogre Dronning
Christinas Tjeneste, var ogsaa paa et kort Besøg i Sverige, men heller
ikke her ud af kom foreløbig noget. Ad en hel anden Vej prøvede 
han derefter paa at komme oven Vande. I Forbindelse med
Hannibal Sehested henvendte han sig 1654 til Dronning Sophie 
Amalies brunsvigske Brødre for at faa dem til at gaa i Forbøn for
sig i Kjøbenhavn. Ved denne Lejlighed har han sikkert ydmyget
sig stærkt, ja endog gjort ligefrem nedværdigende Skridt ved at 
kaste hele Skylden for sin tidligere Adfærd over paa Moderen og
paa Ulfeldt; han skal endda have tilbudt at udlevere til Frederik III
Breve, som vare kompromitterende for disse; tillige forlangte han,
at Kirstine Munk skulde tvinges til at skifte med sine Børn. Men
paa ét Punkt vilde han ikke give efter, nemlig med Hensyn til
Opgivelsen af sin Titel som Greve til Slesvig og Holsten, og
herpaa kom disse Underhandlinger til at strande. Hvad han havde
opnaaet, var kun at lægge sig blodig ud med sin Moder, der
paa sin Side ganske vist ogsaa optraadte med megen Hadskhed
og Raahed i den Maade, hvorpaa hun i denne Tid i sine Breve
ønskede ondt over dette «Skarn» og « Fordærvelsens Barn».
Skuffet i sine Planer maatte han dog paa ny søge Udsoning med
Moderen, og denne gav ham virkelig nogle Penge. Derpaa vendte
han sig til Carl Gustav af Sverige om Tjeneste, opnaaede den
1655, deltog i Krigen i Polen, men blev dødelig saaret i en
Træfning og endte sit æventyrlige, men hæderløse Liv i Lublin 29. Febr.
1656. Hans Lig blev af Polakkerne udleveret til Svenskerne.

Smith, Leonora Christinas Hist. I. II, LXXVI.
Gigas, Grev Bernardino de Rebolledo S. 123 ff.
Hist. Tidsskr. 6. R. I, 682 ff.; III, 237 ff. 734 ff.

J. A. Fridericia.



Waldkirch, Henrik, --1629, Bogtrykker og Boghandler,
var tysk af Fødsel og synes at være kommen her ind i Landet
paa Foranledning af M. Hans Aalborg (I, 11), da denne vilde
oprette en Boghandel og derfor ønskede at forene sig med en
Bogtrykker. I alt Fald optraadte de i Forening, da de i Jan. 1586
opnaaede kongl. Privilegium paa at optrykke den danske Bibel
paa ny. Senere virkede de dog hver for sig, og H. W. fik en
fastere Stilling ved 22. Nov. 1590 at ægte Kirstine, Datter af den
i sin Tid bekjendte Bogfører Claus Førd (V, 502), hvorved han
vistnok er bleven Ejer af Svigerfaderens Boglade. 1599 blev han
Universitetsbogtrykker; baade før den Tid og især siden udfoldede
han en efter den Tids Forhold meget betydelig Virksomhed, saa det
er en stor Mængde Skrifter, der ere udgaaede fra hans Presse, og
som han forhandlede fra sin Boglade, der længe havde sin Plads
i Vor Frue Kirke. Han er den første Bogtrykker her til Lands,
der paa Universitetets Foranstaltning har anvendt hebraiske Typer,
medens man tidligere, naar Saadanne Typer nødvendig skulde
bruges, havde maattet nøjes med at skjære Satsen ud i Træ
(Danske Mag. 4. R. II, 119). 1623 afløstes H. W. som 
Universitetsbogtrykker af Salomon Sartor (XIV, 610), men fortsatte dog, som 
det synes, i Forbindelse med Sønnen Claus W. sin øvrige
Forretning indtil sin Død 1629.

Rørdam, Kbhvns Universitets Hist. 1537-1621 II, 241. III, 666 ff.
Nyrop, Bidrag t. d. danske Boghandels Hist. I. 
Danske Mag. 5. R. I.

H. F. Rørdam.



de Vale (ell. Waal), Claus Jacobsen, --1611--, Herold,
kunde efter Navnet at dømme formodes at have været en
Udlænding af Fødsel, om der end i det 16. Aarhundrede i Odense
fandtes en ret anset Slægt af Navnet Vale. Naar Heroldens Navn
endnu er bevaret, beror det udelukkende paa, at det er foreviget
ved et samtidigt Rimværk. Da Kalmarkrigen var i Udbrud, fik
C. de V. nemlig det Hverv som kongl. Herold at overbringe
Christian IV's Fejdebreve til Kong Carl IX i Sverige. I Begyndelsen
af April 1611 modtog han i Helsingborg sin Instrux af Hofmarskal
Ditlev Rantzau (XIII, 424). Den lød paa, at han skulde søge at
faa Brevene overleverede til den svenske Konge i egen Haand;
men hvis dette ikke kunde ske, skulde han, iført sin Heroldsdragt,
en pragtfuld Kappe, hvori Rigernes Vaaben var udsyet, og med
kronet Sølvspir i Haanden, under Trompetstød, paa en aaben Plads
3 Gange oplæse Fejdebrevene og derpaa kaste dem paa Jorden.
Ledsaget af en Trompeter begav Herolden sig nu paa Rejsen;
men i Jønkøping blev han standset, og siden blev han under
alle Haande Paaskud stadig opholdt og ført omkring til
forskjellige Steder, saa at han først efter 29 Ugers Omflakning atter
naaede den danske Grænse. Hele denne besværlige og farefulde
Rejse har Herolden skildret i danske Vers (Danske Mag. I, 273 ff.)
Langebek har udtalt den Formodning, at Digteren og Historikeren
Claus Lyskander har laant ham sin øvede Pen. Men der plejer
dog at være mere Klang og Poesi i Lyskanders Vers, end der
er i C. de V.s, om end disse give et anskueligt Billede af Rejsens
Hændelser. Heroldens senere Skjæbne er os ubekjendt;

H. F. Rørdam.



Valentiner, Adolph, 1803-68, Landmand, fødtes paa Futterkamp 
i Holsten 4. Juli 1803 og var en Søn af Forpagter Heinrich
Christian V. (f. 1767 d. 1831) og Adelheid Margrethe Ernestine
f. Gähler (f 1776 d. 1844). Faderen, der 1822 kjøbte Gjeddesdal
ved Taastrup, hørte til de ikke faa dygtige holstenske Landmænd,
der indvandrede til Danmark i det 19. Aarhundredes første
Halvdel, og som ved deres Exempel i høj Grad bidrog til vort
Landbrugs Fremgang. Sønnen A. V., der havde gaaet i Kiels 
Latinskole og paa Gymnasiet i Lybek, kom 1822 til Gjeddesdal for at
lære Landbrug og overtog 1831, ved Faderens Død, Gaarden som
Ejer. S. A. (3. Juni) ægtede han Catharine Elisabeth Jacobsen
(f. 1811 d. 1894), Datter af Grosserer Nic. J. i Kjøbenhavn.

V. overtog Gjeddesdal i god Drift, men paa trykkende
Vilkaar, og det var først, efter at han i 1853 havde begyndt en
regelmæssig Dræning af Gaarden, at den gav lønnende Udbytte, som
han forstod at bevare og yderligere at forøge ved stærk Fodring
og Benyttelse af Hjælpegødninger. Han fortsatte de af Faderen
begyndte Regnskaber og Optegnelser, offentliggjorde disse og gav
derved et for hine Tider vigtigt Bevis for, at en rationel Drift
kunde betale sig. Særlig kan det fremhæves, at Gjeddesdal var
den første større Gaard her i Landet, der blev fuldstændig drænet,
og Exemplet herfra bidrog i høj Grad til at vække andre
Landmænds Interesse for denne Datidens vigtigste Grundforbedring.
Med rette vandt Gjeddesdal Ry som en af Landets bedst drevne
Gaarde, særlig som en fortrinlig Mejerigaard, og talrige Elever
og besøgende fra Ind- og Udland søgte her hen for at belæres.
Sine Erfaringer, sin Viden og Interesse for offentlige Anliggender
gjorde V. frugtbringende som Foredragsholder og Forfatter. Han
skrev talrige Afhandlinger i «Tidsskrift for Landøkonomi» og i
«Ugeskrift for Landmænd» og udgav flere Smaaskrifter, blandt
hvilke kan nævnes: «Lommebog for Landmænd» (1857), der
oplevede adskillige Oplag, «Landbruget med særligt Hensyn til
Forpagterne» (1859), «Peter kommer paa Landet» (1860) og
«Hvorledes Hans fandt Guld her hjemme» (1861). Han talte og skrev
let og flydende, og hans Skrifter have som oftest et vist novellistisk
Sving.

Det offentlige Liv lagde stærkt Beslag paa V.s redelige Vilje,
store Arbejdskraft og betydelige Indsigt. 1835 blev han Medlem
af Landhusholdningsselskabets 2. Agerdyrkningskommission og 1858
af dets almindelige Kommission, 2 Gange var han Medlem af
forberedende Udvalg for Landmandsforsamlinger, han var Formand
for Kjøbenhavns Amts Landboforening fra dens Oprettelse 1841 og
Formand for Sogneforstanderskabet i hans Sogn osv.; 1859 blev
han udnævnt til Etatsraad. Til det sidste var hans Hjem
Samlingsstedet for fremragende Mænd paa Landbrugets og andre
Omraader, og hans Bortgang, 23. Maj 1868, føltes som Tabet af en
af Landbrugets bedste Mænd. «Ugeskrift for Landmænd» begyndte
sin Nekrolog over ham saaledes: «Kun faa Mænd have haft en 
saa stor og heldig Indflydelse paa. det danske Agerbrugs Udvikling
i den nyere Tid som Etatsraad V.»

Erslew, Forf. Lex. 
Tidsskr. f. Landøkon. 4. R., II. 
Ugeskr. f. Landmænd 1868, II. 
Galschiøt, Landbrug og Landmænd i Danm. 
Stamtavle over Fam.
Valentiner, Landbrugsordbogen VI. 
Bøggild, Mælkeribruget i Danm.

H. Hertel.



Valentiner, Christian August, 1815-91, Præst, Søn af 
Kjøbmand Chr. Aug. V. og Marie Sophia f. Sybrandt, er født
Flensborg 28. Juli 1815. V. studerede i Kiel fra 1835 og tog
theologisk Embedsexamen paa Gottorp 1840. 1846 valgtes han til
Sognepræst i Rinkenæs, og 1849 kaldtes han til Tyrstrup og
Jerndrup, men afskedigedes af den danske Regering 1850. 1852 blev
han Seminariedirektør i Bernburg (Anhalt), 1856 tillige Sognepræst
ved Nicolaikirken sammesteds og 1860 Provst og Hovedpræst i
Cosvig ved Elben. 1864 ansattes han af den preussisk-østerrigske
Regering som Provst og Hovedpræst i Tønder, hvor han skulde
reorganisere Skolelærerseminariet; han blev tillige «Seminar- og
Skolerevisor for Hertugdømmet Slesvig». S. A. blev han
konstitueret som Hovedpræst ved St. Nicolai Kirke i Flensborg, og 1865
blev han atter Sognepræst for Tyrstrup og Jerndrup. 1870 blev
han Sognepræst i Gammel Haderslev og Direktør for det
nordslesvigske Præsteseminarium. Han døde i Haderslev 12. Dec. 1891.
Han ægtede 1846 Helene Marie f. Ahlmann. -- Han har udgivet
en revideret Udgave af den Pontoppidanske Salmebog og Luthers
lille Katekismus med en Samling Bibelsprog i det danske og det
tyske Sprog.

Alberti, Schlesw.-Holst.-Lauenb. Schriftsteller-Lex.

L. Koch.



Valentiner, Friederich, 1756-1813, Mathematiker, blev født 
25. Avg. 1756 i Boren (Angeln), hvor Faderen Christian August V.
(f. 1724 d. 1816) var Præst, Moderen var Sophia Elisabeth f. Pauli
(f 1797). Han disputerede for Doktorgraden i Kiel 1783, blev
1787 extraordinær Professor i Mathematik sammesteds og 1797
Professor ordinarius. Samtidig beklædte han en Stilling som
Branddirektør. Medens han ikke synes at være optraadt som
mathematisk Forfatter, bragte hans Virksomhed i Brandforsikringens
Tjeneste ham fra Tid til anden til at udtale sig, f. Ex. i et Par
smaa Afhandlinger om Brandskadernes Fordeling, om Brandfaren
ved Fakkeloptog osv. Han virkede for Oprettelsen af et gjensidigt
Forsikringsselskab for Løsøre; en Undersøgelse om Brandvæsenets 
hensigtsmæssigste Ordning i de store Byer prisbelønnedes 1797 af
Videnskabernes Selskab i Kjøbenhavn. V., der døde 29. Juli 1813,
var 3 Gange gift: 1. med en Datter af Landbaumeister Richter i
Kiel, 2. med Dorothea Janecke, 3. (1799) med Maria Magdalena
Haaek (f. 1775).

H. Westergaard.



Valentiner, Heinrich Nicolaj, f. 1834, Landmand. H. V., 
Søn af ovfr. nævnte Etatsraad Adolph V., fødtes 3. Marts 1834
paa Gjeddesdal. Efter at han 1851 havde taget Studenterexamen
og Aaret efter 2. Examen, gik han til Landbruget og kjøbte 1857
Sallerupgaard ved Vordingborg. S. A. (15. Maj) ægtede han Julie
Elisabeth Augusta Larpent (f. 1831 d. 1899), Datter af Urmager L.
Da Faderen døde 1868, overtog han Gjeddesdal, som han stadig
ejer, og hvor han har fortsat de udmærkede Traditioner, som han
tog i Arv fra sin Fader og Farfader. Det kan saaledes fremhæves,
at Gjeddesdal var en af de første Gaarde, hvor der indrettedes
Vandmælkeri (1869). I Besiddelse af megen Almensans og
Virksomhedstrang, et stort Fond af Kundskaber, der omfatte ikke blot
saa godt som alt inden for Nutidslandbrugets vidt forgrenede
Omraade, men ogsaa betydelige Felter inden for Kunst og Videnskab,
en fin og smidig Intelligens og en fordomsfri Natur, har han for
mangfoldige været en udmærket Hjælper og Raadgiver -- og
næppe for nogen mere end for Professor Segelcke (XV, 475) og
Docent Fjord (V, 186) -- og han har spillet en meget betydelig
Rolle i Landbrugets Foreningsliv. Han har saaledes været
Medlem af Landhusholdningsselskabets Bestyrelsesraad siden dets
Oprettelse 1872, han var Formand i «Kjøbenhavns Amts
Landboforening» 1880-91, og han valgtes 1890 til Formand for «De
samvirkende Landboforeninger i Sjællands Stift», en Stilling han stadig
varetager. V. udnævntes 1879 til Etatsraad og 1904 til
Kommandør af 1. Grad af Danebrog.

Ugeskrift f. Landmænd 1892, 1; 1904 S. 123. 
Vort Landbrug 1904 S. 143. 
Landmandsblade 1904 S. 149. 
Agrardagbladet 2. Marts 1904. 
Galschiøt, Landbrug og Landmænd i Danm. 
Illustr. Tid. 13. Marts 1904.

H. Hertel.



Valentiner, Herman, f. 1850, Mathematiker, Søn af Forpagter 
Christian Ulrik V. og Charlotte Juliane Nestore f. Crone, er
født paa Gaarden Gjorslev i Stævns 8. Maj 1850. 1860 kom han
i Roskilde Kathedralskole, hvorfra han dimitteredes 1867. Han tog
1873 Magisterkonferens i Mathematik og 1881 den filosofiske 
Doktorgrad. 28. Dec. 1879 havde han ægtet Margrethe Henriette
Nannestad (f. 17. Avg. 1858), Datter af Godsforvalter N. paa
Fussingø, og levede nu nogen Tid som Videnskabsmand og
Privatlærer. 1887-1900 var han Lærer i Mathematik paa Officersskolen;
han har tillige jævnlig været tilkaldt som Censor ved Polyteknisk
Læreanstalts Embedsexamen og har 1894-1900 været først
Censor, dernæst Lærer ved det til denne knyttede Adgangskursus. I
Foraaret 1900 blev han mathematisk Direktør ved Livsforsikringsselskabet 
«Dan», indtil 1902 i Fredericia, derefter i Kjøbenhavn.

Allerede som ung ansaas V. for at være den mest belæste i
den dygtige Kreds af jævnaldrende Mathematikere, som han
tilhørte, og den dermed forbundne Flersidighed har heller ikke
senere fornægtet sig. Derfor har han ogsaa været vel egnet til i
«Jahrbuch der Fortschritte» at berette om den danske
mathematiske Litteratur, og derfor har Carlsbergfondets Direktion passende
valgt ham til at besørge Udgaven af Lorenz' (X, 376 f.) Værker,
hvoraf 1. Hæfte udkom 1896, og som nu er sin Afslutning nær.
V.s egne Hovedarbejder tilhøre dog Geometrien og beslægtede
algebraiske Omraader. Hans «Bidrag til Rumkurvernes Theori»
fremkom først som Doktorafhandling, men tryktes dernæst paa Tysk
i betydelig udvidet Skikkelse i «Acta mathematica». Ved Siden af
Nothers og Halphens Arbejder, der paa samme Tid fik den
Steinerske Pris i Berlin, til hvilken V.s, som trykt før Bedømmelsen,
ikke kunde konkurrere, indeholder dette Arbejde endnu de
betydeligste Bidrag til Rumkurvernes vanskelige Klassifikation. I en nylig
forelagt Meddelelse til Videnskabernes Selskab er V. vendt tilbage
til samme Æmne. End videre har V. indsendt et Arbejde om de
endelige Transformationsgrupper som Besvarelse af en Prisopgave
fra Videnskabernes Selskab. Han havde dog inden for Opgavens
Ramme valgt saa vanskelige Spørgsmaal, at han ikke fuldt ud
kunde naa at besvare dem, og fik derfor ikke Prisen; men et
større Uddrag af hans Arbejde optoges i Selskabets Skrifter (1888)
og har haft ikke ringe Indflydelse paa fremmede Mathematikeres
Behandling af lignende Æmner. Selv blev han samme Aar Medlem
af Selskabet.

Universitetsprogram til Universitetsfesten 1882.

H. G. Zeuthen.



Valentiner, Karl Heinrich Christian, 1812-44, Præst, 
var Søn af Advokaten Matthias V. og Dorothea f. Wolf. Han blev
født i Slesvig 23. Febr. 1812 og gik i Domskolen. 1831 blev han 
Student og studerede derpaa Theologi i Kiel og Berlin. 1835
underkastede han sig Embedsprøven, hvorpaa han en Tid lang
var Lærer paa forskjellige Steder. 1839 blev han valgt til Diakonus 
i Krempe, men efter et Par Aars Forløb blev han angreben
af en Lungebetændelse, for hvilken han forgjæves søgte Helsebod
i Cannstatt. 21. Nov. 1844 døde han i Stuttgart. 1838 udgav han
«Das Leben Christi in unserm Gemüthe. Briefe» og 1840 et lille
Skrift om Jødernes Optagelse i den kristelige Stat. Det kaldte
Rabbineren i Glückstadt, A. Heilbut, frem med et Svar. V. var
to Gange gift, først med Johanne Henning (d. 8. Nov. 1839), Datter
af Justitsraad Dr. J. S. Henning i Segeberg, anden Gang med Friederike 
Georgine Volquardts (f. 1826), Datter af Borgmester G. C. J. V.
i Krempe.

Alberti, Schlesw.-Holst.-Lauenb. Schriftsteller-Lex.

Fr. Nielsen.



Valeur, Johannes, 1700-71, Borgmester, fødtes 23. Febr. 
1700 og var Søn af en velhavende Kjøbmand i Kjøbenhavn Herman 
Walløer. Moderen var en Datter af Byens Præsident, Konferensraad 
J. Meller (XI, 256). Fra Metropolitanskolen blev han
1720 dimitteret til Universitetet, tog allerede 1722 theologisk Examen
og gik paa Rejser. Hjemvendt blev han 1727 udnævnt til Assessor 
i Hofretten og 1729 til Raadmand i Kjøbenhavn. 1741 blev
han Assessor i Højesteret, udnævntes 1749 til Etatsraad og beskikkedes 
Aaret efter til Viceborgmester. V. nærede en levende Interesse 
for dramatisk Kunst og oversatte flere Skuespil fra Fransk
til Brug for den danske Scene. 1757 blev han Medlem af Theaterdirektionen 
og fik overdraget Tilsynet med den kunstneriske Side af
Administrationen. Allerede 1761 fratraadte han dog dette Embede.
Da Struensee i April 1771 opløste Byens Magistrat, blev ogsaa V.
afskediget fra Stillingen som Viceborgmester, hvilket han skal have
taget sig saa nær, at han allerede 20. Sept. s. A. afgik ved Døden
paa sin Landejendom Nebbegaard ved Hørsholm. V. var en meget 
velhavende og indflydelsesrig Mand. Han var Hovedparticipant 
i det vestindisk-guineiske Kompagni og 1. Direktør i Kjøbenhavns 
Brand- og Vandvæsen. V. havde 20. Marts 1726 ægtet
Charlotte Amalie Bølcke (f. 2. Sept. 1696 d. 9. Dec. 1758), Enke
efter Christian Kellermann. Mellem V. og den tidlig affældige
Waisenhuspræst Enevold Ewalds unge og letsindige Hustru Marie
Wulf (IV, 623) skal der have bestaaet et meget intimt Forhold, og
Oberstinde Eigtved, den bekjendte Bygmesters Hustru (IV, 462), 
der som ung boede i Ewalds Hus, udtaler som sin Overbevisning,
at V. var Digteren Johannes Ewalds virkelige Fader.

Tilskueren 1901, S. 235 ff. 
L. Bobé, Efterl. Papirer fra den Reventlowske Familiekreds V, 245. 

Louis Bobé.



Walgensten, Thomas Rasmussen, --1682, Landsdommer,
født paa Gulland, er vistnok den Thomas Erasmi Gotlandus, som
1644 dimitteredes fra Viborg Skole til Universitetet, hvor han lagde
sig efter Mathematik og allerede 1651 begyndte Udgivelsen af
Almanakker, som han med kongl. Privilegium fortsatte med faa
Afbrydelser til 1682. Senere studerede han i Leiden, hvor han
immatrikuleredes 1657 og atter 1669; 1664 var han i Paris og gav
sig af med at slibe Glas. I det hele var han en Mand med forskjellige 
Talenter, og 1670 udnævntes han til Inspektør ved Kongens 
Modelkammer, saaledes at han tillige skulde have et vist
Tilsyn med alle Byggeforetagender i Kjøbenhavn. Ogsaa ved Indretningen 
af det kongelige Bibliothek (1670-72) anvendtes hans
Evner; Udsmykningen af dettes skjønne Sal synes at være hans
Værk. 1676 sendtes han til sin Fødeø, hvor han under den danske
Okkupation var Kommissarius og Landsdommer; han ejede her
Lille Hästnäs og døde 1682. Gift med Magdalene Jacobsdatter
fra Gulland og senere med Birgitte Mandix, der som Enke afhændede 
hans Bibliothek og andre Samlinger til Kongen.

Personalhist. Tidsskr. II; 3. R. IV, 198 ff.

G. L. Wad.



Valkendorf, Christian Eriksen, --1648, til Erikstrup, 
var en uægte Søn af nedennævnte Erik V. (d. 1605); men selv brugte
han aldrig Navnet Valkendorf, end ikke efter at han var bleven
adlet, og skjønt han og Broderen som ufri førte et efter Faderens
Slægtmærke dannet Vaaben, fik han ved sin Optagelse i adelig
Stand et helt nyt Vaaben. Men ellers var Forholdet vitterligt
nok for alle, hvilket bedst ses af, at Erik V., der alt 1585 havde
erhvervet kongl. Tilladelse for C. E. og hans Broder Herluf E. til at
være fri for at deles til Stavns, 1602 sammen med begge disse
Sønner solgte Christoffer Valkendorfs Gaard ved Stranden i Kjøbenhavn 
til Kongen, ligesom C. E. ogsaa 1604 stod Fadder ved
en adelig Barnedaab. Han deltog i Kalmarkrigen og fik her Lejlighed 
til at udmærke sig i saa høj Grad, at Kongen 4. April 1616
til Belønning optog ham i adelig Stand. En medvirkende Aarsag
til denne paa de Tider sjældne Udmærkelse har dog vistnok været, 
at han kort forinden var bleven adelig gift, med Sophie Nielsdatter 
Krabbe (f. 21. Sept. 1583), og derved bleven Ejer af Hovedgaarden 
Fligende, men hans Hustru døde for øvrigt i første Barselseng 
1. Okt. 1616. Om han er den C. E., der 1620 førte Skibet
«Fides» i den i Vestersøen udkommanderede Flaade, er usikkert,
men 1624 blev han Lieutenant ved den Skaanske Fane, og 1628
beskikkedes han til Oberstlieutenant ved de Skaanske Knægte. 1626
laa han i Slotslov paa Gulland og 1639 paa Hammershus i de
respektive Lensmænds Fraværelse, ligesom han oftere fungerede
som Landsdommer paa Skaane Landsting. Han indtog altsaa en
ret anset Stilling blandt den Skaanske Adel; et Forsøg, han 1633
gjorde paa at tilbytte sig af Kronen sin Fødegaard Højstrup for
Fligende, strandede. Endnu 1647 nævnes han ved Prins Christians
Begravelse, men 1648 døde han og sluttede selv sin adelige Æt.

Thiset.



Valkendorf, Christoffer, 1525-1601, Rigshofmester. Blandt 
de mange fremragende Mænd, som i anden Halvdel af 16. Aarhundrede 
vare knyttede til Statstjenesten, indtager C. V. en Førsterangs 
Plads ved Duelighed, Arbejdsevne og Retsind. Han var
født 1. Sept. 1525 og Søn af Henning V. til Glorup i Fyn (d. 1535)
og Fru Sidsel Friis (d. 1562). Saa længe Moderen levede, synes
hun at have boet paa Glorup i Sameje med sine talrige Børn;
men senere blev C. V. Enebesidder af dette Familiens Stamsæde,
hvis Tilliggende han betydelig forøgede. Dog skrives endnu 1580
en af hans Brødre «til Glorup». -- Om C. V.s Ungdomsliv er
intet bekjendt. I flere ældre Skrifter siges -- paa Slanges Avtoritet 
-- at «han ikke havde studeret». Meningen hermed -- om
der ellers er noget rigtigt i Bemærkningen -- er maaske, at han
ikke, som hans Broder Jacob V., havde gaaet den sædvanlige
Dannelsesvej for unge, fremadstræbende Adelsmænd med vidtløftige
Studierejser i Udlandet; men for øvrigt er der nok, der vidner
om, at han ingenlunde var fremmed for hin Tids lærde Dannelse.
Her skal blot peges paa hans senere mærkelige Iver for at fremme
de akademiske Studier, Beskaffenheden af hans Bogsamling, der
til Dels bestod af lærde, latinske Værker i forskjellige Fag, og 
endelig samtidige Forfatteres Omtale af ham som en højt dannet
Mand -- og i hin Tid var der ingen anden Vej til højere Dannelse 
end den lærde. Det vilde have været en daarlig anbragt
Satire, naar Vedel, der kjendte V. nøje og satte høj Pris paa ham, 
1574 kalder ham «vir genere, virtute et eruditione vere nobilis,
litterarum et litteratorum fautor egregie litteratus», dersom den
Mand, der betegnes med disse hædrende Ord, manglede de første
Betingelser for med rette at kaldes saaledes.

For V.s Dannelse taler ogsaa, at han tidlig ansattes i
Statstjenesten, i det han allerede 1551 forekommer som en af Kongens
Sekretærer. Han var i denne Stilling, da han 1554 paa Livstid
forlenedes med Provstiet i Bergen. Denne Forlening, der nærmest
var en Lønning for hans Tjeneste i Kancelliet, krævede dog ikke
hans personlige Nærværelse. Anderledes forholdt det sig derimod,
da han 4. Marts 1556 forlenedes med Bergenhus, Vardøhus og
nogle andre Len, der vare lagte derunder; thi det var en Stilling,
der ikke blot krævede en Mand med Klogskab og Karakterstyrke,
men ogsaa, at Manden var paa sin Plads. I Bergen havde de
hanseatiske Kjøbmænd og Haandværkere nemlig i Tidernes Løb
udviklet en Selvraadighed og Voldsfærd, der gjorde Livet næsten
utaaleligt for de indfødte Borgere, naar de ikke vilde lade de
fremmede raade paa alle Punkter, hvor Sammenstød kunde
befrygtes. Mord og Mandslæt hørte til Dagens Orden, og det var
vanskeligt for en Nordmand at opnaa Ret, naar han var kommen i
Strid med en af de overmodige «Garper». I Stillingen som
Lensmand paa denne vanskelige Post viste V. baade Besindighed, Kraft
og Udholdenhed, saa det i faa Aar lykkedes ham at kue
Hanseaternes Hovmod og bringe forholdsvis rolige og ordnede Forhold
til Veje, især efter at han ved Besøg i Kjøbenhavn i Christian III's
sidste Tid havde sikret sig, at han havde Regeringens Medhold i
de Forholdsregler, han fandt tjenlige til at hævde den norske
Haandværker- og Handelsstand over for Hanseaternes hensynsløse
Overgreb. Samtidig havde han som Lensmand over Finmarken
henledet Opmærksomheden paa, at der maatte træffes
Forholdsregler for at hæmme Englændernes Handel med Russerne ad
Søvejen nord om Norge, en Sag, hvori han ogsaa vandt
Regeringens fulde Bifald.

Da den Fasthed, hvormed V. var optraadt over for Tyskerne
i Bergen, havde vakt Røre i Hansestæderne, indkom der Klager
fra disse til den nye Konge (Frederik II) over Lensmandens
Optræden, og da Kongen mulig ikke vilde lægge sig for meget ud
med Lybekkerne, hvis Støtte han kunde behøve under de truende
politiske Forviklinger med Sverige, var det formodentlig
Anledningen til, at V. 1560 afløstes af en anden Lensmand. Hvad han 
havde udrettet i Bergen blev dog ikke derfor omstødt. At man
i det hele erkjendte hans fremragende Dygtighed, fremgaar deraf,
at der snart efter betroedes ham en endnu vanskeligere Post, da
han 1561, nærmest efter Enkedronning Dorotheas Ønske, blev
udset til at indtage en Formynderstilling hos Kongens Broder, den
lidet heldige Hertug Magnus (XI, 48), under dennes Styrelse af
Bispedømmet Øsel og nogle dermed forbundne Landskaber. V. fik
saaledes den besværlige og utaknemmelige Opgave at lede den
unge, letsindige og selvraadige Fyrste «til alt godt og at holde ham
tilbage, naar han vilde gjøre det, han ikke burde», hvad ikke var
nogen let Sag, da Magnus var tilbøjelig til Udsvævelser af
forskjellig Art og i Regelen fandt Medhold hos den ømme Moder,
naar han klagede over sin alvorlige Vejleder. Dertil kom, at de
politiske Forhold i Østersølandene frembød overordentlige
Vanskeligheder ved Stridigheder med Sverige, Polen, Rusland og den nys
opløste tyske Ridderordens Hærmester, der hver især søgte at rive
saa meget som muligt til sig af det ulykkelige Land mellem
Finske- og Rigabugten.

I de første Aar, V. tilbragte hos Hertug Magnus, gik det
nogenlunde, men da Krigen mellem Danmark og Sverige 1563;
brød ud i lys Lue, bleve Forholdene i Lifland og paa Øsel endnu
værre, da Svenskerne nu gik angrebsvis til Værks over for den
danske Stats Repræsentanter i disse Egne. V., der 1566 betegnes
som Kongen af Danmarks tilforordnede (ell. Statholder) i Lifland,
holdt dog ud paa sin besværlige Post til 1567, da han endelig
hjemkaldtes. 1568 var han sysselsat med forskjellige Statshverv i
Norge, bl. a. holdt han Retterting i Bergen. Aaret efter brugtes
han ved Forhandlinger med Lybek. S. A. sendtes han som
Lensmand til Island, hvor forskjellige Forhold trængte til en fast og
ordnende Haand. Naar han her havde indrettet alt paa det bedste,
skulde han atter vende tilbage for at give Kongen Oplysning om
Tilstanden i dette Land. Hjemkommen her fra blev der stillet
ham en ny Opgave, der krævede en Mand af prøvet Retsind og
Dygtighed. Der var nemlig endnu et fjærnt Øland under den
danske Krone, hvor en nidkjær og djærv Tilsynsmand behøvedes.
I Avg. 1571 udnævntes V. til Lensmand paa Gulland, og det
paalagdes ham i Forening med Landsdommeren og 3 andre
Dannemænd paa Øen nøje at undersøge Tilstanden og siden indrette
alt saa kristelig, skjellig og lidelig for den fattige Almue som
muligt. Der var Kredse («Ting») paa Øen, hvor alt Folket næsten 
var uddøet, saa at der ikke fandtes flere end 4 eller 6 bosiddende
Mænd, hvilke dog maatte udrede lige saa meget i Skat som
andre Tinglag, der vare bedre befolkede; hvis der ikke i Tide
raadedes Bod derpaa, vilde Landet blive øde og Folket lide den
største Nød. Desuden vare de kirkelige Forhold i høj Grad
opløste, da der hidtil havde manglet ordentligt Tilsyn med Præsterne
paa Øen. Heri tilvejebragte V. en betydelig Forbedring, da han
fik den hæderlige Mourits Christensen Glad (VI, 89) indsat som
Superintendent paa Landet. I en senere Skrivelse fra denne til
Sjællands Biskop bad han ham takke V. paa hans egne og
Embedets Vegne. «Mig har han haandhævet som en kristen Mand,
og har han ogsaa alvorlig lagt en Haand paa med mit Embede,
saa at det gaar, Gud være des Lov! meget ordentlig baade med
Personerne og med Religionen».

Da V. saa vidt mulig havde bragt Orden i de, særlig under
den langvarige Krig med Sverige, opløste gullandske Forhold,
aftraadte han 1573 Visborg Slot til en anden Lensmand og vendte
tilbage, i det Roskildegaards og Skjoldenæs Len vare ham
overdragne, men kun for snart efter sammen med Rigsraaderne Jørgen
Lykke og Bjørn Andersen at afgaa til Norge, da der ogsaa her
rundt om i Landet var meget at bringe i Lave. Den af
Kommissionen foreslaaede «Skik og Ordning» fik 28. Maj 1574 kongl.
Stadfæstelse. -- Efter at V. saaledes i en lang Aarrække var anvendt
paa de vanskeligste Udposter i den dansk-norske Stat, kom han
fra Begyndelsen af 1574 i Spidsen for en vigtig Gren af
Centralstyrelsen, i det han udnævntes til kongl. Rentemester, en Post,
hvortil han med sin store Arbejdsomhed, strænge Redelighed og
stærke Ordenssans særlig egnede sig. Efter Peder Oxes Død i
Okt. 1575 kan man med Føje kalde C. V. Rigernes Finansminister,
om han end ikke bar denne Titel. 1577 fik han Sæde i Rigsraadet.
Med Norge bevarede han paa flere Maader Forbindelsen, navnlig
efter at han 1578 var bleven forlenet med Ryfylke, Jæderen og
Dalerne (Stavanger Len), som han beholdt indtil sin Død. Ogsaa
nordenfjælds havde han endnu Forlening. I Danmark fik han Tid
efter anden en Række Len, efter at han allerede 1574 havde
fratraadt Roskildegaard. Nævnes kan saaledes: Salling Herred
i Fyn 1574-80, Vor Frue Kloster i Roskilde 1575, Jungshoved
1583-87, Vordingborg 1589-92, Helsingborg 1592-95 og
Odensegaard med St. Knuds Kloster 1595-97, Jungshoved 1597-1601. 
Med Undtagelse af Jylland havde V. saaledes haft Forleninger i
alle Rigets Dele.

Det er en fast utallig Mængde finansielle og administrative
Hverv, store og smaa, der i Tidens Løb betroedes eller paalagdes
V. i hans Egenskab som Rentemester. 1579 udnævnte Kongen,
der sjælden kom til Kjøbenhavn og mest boede paa Frederiksborg,
naar han ikke var paa Rejser rundt om i Landet, V. til sin
Statholder i Hovedstaden og overdrog ham Holmens og Flaadens
civile Styrelse. Dette var Anledningen for V. til med stor Omhu
at tage sig af Byens Sager, og han var altid villig til at være
Foregangsmand ved almennyttige Foretagender, ogsaa naar det
gjaldt at lukke Pungen op til fælles bedste. I den saakaldte
«Valkendorfs Bog» med Staden Kjøbenhavns Privilegier og andre vigtige
Brevskaber bevarer Raadstuearkivet endnu et smukt Minde om den
Varme, hvormed denne Hædersmand omfattede Hovedstadens Vel.
Siden Absalons Dage havde ingen enkelt Mand gjort sig saa
fortjent af Kjøbenhavn som C. V. Kun nogle enkelte af de
Foranstaltninger, han traf til Byens bedste, skulle her anføres efter en
taknemmelig Samtids Optegnelser: «1581 har han ladet begynde
paa Kjøbenhavns Befæstning. Først har han ladet begynde ved
Nørreport at sætte Volden om til Østerport med stor Kamp og
ladet færdiggjøre og arbejde paa Volden. Og tillige har han
ladet gjøre den Skanse og Hvælving og Mur i Nørreport og har
selv givet dertil af sine Penge og har haft sine egne Arbejdskarle
paa Volden i Arbejde med Borgerne, at det skulde gaa for sig.
S. A. har han ladet mure det skjønne Vejerhus, som er bygget i
Stranden, som ingen havde tænkt eller troet, at der skulde nogen
Tid kunnet staa Hus derpaa. 1582 lod han begynde paa det
skjønne murede Hus, som staar paa den østre Ende af
Amagertorv, Kjøbenhavns By til Ære og Gavn. S. A. har han tænkt
Kjøbenhavns Ære og Forfremmelse, ikke i én Maade, men i mange
Maader. Saa har han beset og overvejet Lejligheden, Kirkerne
til Ære, Prydelse og Gavn, og strax befalet Kirkeværgerne til
St. Nicolai Sogn, at de skulde begynde at lade bygge det Taarn
ved St. Nicolai Kirke, hvilket strax blev begyndt, baade med
Fundamentet og siden fremdeles med Muren, og gav han selv
dertil de første Penge, desligeste Kalk og Sten, og har selv tidt
og ofte gaaet op paa Muren til Murmestrene og undervist dem
derudi. Desligeste ogsaa det Taarn paa Helliggejstes Kirke har han
og befalet at opsætte og har givet baade Penge, Kalk og Sten». 
-- Det lader til, at V. ikke har været Statholder i Kjøbenhavn
længere end til Udgangen af 1584; men 1595 fik han paa ny dette
Hverv, først sammen med sin Ven Arild Huitfeldt og siden alene,
indtil sin Død.

For Universitetet og de studerende nærede V. megen Interesse.
Han understøttede gjærne fattige Studenter eller gav dem Midler
til Udenlandsrejser, og han stiftede sig et varigt Minde ved 1588
i den Bygning, der i sin Tid som Karmeliterkollegium havde
spillet en ret mærkelig Rolle i det ældste Universitets Historie, at
grunde den Bolig for 16 Studenter, der endnu bærer hans Navn
og nu i over 300 Aar har afgivet et kjært Hjem for saa mange
trængende Studenter. Foruden Huset og Grunden samt en
Bogsamling gav han en Kapital paa 6100 Rdl. til Husets
Vedligeholdelse og til Stipendier for Beboerne, som han i sin Levetid ogsaa
paa anden Maade saa til gode. Hans Fundats for Kollegiet er
udstedt 16. Juli 1595.

Efter Frederik II's Død (1588) indtraadte V. i det
Regeringsraad, som med Kansler Niels Kaas i Spidsen under Christian IV's
Mindreaarighed styrede Rigerne. Det var et haardt Slag for
Enkedronning Sophie, at hun ikke fik nogen Del i Statsstyreisen, og
Tilsidesættelsen af hende gav i adskillige Aar Anledning til mange
ubehagelige Stridigheder. Efter Sigende havde V. været tilbøjelig
til at føje hendes Ønske, men var bleven overstemt i Rigsraadet.
-- I de Aar, V. var i Regeringen, ramtes han for øvrigt af den
værste Modgang, han i sit Liv maatte prøve, en Modgang, der
for en Mand af hans bekjendte Retsind maatte være dobbelt
følelig. Først var der den Retstrætte, han 1590 fik med sin Kollega
i Regeringsraadet, Rigsadmiral Peder Munk, i Anledning af at de
Skibe, hvormed denne Aaret i Forvejen skulde føre Kongens Søster,
Dronning Anna, til Skotland, havde vist sig at være saa  lække,
at Admiralen maatte søge Havn i Norge. Dette, paastod Munk,
maatte være Rentemesterens Skyld, da han jo af den afdøde
Konge havde faaet Tilsynet med Holmen og Flaaden; men hertil
svarede V., at han kunde kalde Underadmiralen Erik Vognsen til
Vidne paa, at baade Skippere og Tømmermænd havde faaet alt,
hvad de havde krævet til Flaaden, og hvis de ikke havde gjort
deres Arbejde til Gavns, saa var det deres Skyld, der skulde syne
sligt; Skibene havde jo desuden faaet Skade i Storm og Uvejr. -- 
Værre gik det med den Sag, som Hans Lindenov til Ørslevkloster
s. A. paaførte V., fordi han i Jan. 1589 havde ladet udøve en for 
hurtig Retspleje mod den bekjendte Fribytter Mogens Heinesen
(VII, 274), som han havde ladet dømme til Døden af
Raadstueretten i Kjøbenhavn og kort efter lod henrette, uden at der gaves
Lejlighed til at indanke Sagen for en Herredag. Lindenov og
den afdødes Enke anlagde derfor Sag mod V. for en Herredag i
Kolding, hvor det endte med et Forlig, der gav den henrettede
Oprejsning, medens V. gik ind paa at betale en betydelig
Erstatning til Enken og til Lindenov. Vistnok kan det ikke betvivles,
at M. Heinesen ved sine Bedragerier og Voldsgjerninger havde
fortjent den Straf, der overgik ham; men i Sagens Behandling
havde V. dog ikke gaaet frem med den Besindighed og Klogskab,
som ellers udmærkede ham, noget der maaske har sin Forklaring
deri, at M. Heinesen i høj Grad havde misbrugt den Tillid, V. i
sin Tid havde vist ham ved at skaffe ham Eneretten til Handel
paa Færøerne. Sagens Udfald var vistnok Grunden til, at V.
samtidig udtraadte af Regeringsraadet, hvortil vel ogsaa hans
Uoverensstemmelse med hans Kolleger angaaende Raadets Optræden over
for Enkedronningen kan have bidraget. Han vedblev dog
fremdeles at være Rentemester og Medlem af Rigsraadet. Senere kom
han ogsaa oftere til at vikariere i Regeringsraadet, naar nogle af
dets Medlemmer havde Forfald, ligesom han 1594 benyttedes som
Regeringskommissær paa Gulland i Anledning af Almuens Klager
over den onde Medfart, de maatte lide af Fogeder og andre.

Ved Christian IV's selvstændige Overtagelse af Regeringen
1596 blev V. beskikket til den høje Stilling som Rigshofmester, en
Post, der ikke havde været besat siden Peder Oxes Død, om end
V. som Rentemester faktisk havde besørget en Del af de
Forretninger, som plejede at ligge under Rigshofmesterens Embede. Til
dette sidste Tidsrum af V.s Liv knytter sig det bekjendte Sagn
om et personligt Sammenstød mellem ham og Tyge Brahe, hvilket
mentes at have givet Anledning til, at den store Astronom for
stedse forlod Fædrelandet. Men paalidelige historiske Kilder give
ikke Sagnet Medhold, saa der ikke kan tillægges det nogen
Betydning. Ogsaa i sin ny Stilling vedblev C. V. at tjene Konge og
Fædreland med samme Nidkjærhed og Troskab som altid lige til
sin Død, 17. Jan. 1601. Han jordedes i Vor Frue Kirke i
Kjøbenhavn. Ligesom de samtidige berømte Regeringsmænd, de kongl.
Kanslere Johan Friis og Niels Kaas og hans tro Ven, Rigens Kansler
Arild Huitfeldt, forblev han altid ugift. -- En samtidig, der kunde
vide god Besked (Sivert Grubbe), skrev ved V.s Død i sin Dagbog: 
«Han var Kongen og Riget en saare nyttig Mand, og ligesom
han havde levet vel og berømmelig, saaledes svarede hans
Endeligt til hans Liv».

I Sognekirken til V.s Herresæde Glorup findes endnu en Tavle
af Alabast med følgende Indskrift: «1599« Jeg haver opbygget
Glorup og Kirken af ny, jeg haver bekommet alt Svinninge Sogn
under Glorups Herskab; jeg haver ladet opsætte alle Stengærder
om Glorups Fang. Af alt dette roser jeg mig intet, men takker
Gud, at jeg haver regeret mine Tjenere i Fred, med
Sagtmodighed og Kjærlighed, Gud ske Lov! Giver Kejseren, hvad
Kejserens er».

At C. V. har været en Mand, der med Myndighed gjorde sin
Mening gjældende og til Tider kunde være haardhændet, vil vel
ikke kunne nægtes; men lige saa vist er det, at han, i alt Fald i
sine ældre Aar, var en meget velvillig og godgjørende Mand. I
Følge samtidige Optegnelser lettede han gjærne Fæsternes Byrder,
naar Høsten var uheldig, og efter sin Død fik han det Vidnesbyrd
at «han havde været Enkernes Trøst, de forældreløses Fader, og
at han havde stillet mangt et fattigt Menneskes Hunger og Tørst».
Paa Jægerspris satte man i sin Tid en Mindestøtte for Sørøveren
Mogens Heinesen; men C. V.s Ærestøtte findes hverken der eller
i Hovedstaden, der dog skylder ham saa meget.

C. P. Rothe, C. V.s Levnet. 
Dansk Folkekal. 1869. 
Vinding, Acad. Haun. S. 448 f. 
Y. Nielsen, Bergen S. 292 ff. 
O. Nielsen, Kbhvns. Hist. og Beskr. III, 83 ff. 
Saml. t. Fyens Hist. og Topogr. I, 95 ff. 
Rørdam, Kbhvns Universitets Hist. 1537-1621 III, 689 ff. 

H. F. Rørdam.



Valkendorf, Erik, --1522, Ærkebiskop, var Søn af Axel V., 
Landsdommer paa Laaland, og Margrethe Pallesdatter (Ulfeldt).
Uden at hans Studier og Ungdom nærmere kjendes, ses han at være
gaaet den gejstlige Bane og at være bleven Domprovst i Roskilde.
Meget tidlig kom han til at færdes i Kongesønnen Christian (II)'s
Nærhed, var hos ham 1499, da han hyldedes som svensk Tronfølger, 
og fulgte ham 1506 til Norge som hans Sekretær og private
Raadgiver. Beretningen om, at E. V. skulde have indledet
Kongesønnens Forbindelse med Dyveke ved en forførerisk Skildring af
dennes Yndigheder, maa anses for Opdigtelse og Snak.

I 1510 blev den norske Ærkebispestol ledig efter den gamle,
altid oppositionelle og Prins Christian lidet behagelige Gautes Død.
Domkapitlet valgte en gejstlig af sin egen Midte, Mag. Johannes 

Krabbe, til hans Eftermand, men Prins Christian fik sin Fader til
ved Henvendelse til Pave Julius II (hvad der stred mod
Haandfæstningens § 6) at udvirke Provision for E. V. (16. Avg. 1510),
hvorefter denne indviedes i Rom. E. V. har siden med Styrke
paastaaet, at han kun mod sin Vilje lod sig bevæge til at
modtage den høje Værdighed, der da heller ikke bragte ham varig
Lykke.

Han kom først 1511 til sit Sæde, og i 1513 mødte han i
Kjøbenhavn ved Forhandlingerne om Christian II's dansk-norske
Haandfæstning. 1514 kronede han den unge Konge i Oslo, 1515 var han
Formand for det Gesandtskab, der hentede Dronning Elisabeth fra
Nederlandene. Først nu har han egentlig kunnet begynde sin ivrige
og hæderlige Virksomhed ved sit Ærkesæde. Han lod bl. a. med
stor Energi bygge paa den længe forfaldne Domkirke, hvorom hans
Vaaben i denne endnu minder. Mange Planer optoge hans Tanker,
deriblandt Udnyttelsen af Norges metalliske Rigdom og
Gjenoptagelsen af Nordmændenes Fart paa det i de sidste Menneskealdre
opgivne og forglemte Grønland. For Gudstjenesten i den norske
Kirkeprovins sørgede han ved at lade trykke et norsk Breviarium
i Paris 1519 og et norsk Missale i Kjøbenhavn s. A., den første
bekjendte Anvendelse af Bogtrykkerkunsten til særlig norsk Brug.
Udgivelsen af den første Kirkebog besørgedes ved den senere
Biskop i Oslo, Hans Reff, og af den sidste ved E. V.s senere
Eftermand Olaf Engelbrechtsen, der alt da nød megen Anseelse og
var Official i Throndhjem.

E. V. havde i sin Tid nydt Christian II's højeste Gunst, men
det varede ej længe, inden dette Forhold ganske forandredes,
noget, hvorfor visselig den hele Skyld falder paa Kongen. Først
maatte Ærkebispen finde sig i meget haarde Pengeudpresninger,
der allerede begyndte, før han tiltraadte Sædet, og stadig gjentoge
sig, hvorved dog maa erindres, at Norges Metropolitan tillige var
Indehaver af store verdslige Len. Alene i 1519 paalagdes der
ham saaledes en Skat af 9000 Mark i rede Penge. Han maatte
dertil samtidig deltage i Krigen mod de svenske i Jæmteland og
til Stadighed underholde en forholdsvis stor væbnet Styrke.
Throndhjems Ærkestift var dog ogsaa stort og meget indbringende, især
siden dets Indehavere i den senere Tid dreve en overmaade stor
og fordelagtig Fiskehandel. E. V. er den første Ærkebisp, der
ses (i Lighed med Ærkebispen af Lund paa Bornholm) at have 

ligefrem forundt nogle af sine Tjenere Breve paa at være
«Frimænd» og Ret til «Skjold og Hjælm» for sig og Efterkommere.

Disse Pengeofre vare imidlertid det mindste. Værre blev det,
da «Sigbrit Moder» lod sit Had gaa ud over ham. Hun tillagde
nemlig E. V. Skylden for Dyvekes Død. Selvfølgelig har hun ikke
mistænkt ham for Giftblanderi eller ligefremme Efterstræbelser, men
hun havde hørt, at E. V. i Nederlandene havde lovet Dronning
Elisabeths Familie at gjøre, hvad der stod i hans 'Magt for at
bevirke Dyveke fjærnet, og vidste vel, at der i Nederlandene var
slaaet paa, at Frillen maatte bort med det gode eller onde, og at
der kunde blive Tale om «une grande finesse». Da saa Dyveke
virkelig kom af Dage paa en mystisk Maade, vaktes Sigbrits
Harme mod Ærkebispen, og han kom til at føle det. Sigbrit
havde, som man ved, forstaaet ogsaa i Norge at faa nogle af sine
Kreaturer anbragte i høje Stillinger, deriblandt den raa og
uværdige Mag. Hans Mule (XI, 503), der foreløbig var bleven
Befalingsmand paa Akershus. Denne begyndte straks at fortrædige dels
E. V.s Tjenere i Oslo og Hamars Stifter, hvor Ærkestolen havde
adskillige Besiddelser, dels de endnu talrige Pilegrimme, der søgte
til St. Olaf. Klager til Kongen hjalp intet. Til sidst besluttede
Ærkebispen at drage bort for at søge Oprejsning. Efter at have
sørget for, at Arbejderne ved Domkirken kunde fortsættes, rejste
han fra Throndhjem 1521. I Slutningen af Juni traf han i
Amsterdam Kong Christian II selv, et for begge overraskende Møde.
E. V., hvis Paastand vi ej have Ret til at forkaste, erklærede, at
hans Agt havde været at rejse til Danmark for at henvende sig
til dettes Rigsraad, og at det kun var Storm og Uvejr, der havde
bragt ham til Holland. Han var her allerede bleven fornærmet
af Sigbrits raa Broder og Søster, og Christian II vilde nu lade
ham fængsle, men herpaa gik Øvrigheden i Amsterdam ikke ind.
Kongens Beskyldninger mod sin gamle tro Tjener for at have
forgrebet sig paa Domkirkens Skatte kunde E. V. paa det grundigste
gjendrive ved Kannikernes Erklæringer, at han tvært imod havde
forøget dem (han havde bl. a. stiftet et Vikarie i Throndhjem af
egne Midler). Over Utrecht, hvorfra han i Nov. 1521 sendte det
danske Rigsraad en udførlig Skildring af de mod ham stedfundne
Forurettelser, og hvor han tillige gjorde et Slags Testamente, drog
han derefter til Rom for Penge, laante mod Pant. Da han naaede
den evige Stad (2. Febr. 1522), var Leo X just død. Den nye
Pave, Hollænderen Hadrian VI, var en personlig Bekjendt af E. V. 
fra Gesandtskabsrejsen i 1515, men kom først ud paa Høsten til
Kurien, og E. V.s Dage stundede til Ende. Han døde nemlig i
Rom 28. Nov. 1522. Hans Eftermand fandt blandt hans
Efterladenskaber bl. a. et højst interessant, endnu bevaret Klageskrift til
Paven.

E. V. hører visselig til de mærkeligste af de 26 Mænd, der
have været Ærkebisper i Nidaros, og fortjener en smuk Plads
mellem danske Mænd, der have gjort sig fortjente i Norge. Den
tyske Forfatter Jacob Ziegler, der i Rom gjorde hans Bekjendtskab,
skildrer ham som «en ærværdig Olding, der allerede ved sit klare
Aasyn lagde sin ærlige Sjæl for Dagen».

Ogsaa i Litteraturens Historie fortjener E. V. at mindes, en
Ære, som han kun deler med en eneste af sine Forgængere paa
Ærkestolen, den vældige Eystein i det 12. Aarhundrede. Vi have
allerede nævnt Udgivelsen af de to norske Kirkebøger. Hertil
kommer, at han understøttede Udgivelsen af Saxo Grammaticus
(Paris 1514), hvorom Christiern Pedersen selv vidner i sin Fortale til
dette Værk. Til den nys nævnte Zieglers mærkelige Værk
«Schon-dia» har han ydet Forfatteren Bidrag. Og endelig er der ganske
nylig fremdraget et litterært Arbejde af E. V. selv, nemlig hans i
Form af Brev til Leo X nedskrevne Beskrivelse over Finmarken
(naturligvis paa Latin). At et saadant Skrift havde existeret, vidste
man fra en Udtalelse af Olaus Magnus, til hvis Kilder det hører,
men det ansaas for tabt, indtil det for faa Aar siden gjenfandtes
i Rom af K. H. Karlsson og derefter udgaves af G. Storm for det
norske geografiske Selskab.

L. Daae, En Krønike om Erkebiskopperne i Nidaros S. 176-87 (i
Festskriftet ved Throndhjems 900 Aars Jubilæum 1897).

L. Daae.



Valkendorf, Erik, o.1523-1605, Søn af efternævnte 
Henning V.s 2. Ægteskab, blev født o. 1523. Han nævnes i Aarene 1549
og 1559 som Hofsinde, var senest fra 1553 Kong Christian III's
«Kammertjener» og var som saadan nærværende ved Kongens
Dødsleje paa Koldinghus. 1552 fik han Brev paa Heinekirke Len, men
synes ikke at have overtaget det. Derimod fik han 1553 Hardanger
og Halsnø Kloster og 1555 Højstrup i Pant af Kronen, og disse
Panter beholdt han uindløst sin Livstid. Andre Forleninger fik
han ikke, og han synes heller ikke at have været nogen betydelig
Mand, selv om hans Navn jævnlig forekommer, særlig ved
Hofbegivenheder o. desl. Han var 1589 blandt de Adelsmænd, som 
fik Ordre til at ledsage Frøken Elisabeth til Brunsvig. 1592 laa
han i Lensmandens Fraværelse i Slotslov paa Kronborg. Han
skrives baade til sin fædrene Gaard Glorup og til Søbogaard, og
1580 erhvervede han Lundsgaard ved Mageskifte med Kronen, men
særlig var han knyttet til Højstrup, hvor han bestandig boede.
Her døde ogsaa hans Hustru Berete Andersdatter Lindenov i
1. Barselseng 18. Jan. 1568, og her knyttede han Forbindelse med
en ufri Kvinde, der fødte ham mindst 3 Sønner, af hvilke den
ene døde ung; for de to andre sørgede Faderen godt, ligesom
han ogsaa fuldt vedkjendte sig dem som sine Børn. E. V. døde
21. Nov. 1605. 

Thiset.



Valkendorf, Henning, --1535, til Glorup, var Søn af 
Henning Axelsen V. til Glorup og Anne Andersdatter Passow, og da
han synes at være opkaldt efter Faderen, er denne sagtens død,
om ikke før, saa snart efter hans Fødsel. Det er derfor rimeligvis
ham og ikke Faderen, der nævnes 1496, saa meget mere som han
1505 var Ægtemand, i det han da med sin Hustru, Anne Johansdatter 
Oxe, lod sig optage i Colloqvii Gildet i Svendborg. Skjønt
der kun haves yderst sparsomme Efterretninger om ham, maa han
dog have været en anset Mand, eftersom han ved Frederik I's
Tronbestigelse optoges i Rigsraadet. 1524 findes hans Navn blandt
Udstederne af det bekjendte Forbund mod Lutheranismen, men
formodentlig er det indsat mod hans Vilje; han har i alt Fald
ikke beseglet Dokumentet, saa mulig var han luthersksindet, skjønt
Brodersøn af en Ærkebiskop. 1534 deltog han i den bekjendte
Hylding i Hjallese Kirke, men Aaret efter døde han 28. Sept. i
Odense. Efter sin 1. Hustrus Død havde han ægtet Sidsel
Jørgensdatter Friis fra Østrup, med hvem han fik 2 Parter i hendes
mødrene Gaard Rolsted, som han 1525 mageskiftede til hendes
Frænde Laurids Skinkel. Af begge Ægteskaber var en talrig
Børneflok. 

Thiset.



Valkendorf, Henning, --1626, til Glorup og Søbogaard, 
var Søn af Jørgen V. til Glorup og Mette Henriksdatter Gjøe. Han
blev 1583 Hofsinde, men synes først efter denne Ansættelse at have
foretaget den sædvanlige Udenlandsrejse, i det han 1585 ses at være
indskreven ved Universiteterne i Padua og Siena. Han tjente ved
Hove, indtil han 20. Avg. 1592 holdt Bryllup med Anne
Lauridsdatter Brockenhuus (f. 23. Juni 1575), ved hvilket Ægteskab han 
blev Ejer af Bramstrup. Derimod blev han først ved sine 
Farbrødre Christoffer og Erik V.s Død Eneejer af sine fædrene Gaarde
Glorup og Søbogaard. 1595 forlenedes han med Verne Kloster
og Ingedals og Tune Skibreder, hvilke Len han 1597 ombyttede
med St. Hans og Munkeliv Klostre, som han beholdt sin Livstid.
Skjønt han havde haft 4 mandvoxne Farbrødre, var han i sit 
Slægtled dog den eneste Bærer af Valkendorf-Navnet, ligesom han selv
kun havde et eneste Barn. H. V. døde i Marts 1626, hans Enke
først 1658. 

Thiset.



Valkendorff, Henning, 1595-1658, var Søn af foranstaaende 
Henning V. og fødtes 24. Febr. 1595 paa Glorup. Efter at have
afsluttet sine Studier i Udlandet -- han blev 1613 indskreven ved
Universitetet i Leiden -- undlod han at søge Hof- eller Kancellitjeneste, 
men giftede sig tidlig, 23. Avg. 1618, med Karen Axelsdatter 
Brahe (f. 23. April 1598), i hvilken Anledning Faderen overdrog 
ham hans mødrene Gaard Bramstrup. Dog længe fik han
ikke Lov til at være Privatmand. 1624 beskikkedes han til Fændrik 
og 1627 til Lieutenant ved Corfits Ruds Kompagni af den
fynske Rostjeneste, og saa anset en Mand var han allerede nu, at
han valgtes til en af de 3 Generalkrigskommissærer, der under
Krigen skulde have Indseende med Garnisonerne og Indkvarteringen 
paa Fyn og varetage Øens Forsvar. Fra nu af er han en af
de betydeligste Mænd der i Landet, den fynske Adels Tillidsmand,
saa vel over for Kronen som i private Forhold, hvad der bl. a.
ses af de usædvanlig mange Værgemaal, der betroedes ham; men
ogsaa Kronen benyttede atter og atter hans Tjeneste, navnlig efter
at han 1628 var bleven Lensmand paa Odensegaard, et Len, han
havde i næsten en Menneskealder. Han var saaledes stadig gjennem 
mange Aar Kommissær ved den fynske Skatteopkrævning,
beordredes 1629 til Proviantkommissær for Fyn, var fra 1632 
Ritmester for det ene fynske Rostjenestekompagni og gjorde 1639
Tjeneste som Krigskommissær ved Krigsfolket i Hertugdømmerne.
Aaret før var han en af Adelens deputerede ved Forhandlingerne
om Landeværnets Indretning. Da 1643 Krigen atter nærmede sig,
blev han paa ny en af de til Varetagelse af Fyns Forsvar 
beskikkede Kommissærer. Det er sikkert et Vidnesbyrd om hans gode
Tjeneste i disse Trængselens Aar, at han ved Frederik III's Kroning 
hædredes med Ridderslaget; men han havde for øvrigt stedse
været en velset Mand ved Hove. Ved de store Daabsfestligheder 
1649 var han Marskal for de brunsvig-lyneborgske Gesandter. 1655
fratraadte han Odensegaard, men fik i Stedet Bratsberg og Gimsø
Kloster og fra 1657 tillige Lundenæs Len. H. V.s hele offentlige
Færd tyder saaledes paa, at han har været en redelig, duelig, anset
og derfor højt betroet Mand, og dette Indtryk svækkes ikke af
hans private Forhold. Som oftest boede han paa Odensegaard,
thi paa hans fædrene Gaard Glorup boede hans Moder, der
overlevede ham, og Bramstrup havde han solgt; men til Gjengjæld
kjøbte han 1637 Klingstrup og 1638 Bjørnemose samt, uvist naar,
Hesleholm i Skaane, og alle disse Gaarde besad han endnu ved
sin Død, 7. Jan. 1658, paa Glorup, skjønt Tiderne havde været
onde for ham som for hans Standsfæller. Det af ham oprettede,
endnu bestaaende Hospital i Skaarup er et talende Vidnesbyrd
om hans menneskekjærlige Sind. Efter sin i. Hustrus Død, 16. Avg.
1631, havde han ægtet Anne Christensdatter Barnekow (f. 9. Sept.
1606 d. 15. Marts 1648); 3. Gang ægtede han en holstensk
Adelsjomfru Margrethe Didriksdatter Blome af Neverstorff; hun var født
6. Febr. 1616 og døde 23. Avg. 1679.

J. Schurmann, Valckendorferne paa Klingstrup (i Saml. t. Fyens Hist. og Top. IX).

Thiset.



Valkendorf, Knud, --1527, Prælat, var en Broder til 
ovenanførte Ærkebiskop Erik V. og forekommer, saa vidt vides, første
Gang, da «K. V. af Nyborg Slot, Odense Stift», i Nov. 1495
indskreves ved Universitetet i Greifswald, hvor han Aaret efter tog
Bakkalavrgraden. 1498 blev han immatrikuleret ved Kjøbenhavns
Universitet, hvor han mulig har taget nogen af de akademiske
Grader, hvormed han senere betegnes, nemlig som Magister artium
og Decretorum baccalaureus. 1500 var han Skriver hos Biskop
Niels Skave i Roskilde, 1503 forekommer han som Kannik
sammesteds. 1514 fik han kongl. Præsentation paa Dekanatet i
Kjøbenhavns Kapitel, i hvilken Stilling han gjorde sig fortjent ved at
skaffe Frue Kirketaarn et meget anseligt, kobbertækket Spir.
Huitfeldt beretter, at han som Kirkens Værge «forfordrede og tilsaa,
at Arbejdet gik for sig». Han tog ikke i Betænkning at sælge
nogle af Kirkens Ejendomme for at skaffe Midler til dette
betydelige Værk. Et Sted betegnes han som «curator Tornbysensis»
(Taarnby paa Amager). 1516 valgtes han til Universitetets Rektor.
I det hele nød han Anseelse som en lærd og dygtig Mand, der
tog sig med Iver af de til hans Varetægt betroede Kirkers 
Anliggender. Ogsaa hans Fortjenester af Universitetet fremhævedes af
Eftertiden. Han døde 1527.

Rørdam, Kbhvns. Kirker og Klostre i Middelald. 
Kirkehist. Saml. 4. R. VI, 369. 

H. F. Rørdam.



Wallensbech, Henrik Madsen, --1662, Præst og Forfatter,
var en Søn af Præsten Mads Rasmussen i Vallensbæk, som havde
været Skibspræst paa et af de første Orlogsskibe, der gik til
Ostindien, og har efterladt sig en ret mærkelig Dagbog over sine
Oplevelser paa denne farefulde Rejse (Dsk. Mag. I). Sønnen blev
1650 Student fra Roskilde Skole og synes at have besiddet en
stor Færdighed i det latinske Sprog, da han allerede 1652 udgav
en Samling latinske Epigrammer, ligesom han ogsaa senere
optraadte som Forfatter i dette Sprog. 1654 blev han Kapellan i
Ude- og Oppesundby. Fra hans Præsteliv kjendes Titlerne paa
flere theologiske Skrifter af ham, af hvilke dog kun nogle
Ligprædikener vides at være trykte (1655). 1657 kaldedes han til
2. Kapellan ved Holmens Kirke og Præst ved Kvæsthuset. Den
levende Interesse, han følte for Begivenhederne under Kjøbenhavns
Belejring (1658-60), fremkaldte et Skrift, der endnu har historisk
Betydning, nemlig hans «Daglig Tegnebog, indeholdende den
himmelfrelste Stad Kjøbenhavns Belejringsidrætter» (1660), i hvilket han
paa en naiv, men dog jævnlig ret kvik Maade i latinske og danske
Vers med vedføjet Forklaring fortæller om alle de Begivenheder,
smaa og store, som Dag for Dag holdt Kjøbenhavns Befolkning i
Spænding eller fyldte den med Glæde, naar et Angreb var afslaaet
eller et Udfald var lykkedes. Det Sygehus, hvorved han var ansat
som Præst, og som, da han kom der til, var i den usleste
Forfatning, antog han sig med berømmelig Iver, henvendte sig til alle,
hos hvem han kunde vente Støtte, og fik saaledes indsamlet en
ret betydelig Kapital, saa at Kvæsthuset kunde yde Ly og Pleje
til mange syge og Saarede Soldater og Matroser (paa én Tid var
der saaledes indlagt 75 danske og 180 Hollændere). Siden
forfattede han «Beskrivelse paa det holmske Syge- og Kvæsthuses
uforbigængelige Brug og belejlige Sted» (Nye Dsk. Mag. II, 339 ff.). 1662
fulgte han med Hannibal Sehested som Legationspræst til Paris,
men døde allerede 19. Dec. s. A. En Rejsedagbog, han førte, er
endnu bevaret, hvoraf den første Del er trykt i Nyerups «Mag. f.
Rejseiagttagelser» II, 487 ff. -- W. var gift med en Datter af
Holmens Provst, M. Niels Spend.

H. F. Rørdam.



Vallentin, Jacob, 1804-72, Provst og Politiker, blev født 
13. Avg. 1804 i Skjelskør som Søn af Kjøbmand Johan Otto V.
(f. 1769 d. 1836) og Anna Marie f. Nielsen (f. 1774 d. 1837). Han blev
1821 Student fra Roskilde Skole og 1826 theologisk Kandidat, 1831
Sognepræst i Tvede og Linde ved Mariager, 1836 Provst i Nørhald
Herred (indtil 1867) og 1847 Præst i Spentrup som St. Blichers
Efterfølger. Han var en ivrig og dygtig Landmand, blev allerede
1846-51 Medlem af Landhusholdningsselskabets Agerbrugskommission 
og 1858-66 af en anden af Selskabets Kommissioner, førte
1847 Forsædet ved Landmandsforsamlingen i Aarhus og valgtes
1852 af den tilsvarende Forsamling i Kjøbenhavn til et Udvalg for
at overveje Landmænds Uddannelse; dettes Betænkning 1854 gav
Stødet til Landbohøjskolens Oprettelse. Han var fremdeles 1842-56
Medlem af Randers Amtsraad, 1850-62 Formand for Afløsning af
Husmandshoveriet i samme Amt og 1852-62 Formand for
Afløsning af Gaardmandshoveriet i 9. Landstingskreds.

Skjønt han før 1848 ikke havde taget Del i det politiske Liv,
valgtes han dog til Suppleant til den paatænkte Forsamling af
«erfarne Mænd» og deltog i det store politiske Møde i Viborg
22. Marts. Han søgte forgjæves Valg til den grundlovgivende
Rigsforsamling (imod J. F. Schouw) og ligeledes til Folketinget 1849
(imod K. Rovsing), men valgtes derimod 1852 i Randerskredsen
og gjenvalgtes, indtil han Sept. 1857 nedlagde sit Valgbrev. Som
Politiker var han udpræget nationalliberal, stemte 1852 baade imod
Toldloven og imod Arvefølgeloven, og vilde stille Forespørgsel
om Afskedigelsen af de to Ingeniørofficerer W. Bauditz og
Schovelin. Han udtalte sig baade for Fæsteafløsning og for Erklæringers
Meddelelse, men var ellers ret konservativ, holdt fast ved
Sognebaandet og var imod tidlig Udskrivning af Skolen. Ogsaa troede
han det bedst -- særlig for Husmændenes Skyld -- «at Godsejer
og Præst forbleve i Sogneraadet, og talte meget nedsættende om
«Seminaristdannelsen». 1856 var han Ordfører for Udvalget om
Landbohøjskolen. Ogsaa efter at have forladt Rigsdagen tog han
livlig Del i politiske Møder og Valg. Han døde 10. Febr. 1872.
-- 19. Sept. 1831 ægtede han Frederikke Louise Harder (f. 9. Febr.
1805 d. 13. Marts 1884), Datter af Farver Poul H. (f. 1755 d. 1820)
og Regina Beyer (f. 1774 d. 1855).

Erslew. Forf. Lex.
Barfod, Rigsdagskal

Emil Elberling. 



Wallich, Nathanael, 1786-1854, Botaniker, var født i Kjøbenhavn 
28. Jan. 1786 og Søn af Kjøbmand Wulff Lazarus W. (f. 1756
d. 1843) og Hustru Hanne f. Jacobson (f. 1758 d. 1839), Søster til
S. Aaron J. (VIII, 376). Han begyndte i en meget ung Alder at
gaa paa Veterinærskolen, hvor Abildgaard blev opmærksom paa
hans gode Evner og virkede til, at han ved privat Undervisning
blev dimitteret til Universitetet 1801, hvorefter han studerede
Medicin og Kirurgi, men samtidig med Forkjærlighed lagde sig efter
Botanik under Martin Vahl og J. W. Hornemann, med hvilken
sidste han stod i livlig Forbindelse lige til dennes Død. Efter at
have taget Examen ved kirurgisk Akademi i sit 20. Aar forlod
han Danmark og tilbragte Resten af sit Liv i Udlandet, i det han
i Slutningen af 1806 blev ansat som Læge ved den danske Koloni
i Bengalen og derefter, med nogle Afbrydelser, forblev i Indien i
over 40 Aar. Under de engelsk-danske Fjendtligheder, da de
danske Etablissementer bleve tagne i Besiddelse af Englænderne,
nødsagedes W. til at gaa i engelsk Tjeneste og blev i 1814 ansat
som Botaniker ved det engelsk-ostindiske Kompagnis store botaniske
Have ved Calcutta, for hvilken han 1817 blev Overintendant efter
Roxburgh. Her fra foretog han talrige videnskabelige Rejser til
forskjellige Egne af Indien, paa hvilke han indsamlede et
betydeligt Materiale af botaniske Gjenstande, som uddeltes til evropæiske
Musæer, deriblandt ogsaa levende Planter til den botaniske Have
i Kjøbenhavn samt omfattende Herbarier til sammes Musæum. W.
udfoldede en overordentlig stor Virksomhed som Botaniker; han
har mere end nogen anden bidraget til Kundskaben om Indiens
rige Planteverden ved sine talrige Publikationer, hvoriblandt flere
Pragtværker, saasom de 1824-26 udgivne Foliobind «Tentamen
florae Nepalensis illustratae» og det 1830-32 udkomne
Hovedværk «Plantae Asiaticae rariores», indeholdende 300 store,
kolorerede Kobbertavler. De fleste af hans mindre Arbejder ere
optagne i engelske Tidsskrifter og udkomne i Calcutta eller London;
paa Dansk findes kun et enkelt Brev fra ham til J. W. Hornemann
(trykt i Tidsskr. f. Naturvid. 1822). En større Samling Breve fra
W. til Hornemann findes opbevaret i Botanisk Haves Bibliothek.

W.s af Naturen stærke Helbred blev noget nedbrudt af det
indiske Klima, hvad der foranledigede, at han gjentagne Gange
maatte rejse til sundere Egne og der tage Ophold i kortere eller
længere Tid. Han rejste saaledes 1828 til London, hvor han
forblev i 4 Aar, og hvorfra han aflagde et kort Besøg i Kjøbenhavn. 
Da han i 1832 vendte tilbage til Indien, blev det ham strax
overdraget at lede en Expedition til den nylig erhvervede Provins
Assam, særlig for at undersøge Betingelserne for Thedyrkningen.
Atter i 1842 maatte han, for at styrke sit Helbred, drage til Kap,
hvor han opholdt sig i længere Tid, og i 1847 forlod han for
stedse Indien og levede Resten af sit Liv i London, hvor han
følte sig mest hjemme, og hvor han fremdeles førte et arbejdsomt
Liv i videnskabelige Kredse; han var bl. a. ogsaa et virksomt
Medlem af Komiteen for den store Udstilling 1851. W. nød megen
ydre Anerkjendelse, var Medlem af en Række videnskabelige
Akademier (i London, Edinburgh, Paris, Berlin, Miinchen), deriblandt
ogsaa af det danske Videnskabernes Selskab (1826); allerede 1821
udnævntes han til Æresdoktor ved Kjøbenhavns Universitet, og
mange Planter ere opkaldte efter ham. W. døde 28. April 1854
og fik et i høj Grad hædrende Eftermæle af Datidens engelske
Botanikere, af hvilke den berømte Sir William Hooker omtaler
ham som «vor uvurderlige, prøvede og lærde Ven, hvis Navn vil
blive elsket og hædret, saa længe den botaniske Videnskab vil blive
dyrket» og tilføjer «at faa -- om nogen i det 19. Aarh. -- have
bidraget saa meget til at fremme Botanikkens Sag som Dr. W.».
Han havde, allerede medens han levede i Indien, skjænket en
betydelig Mængde engelsk-indiske Bøger og indiske Oldskrifter til
Kjøbenhavns Universitetsbibliothek, og han testamenterede sin
omfattende Korrespondance med Samtidens berømte Botanikere til
den botaniske Have i Kew.

W. beskrives af sine samtidige som en elskværdig og livlig
Mand, der ved Siden af sin videnskabelige Interesse yndede
Selskabelighed og førte et meget gjæstfrit Hus i Calcutta. Han ægtede
i 1823 Sophie Colling, Datter af en engelsk Oberst C.; som Enke
forblev hun i London, hvor hun døde i Firserne og efterlod 3
Sønner og 4 Døtre, af hvilke flere endnu leve i England. Portrætter
af W. og hans Hustru, der efter Maleriet at dømme har været en
Skjønhed, ejes af nuværende Grosserer N. F. Wallick, Søn af
Theatermaler Arnold W., der skjønt Broder til Botanikeren
Nathanael W. skrev sit Navn lidt anderledes, i det han erstattede h med
k for at adskille de to Linjer af Slægten.

Dansk Folkelæsning II. 
Hooker, Journ. of Botany 1854 S. 185.
Bonplandia 1854 Nr. 12. 
Breve til J. W. Hornemann i den bot. Haves Bibliothek.

E. Rostrup.



Wallick, Ahron Wulff (kaldte og skrev sig Arnold W.),
1779(80?)-1845, Theatermaler, var født i Kjøbenhavn 11. Marts 1779
(80?) og Broder til ovennævnte Nathanael Wallich. 1798-1803 var
han Elev af Kunstakademiet; sidstnævnte Aar vandt han den store
Sølvmedaille og rejste omtrent samtidig til Rom for at uddanne
sig videre i Kunsten og gjøre Studier, der kunde komme ham til
Nytte i en senere Virksomhed ved Theatret; af akvarellerede
Dekorationstegninger hjemsendte han adskillige foruden enkelte
Landskaber i Olie. I 1809 rejste han over Paris, til Hjemmet og
udførte her en Theaterdekoration, «Et Fængsel», der skaffede ham
Understøttelse til en ny Studierejse; denne Gang drog han til
Paris, hvor han 1811-13 studerede sit særlige Fag. Efter sin
Hjemkomst blev han i Foraaret 1814 ansat som Theatermaler ved
den kongelige Scene og udfoldede her lige til sin Død, 3. Nov.
1845, en betydelig og meget paaskjønnet Virksomhed; Medlem af
Akademiet blev han 1815. W. var en inden for sit særlige
Omraade meget dygtig Kunstner med udviklet Evne til at opnaa
kraftig perspektivisk Virkning og tillige til at vække en Stemning;
højest naaede han i sine Interiører og i Gadepartier eller i det
hele over for Æmner, hvor Arkitekturen spillede en Hovedrolle.
Hans Oliemalerier ere af ringe Værd, mange af hans Akvareller
derimod meget smukke og kraftige. -- W. ægtede 2. Dec. 1817
sin Kusine Frederikke Wallich (f. 23. Marts 1794 d. 11. Nov. 1872), 
Datter af Kjøbmand Moses Lazarus W. (f. 1764 d. 1838) og Juliane
f. Kalisch (f. 1773 d. 1852).

Weilbach, Nyt dansk Kunstnerlex.

Sigurd Müller.



Wallick, Carl Wolf Josef Nathanael, 1825-88, Justitiarius,
var en Søn af ovennævnte Theatermaler A. W. W. og fødtes i
Kjøbenhavn 2. Dec. 1825. Han blev 1843 Student fra Metropolitanskolen 
og 1850 juridisk Kandidat. 1851 udnævntes han til Avditør
i Armeen, fra 1857 med Titel af Overavditør, var 1856-60 Chef
for Krigsministeriets Sekretariat, men konstitueredes allerede 1858
tillige som Assessor i Kriminal- og Politiretten, i hvilken Stilling
han 1860 fik fast Ansættelse; han hørte derefter i en lang
Aarrække til den nævnte Rets mest ansete Medlemmer og var fra
1883 Rettens Justitiarius. Han døde ugift 27. Nov. 1888 i
Kjøbenhavn. 1883 var han bleven Kommandør af 2. Grad af
Danebrogsordenen.

G. Kringelbach.



v. Wallmoden, Christopher Georg, 1730-93, Amtmand, 
fødtes 6. Juni 1730 paa Godset Wallmoden i Brunsvig og var Søn
af brunsvigsk Major Hans Georg v. W.; han kom 1744 til
Danmark og indtraadte i dansk Tjeneste som Page hos Kronprinsen,
blev 1755 Hofjunker, 1758 Kammerjunker, 1768 Kammerherre og
fik 1777 det hvide Baand. 1772 udnævntes han til Amtmand over
Nykjøbing Amt, Aaret efter tillige til Amtmand over Møens Amt
(indtil 1783). 1790 fik han Gehejmeraadstitelen og døde 23. Okt.
1793. Han ægtede 9. Nov. 1759 Cathrine Margrethe Lehn (f. 18. Jan.
1731 d. 4. Nov. 1788), Datter af Godsejer Abraham L. (X, 183).
Med hende fik han Godserne Fuglsang og Prierskov. Begge hvile
i Thoreby Kirke. W.s Slægt uddøde her i Landet paa Mandssiden
med hans Søn Frederik v. W. (d. 1823).

Louis Bobé.



Valløe, Knud Engelbrecht, 1833-77, Forfatter, blev 5. Febr. 
1833 født i Roskilde og var Søn af Prokurator Jens Jørgensen W.
(f. 5. Marts 1790 d. 1. Dec. 1871) og Birgitte Marie f. Selmer (f.
22. Jan. 1803 d. 17. Febr. 1845). 7 Aar gammel kom han i sin
Fødebys Latinskole og blev 1849 Student der fra. I 3 Aar
studerede han efter sin Faders Ønske Jura for en Gang at kunne
overtage hans Praxis, og han var kommet langt frem i sit Studium,
da Koleraen udbrød 1853, under hvilken Epidemi hans oprindelige
Lyst til det medicinske Studium vaagnede paa ny; nu gjorde han
frivillig Tjeneste paa Hospitalerne og andre Steder, og snart
erklærede han sin Fader, at han vilde være Mediciner, men var
villig til, hvis Faderen ønskede det, først at tage juridisk Examen.
Dette blev han imidlertid fritagen for, men maatte saa til
Gjengjæld ernære sig selv. Han fik Regensen og senere Borchs
Kollegium, var Lærer i Zoologi og Botanik og tillige Forelæser
hos Fru Gyllembourg, der -- ligesom Heibergs -- viste ham
megen Venlighed. I sit Studium kastede han sig mest over
Anatomien, hvori han snart manuducerede. 1860 blev han Prosektor
i normal Anatomi under I. P. Ibsen, hvem han kom i et meget
venligt Forhold til, og som fik ham til at ville tage Embedsexamen;
i Foraaret 1862 var han oppe til den skriftlige Afdeling, hvilken
han -- ligesom sine øvrige Examiner -- bestod med Udmærkelse;
men saa blev Ibsen dødssyg, V. plejede ham Dag og Nat, og,
da det endte med Døden, blev V. saa smertelig berørt heraf, at
han opgav sin Examen og aldrig senere tog den. Kun under
Koleraepidemien og i 1864 som Underlæge paa Garnisonshospitalet 
har han været i Lægevirksomhed. 20. Maj 1864 ægtede han
Johanne Marie Charlotte v. Arenstorff (f. i Villestrup ved Hobro
19. Jan. 1837), Datter af Proprietær Frederik Christian v. A. (f.
18. Dec. 1803 d. 2. Maj 1848) og Edel Louise Augusta Grevinde
Ahlefeldt-Laurvig (f. 18. Sept. 1808 d. 18. Jan. 1869). Han var nu
fra tidlig Morgen til sen Aften optagen af Dissektioner og
Informationer; en stærk Overanstrængelse blev Følgen heraf, og snart
led han under tærende Svindsot, for hvilken han forgjæves søgte
Helse i Mentona, hvor han døde 17. Maj 1877.

Valløes digteriske Talent var ikke meget omfattende. Hans
fleste Frembringelser paa dette Omraade gaa i satirisk og parodisk
Retning, og det var især de grundtvigianske Udskejelser, som han
grundig havde studeret, hans Vid gik ud over. Hans bedste
Arbejde, Novellen «Emtejægerne», stod først -- under
Forfattermærket --a--ø-- i «Dagbladet»s Feuilleton (1861), og den
latterliggjør paa en træffende Maade de omtalte Extravagancer; den blev
senere udgivet selvstændig (1861, illustreret af Alfr. Schmidt 1886}
og efterfulgtes af 1. Tillæg: «Syv udvalgte Digte af Kapellanen» og
2. Tillæg: «Baldersbaalet i Nyaarstiden» (1861). Desuden har han
udgivet det morsomme Stridsskrift «Logik, Botanik, Pædagogik og
nogle andre lignende Smaating kontra Hr. Prof. Ed. Erslev». I
«Fædrelandet» 1876 har han under Mærket Fg skrevet adskillige
morsomme Landsbyhistorier og Dialoger mellem Skolelæreren og
Høkeren, i hvilke Frembringelser det gaar løs paa «Det forenede
Venstre». Ogsaa i «Punch» har han givet sit Vid og Lune frie
Tøjler. Altid er han en varm Fædrelandsven og en ivrig
Forkæmper for ægte Aandsliv. I Studenterforeningen var han et
virksomt Medlem og ydede ogsaa dér værdifulde Bidrag i Taler, Vers
og dramatisk Spøg. I 1879 udgav hans Enke hans «Efterladte
Digte, Fortællinger, Parodier og Skitser», hvortil C. St. A. Bille
har skrevet en biografisk Indledning.

A. Abrahams, Minder fra min Studentertid. 
H. C. A. Lund, Studenterforeningens Historie. 

Nic. Bøgh.



Walløe, Peder Olsen, 1716-93, Opdagelsesrejsende, fødtes 
1716, sandsynligvis paa Bornholm. O. 1739 kom han til Grønland
og ansattes 1744 som Handelsbetjent under Kjøbmand Jakob
Severin (XV, 547), i hvis Tjeneste han forblev til 1751. Han blev da
udnævnt til «grønlandsk Frihandler» med Bolig ved Kolonien
Godthaab; men samtidig opfordrede saa vel Missionskollegiet som 
Handelskompagniet ham til at foretage en Undersøgelsesrejse først
langs Grønlands Sydvestkyst, der endnu var ukjendt, og dernæst
syd om Kap Farvel til Østkysten, hvor man vedvarende haabede
at finde Østerbygden. 6. Avg. 1751 tiltraadte W. Rejsen i en
Konebaad, bemandet med 2 danske og 2 Grønlænderinder, og i
Eftersommeren undersøgte han de frodige Egne omkring det
nuværende Julianehaab, hvor han fandt talrige Nordboruiner,
deriblandt 2 Kirker. Næste Sommer fortsattes Rejsen syd paa, Kap
Farvel omsejledes, og 6. Juli 1752 slog W. Telt paa Østkysten for
første Gang. Drivisen lagde ham dog snart uovervindelige
Hindringer i Vejen, og ankommen til Kangek (Kap Walløe) maatte
han 8. Avg. her fra tiltræde Tilbagerejsen. Han overvintrede atter
i Sydvestgrønland, og efter store Lidelser naaede han Kolonien
Frederikshaab 25. Juni 1753. W.s Rejse har haft epokegjørende
Indflydelse paa vor grønlandske Forskning, dels ved at skaffe det
nødvendige Grundlag til Veje for en videnskabelig Bestemmelse af
Østerbygdens Beliggenhed, dels ved at forsyne os med et stort
geografisk Materiale baade om Vest- og Østkysten af Sydgrønland.
Rejsens Resultater nedlagde han i flere velskrevne Dagbøger, der
hidtil kun uddragsvis ere blevne offentliggjorte, og endnu i 1753
rejste han til Danmark for at ordne sine Forhold saaledes, at han
kunde vie sit senere Liv helt og holdent for Grønland. Af os
ukjendte Aarsager blev dette dog ikke Tilfældet; han træffes senere
som Kjøbmand i Rønne, hvor han 9. Febr. 1759 giftede sig med
Enken Elisabeth Bohn, f. Hansen (f. 1723 d. 1786), og efter Hustruens
Død flyttede han til Kjøbenhavn, hvor han en Tid lang var
Opsynsmand ved et Pakhus og tilbragte sin Alderdom i meget
fortrykte Kaar. Landhusholdningsselskabet lønnede ham vel med
nogle ubetydelige Præmier, og Biskop Poul Egede skaffede ham
en Seng i Vartov; men da O. Fabricius 1787 udgav nogle Uddrag
af hans Dagbøger, var Forfatteren ganske glemt og ukjendt, og
hans vedholdende Ansøgninger om en ringe aarlig Pension førte
til intet. W. døde 27. April 1793 som Lem i Vartov.

Samleren 1787 S. 97 ff. 
Grønl. hist. Mindesmærker III. 
Samfundet 25. Nov. 1900. 

P. Lauridsen.



Walter, Anton Heimreich, d. 1685, s. Heimreich (VII, 272).



Walter, Caroline Frederikke, 1755-1826, Skuespillerinde.
Hun angives at være født 5. Febr. 1755 i Kjøbenhavn; men i øvrigt 
hviler der Mørke over hendes Fødsel og Familieforhold; ganske vist
kvitterer i Theaterregnskabet 1765-66 T. J. Halle for sin «liden
Datter Carolines» Gage som Figurantinde, men Underskriften siger
ikke, om dette er Carolines Fader eller Moder, end mindre, i første
Tilfælde, om det er hendes kjødelige Fader eller hendes Stiffader,
thi efter en Overlevering (gjennem Komponisten Poul Rasmussen)
kaldte hun sig Halle «efter en Fændrik eller Underofficer, som var
hendes virkelige Fader; men hendes Moders Ægtemand var
Arkelimester ved Holmen»; hos Overskou fortælles, at hendes Stiffader
var «en fattig Holmensmand Thomas Jespersen». Iver Als (I, 190)
fik, fortæller Overleveringen, Nys om Caroline Halles Opvakthed,
og ham skyldtes det, at hun blev antaget som Danseelev ved
det kongl. Theater, hvor hun 17. Febr. 1762 udførte sin første
Barnerolle som Laidronnette i «Æsop ved Hoffet». Hun vandt
straks Publikums Hjærte og udførte under stigende
Opmærksomhed i de følgende Aar, medens hun samtidig inden for
Balletkorpset rykkede op fra Elev til Figurantinde (med 50 Rdl. om
Aaret), adskillige, større og større, Børneroller i Skuespillet som
Eugenia i «Don Ranudo» og Louison i «Den indbildt syge»,
indtil hun, endnu ikke fyldt 15 Aar, gjorde Skridtet over i de voxne
Roller ved 1. Dec. 1769 at udføre Pernille i «Den stundesløse».
Hun gjorde Lykke i denne -- Clementin skal saaledes have ytret,
at han «aldrig havde ageret [Vielgeschrei] med større Fornøjelse
og Humør» end denne Aften sammen med hende -- og der kan
ingen Tvivl være om, at hun havde særlige Betingelser for at blive
en udmærket Pernille: hun var ung og frejdig, havde et Par
livlige, eller maaske rettere viltre, Øjne, som hun vidste at bruge
paa begge Sider af Lamperækken, besad en smidig Sikkerhed i
sin Fremtræden og et snarraadigt Lune i sin Tale. Da Pigefaget
paa denne Tid kun var maadelig besat, tilfaldt den ene Pernille
efter den anden hende, snart føjede hun de franske Soubretter til
sit Repertoire, ja gjorde endog heldige Strejftog ind paa
Lystspilelskerindernes Omraade -- Rosenstand-Goiske giver hende det
Vidnesbyrd, at «hun var den bedste Skuespillerinde», han havde kjendt
i Elskerindens Rolle --, men det varede ikke længe, inden det
sejrrig fremrykkende franske Syngespil slog sin Klo i hende -- ikke
et fuldt Aar efter hendes Skuespildebut aabenbarede hun sig ved sin
Udførelse af Roxelane i Sartis «Soliman II» (8. Okt. 1770) som en
næsten fuldfærdig Syngespilprimadonna -- og i Løbet af nogle
Aar helt bemægtigede sig hende. Inden for Syngespillet udfoldede 
Fru W., som Jfr. Halle, i Efteraaret 1774, blev ved Ægteskab
med ndfr. nævnte Kommercesekretær Th. C. W., al Kvindekjønnets
Kløgt og Ynde: hun var snart koket og lunefuld, snart bly og
trofast, snart knibsk og besnærende, snart djærv og ligefrem, snart
overgiven og listig, snart stilfærdig og troskyldig, altid fin og let
i sin Fremtræden, og i sin Replikbehandling naaede hun
Fuldkommenheden i det Elskovens Drillespil, hvor Elskerinden i
sejrsikker Bevidsthed om sin Uimodstaaelighed med gratiøs
Ubarmhjærtighed gjækker sin Bejler ved alle Haande Pudserier for til
sidst at belønne hans Bestandighed ved at kaste sig i hans Arme.
Fru W. lagde i sine Syngespilroller Vægten paa en tæt Forening
af det dramatiske og det musikalske Element, og hendes
Sangforedrag var derfor først og fremmest udtryksfuldt, karakterfuldt,
sjælfuldt, medens den sanglige Kunstfærdighed med Roulader og
Koloraturer for hende her stod i anden Række; at hun dog paa
ingen Maade har været nogen Sinke i denne Henseende, derom
vidner, at hun hørte til de faa udvalgte blandt det danske
Personale, der optraadte i de af Hoffet yndede italienske Operaer
paa Hoftheatret; hun udførte her f. Ex. Iris i Metastasios «Alcide
al bivio» (Febr. 1774). Fru W. slog sig ikke til Ro med de
Lavrbær, hun vandt i Syngespillets lette Kunstart, hun stræbte
højere, mod det alvorlige Drama og Tragedien, men skjønt
Rosenstand-Goiske, der ingenlunde kan beskyldes for at være nogen
kritikløs Beundrer af hende, mente, at hun var «virkelig den
eneste af hele Theatrets kvindelige Personale, som med Sandhed
og afgjort Held kan spille i Tragedien», viste hendes Udførelse af
Grevinde Orsina i «Emilie Galotti», Zaire, Ines de Castro og
andre tragiske Kvindefigurer, at «Melpomenes Cypresser vare hende
for mørke» (Rahbek). Hendes Navn er i den danske Theaterhistorie 
uløselig knyttet til Syngespillet, og inden for dette vandt
hun for sin aandfulde Udførelse af Titelrollen i «Aglae» det stolte
Tilnavn «Thalias Caroline», hvormed Johannes Ewald hædrede
hende i et Vers under hendes Portræt i denne Rolle.

Fru W.s Ægteskab var langtfra lykkeligt og opløstes
temmelig hurtig, maaske var Skylden lige saa meget hendes som Walters,
4 og hun søgte i de følgende Aar utvivlsomt Trøst i forskjellige,
mere eller mindre hastig opløste Kjærlighedsforbindelser -- Rygtet
havde særlig travlt med hendes Forhold til Nordmanden Johan Vibe
(i Anledning af hans Død opførte hun Febr. 1782 i Christiania en
«Sørgekantate») -- og en af disse blev Anledning til, at den 
danske Skueplads mistede hende, medens hun stod paa sin Kunsts
Højdepunkt. I Slutningen af 1779 havde hun forlovet sig
hemmelig med den udmærkede Violinist Christian Friedrich Muller (f.
28. Dec. 1752 i Brandenborg, d. 21. Dec. 1827 i Stockholm), der da
gav Koncerter i Kjøbenhavn; dette kom General Eickstedt, der
var Præses i Theatrets Overtilsynskommission, for Øren, og han,
der paa alle optænkelige Maader fortrædigede Fru W. til Fordel
for sin Elskerinde Jfr. Møller, den senere Mad. Frydendahl,
udvirkede en Udvisningsordre mod Müller, og ved denne naaede han
sit inderlige Ønske at trænge Fru W., hvis Roller Jfr. Møller
eftertragtede, bort fra Theatret. Sex Uger efter Müllers Udvisning
flygtede Fru W. Natten mellem 28.-29. April 1780, efter om
Aftenen at have udført Louise i Monsignys Syngestykke «Desertøren»,
til Sverige, ægtede 29. April 1780 i Gøteborg Müller og blev
(sammen med ham) ansat ved det kongl. Theater i Stockholm som
«första Aktris och Sångerska». Hendes første Optræden her var
26. Febr. 1781 i Titelrollen i Glucks Opera «Alceste», hun gjorde
stor Lykke, men forlod Aaret efter sammen med sin Mand
pludselig Stockholm paa Grund af Gjæld, gjenengageredes paa Gustaf III's
Befaling efter et Aars Tids Koncerteren i forskjellige Lande, navnlig
England, sammen med sin Mand paa bedre Gagevilkaar til det
kongl. Theater i Stockholm, afskedigedes 1806 ved Operaens
Nedlæggelse og optraadte sidste Gang paa Scenen 9. Nov. 1810 (ved en
Festforestilling for Kronprins Carl Johan) som Christina Gyllenstierna
i «Gustaf Wasa», der regnedes for en af hendes ypperste Fremstillinger; 
hun var senere, fra April 1812 til April 1815, Elevinstruktrice
ved det kongl. Theater i Stockholm og døde 17. Nov. 1826 paa
Djurgården. Efter sin Flugt fra det kongl. Theater i Kjøbenhavn
gjæstede hun Danmark to Gange: første Gang, 1783 paa
Tilbagerejse til Stockholm, blev det hende forbudt at komme inden for
Kjøbenhavns Volde, og hun maatte efter en 6 Timers Rast paa
Skydebanen skyndsomt forlade Landet, anden Gang, i Foraaret 1791,
mødte hun intet Forbud, hun var uhindret i Theatret til Mad. Roses
Benefice, hvor Publikum tiljublede hende «Velkommen, Caroline!»,
og hædredes af Tidens bedste Kunstnere og Litterater med et
Festmaaltid paa Skydebanen.

Rosenstand-Gøiske, Krit. Efterretn. om den kongl. dsk. Skueplads S. 74 ff. 94 ff. 
Overskou, Den dsk. Skueplads II-III. 
P. Hansen, Den dsk. Skueplads I.
Holbergs Komedier, Jubeludg., III, 2. Afd. S. 46 ff. 
Dahlgren, Anteckn. om Stockholms Theatrar S. 436 f. 
Davidsen, Fra vore Fædres Tid S. 117 ff.

Arthur Aumont. 



Walter, Caroline Louise Sophie Amalie, se Nielsen.


Walter, Frederik, 1649-17l8, Gehejmeraad, Søn af ndfr. 
anførte Generalmajor Hans W., var født i Tønning 6. Marts 1649,
færdedes i sine unge Aar i Udlandet og besøgte med en Grev
Kønigsmark Nederlandene, Frankrig og Italien; i Slutningen af 1677
befandt de sig paa Malta, hvor de deltog i Riddernes Kamp
med Muhammedanerne. Snart efter er W. vistnok kommen hjem,
thi 1678 udnævntes han til Horjunker; 1688 blev han Hofmester
for den uægte Kongesøn Chr. Gyldenløve (VI, 335) paa hans
Udenlandsrejse, 1691 Kammerjunker hos Prins Frederik indtil 1694, da
han med kongelig Tilladelse tiltraadte et Hofmesterembede for
Markgreven af Brandenburg-Bayreuths Søn. 1702 blev han 
Overhofmester hos Dronning Louise, senere hos Prins Christian,
Etatsraad og hvid Ridder 1701, Gehejmeraad 1710, død paa Kjøbenhavns
Slot 9. Dec. 1718. W. var en Type paa en letlevende Hofmand,
ødsel til det utrolige, saa hans økonomiske Omstændigheder trods
hans overdreven høje Løn vare ynkelige. Som Kong Frederik IV's
Yndling var han i dennes Følge paa Rejsen 1708-09 til Italien,
hvor han, selv om han var alene, i Gjæstgiverierne altid bestilte
Mad til 4 Personer for at være sikker paa at faa nok. -- Som
ældre Mand ægtede han 1714 Anne Christine Knuth (f. 1678
d. 10 Dec. 1723), Enke efter Brigader C. F. C. Bielke (II, 324).

Holbergs Epistler v. Bruun II, 368.
Fremtidens Nytaarsgave 1884 S. 108 ff.

G. L. Wad.



Walter, Frederik Hans, 1685-1749, Officer, var født i 
Kjøbenhavn 13. Jan. 1685. Hans Fader, Hofjunker og Kancelliraad
Chr. Albrecht W., var Søn af nedennævnte Generalmajor Hans W.;
hans Moder, Søster Svane, var Datter af Ærkebiskop Hans S.
(XVI, 597) og blev som Enke gift igjen med Biskop Hans Bagger
(I, 424). Efter at have endt sine Studier blev W. 1706 med
Kapitajns Karakter sendt til de danske Hjælpetropper i den spanske
Arvefølgekrig og fik her Kompagni ved Prins Georgs Regiment;
bl. a. var han med ved Malplaquet (1709). Efter 4 Aars Forløb
blev W. kaldt hjem og ansat ved Fodgarden, hvor han, fra 1728
som Kommandør for Korpset, tjente, indtil han 1738 blev
Kommandant i Citadellet. Han udnævntes til Major 1713, karakt. Oberst
1717, Brigader 1731, Generalmajor s. A., Danebrogsridder 1734,
Generallieutenant 1739 og General 1746. Ved forskjellige
Lejligheder blev W. anvendt i Reglementskommissioner o. l., ligesom 
han var designeret til næstkommanderende ved den Hærstyrke,
som Christian VI 1743 sammendrog paa Sjælland, da han tænkte
paa med væbnet Magt at gribe ind i det svenske Tronfølgespørgsmaal. 
30. Maj 1749 døde W. i Citadellet, ugift, som sidste Mand
af sin Slægt.

H. W. Harbou.



Walter, Hans, 1618-77, Officer, var født 16. Juli 1618 i Slesvig 
By, hvor hans Forældre, Hans W. og Barbara Bolte, vare Borgerfolk. 
Da Faderen, der maa have været en velstaaende og anset Mand,
døde 1633, foreslog Hertug Frederik III af Gottorp den unge W. at
deltage i en Sendefærd til Persien (jvfr. V, 330), men W. foretrak at
prøve sin Lykke som Soldat. Han gik under Trediveaarskrigen i
svensk Tjeneste, blev allerede 1639 Ritmester og 1644, da han med
stor Tapperhed havde forsvaret den Schlesiske Fæstning Oppeln,
Oberstlieutenant. Aaret efter var han med Helm. Wrangel i
Hertugdømmerne og har vel da faaet Tilbud om at træde i sin
Landsherres Tjeneste; thi 1646 blev han gottorpsk Oberst og Kommandant
i Tønning. 23. Okt. 1647 ægtede han Dorothea Hecklauer (f. 10. Marts
1633), Datter af Johs. H. (VII, 185); hun døde 11. Febr. 1669 i sin
14. Barselseng. W. blev ved dette Giftermaal naturlig knyttet til
det «Hecklauerske Parti», der ved det gottorpske Hof rivaliserede
med det «Kielmanske» og modsat dette nærmest skal have
arbejdet for en Forsoning med Danmark.

I Tønning, som Hertugen 1644 havde gjort til sin Hovedfæstning, 
var W. Kommandant i henved en Menneskealder, som
forløb fredelig med Undtagelse af Aaret 1660, da den danske
Feltmarskal Eberstein blokerede Staden. I Juli 1675 stod der atter
en dansk Hær uden for Fæstningen og forlangte dennes Overgivelse
i Kraft af det nys afsluttede Forlig i Rensborg; men W. nægtede
at gaa ind herpaa, indtil en af Hertugens egne Raader bragte
ham en Ordre, skreven af Hertugen selv. Med dennes Tilladelse
traadte W. dernæst i dansk Tjeneste som Generalmajor til Hest.

Allerede under Felttoget i Meklenborg s. A. vandt W. megen
Anseelse i den danske Hær, og efter Wismars Erobring blev han
Kommandant i denne Fæstning. 1676 blev han tillige Gouvernør
over det tilhørende Landskab og fik derhos Overkommandoen over
de Tropper, der bleve tilbage i Meklenborg og Holsten, da den
danske Hovedhær gik til Skaane. W. havde 1675 hvervet en lille
Afdeling Dragoner, men denne blev opløst 1676, hvorimod han 
blev Chef for 2. jyske Infanteriregiment og ved Nytaarstid 1677
tillige for 4. jyske Rytterregiment.

Da Operationerne i Skaane skulde gjenoptages i Foraaret 1677,
fik W. Befaling til at støde til Hovedhæren. Han var med ved
det mislykkede Angreb paa Malmø (6.-26. Juni) og førte i Slaget
ved Landskrone (14. Juli) venstre Fløjs første Træfning. Lige over
for sig havde W. General Rutger Ascheberg, som han i et Slag
ved Leipzig (1642) havde befriet fra kejserligt Fangenskab, og selve
Kong Carl XI. Kongen vovede sig for langt frem, og W., der
hurtig opdagede dette, stod i Begreb med at omringe ham, da
Ascheberg bragte Undsætning; i den paafølgende heftige
Rytterkamp blev W. saa haardt saaret, at han s. D. afgik ved Døden.
Han blev begravet i Wismar, hvor han af Navn var Gouvernør til
sin Død, og hvor Kongen havde skjænket ham en Gaard. Ogsaa
i og ved Tønning havde han ret betydelige Ejendomme.

Ludwig, Leichenpredigt über H W. (1677). 
Archiv f. Staats- u. Kirchengesch. d. Herzogth. III, 102 ff. 
N. P. Jensen, Den Skaanske Krig.

H. W. Harbou.



Walter, Jørgen, --1670, Oberst, var muligvis Broder til den 
ovfr. nævnte Generalmajor Hans W. Han kom til at udmærke sig
som Oberstlieutenant i Christian IV's sidste Krig med Sverige, i det
han var Kommandant i Rensborg og med Tapperhed og Ihærdighed
ledede Forsvaret af denne Fæstning under dens Belejring 1645; han
foretog vellykkede Udfald og afslog gjentagne Stormangreb, saaledes
at Fæstningen endnu var i dansk Besiddelse ved Freden. Til
Belønning herfor fik han 1645 af Christian IV Godset Rohlstorff i
Holsten og 1646 Brev paa en aarlig Pension af 1000 Rdl. Kort
efter Frederik III's Tronbestigelse maa han være kommet til Hoifet,
og skjønt han var raa og brutal, opnaaede han en vis Anseelse
og blev 1649 ophøjet i den danske Adelstand. Af mægtige Mænd
synes han at have staaet i nærmest Forbindelse med Grev Christian
Rantzau, men var ogsaa særlig yndet af Dronning Sophie Amalie,
hvem han forærede en Slæde, og med hvem han til almindelig
Forundring saas at køre omkring i Hovedstaden ved Vintertid.
Et tæt Slør hviler over de nærmere Omstændigheder, der
foranledigede ham til at spille sin historiske Rolle ved med Benyttelse
af sin Elskerinde Dina Winhovers (IV, 268) at faa rettet den
bekjendte Anklage mod Corfits Ulfeldt og Leonora Christina for at
ville rydde Frederik III af Vejen ved Gift. I Dec. 1650 berettede
han Kongen denne Løgn. Han vandt Tiltro og blev i Febr. 1651 
udnævnt til Oberst og kongelig Raad. Under Sagens Udvikling
og da Ulfeldt, der havde faaet at vide om Beskyldningen, antydede
W.s Delagtighed i denne og tillige sigtede W. for Mordplaner
mod sig, fik han vel i April Tilhold om at blive i Kjøbenhavn,
og det blev ham forbudt at vise sig ved Hoffet, men samtidig
udstedte Kongen et Brev, hvorved han tog ham under sin særlige
Beskjærmelse i Anledning af Trusler imod ham. Imidlertid kom
det til forskjellige Retssager, bl. a. paa Grund af Ulfeldts Sigtelse
mod W.; han frikjendtes og fik kun Befaling om at blive tilstede.
Da Dina for Herredagen havde bekjendt, at hendes Beskyldning
imod Ulfeldt var et Paafund fra W.s Side, frafaldt Ulfeldt selv
at ville forfølge Sagen mod ham videre og overlod Kongen og
Rigsraadet at bestemme, hvad der skulde gjøres. W. blev nu
stævnet for Herredagen, men denne erklærede, at der intet var
bevist om, at han var Ophavsmand til Dinas Løgne; kun den
Omstændighed, at han falskelig havde fremstillet Dina som en
ærbar Kvinde, kunde regnes ham til Last, hvorfor Kongen
opfordredes til at landsforvise ham. Dette skete ogsaa i Juli. Han tog
saa til Lybek, og i en Række Aar derefter vides intet om hans
Skæbne. 1663, umiddelbart efter Ulfeldts Dom, fik han Tilladelse
til at komme tilbage til Danmark, men maatte ikke indfinde sig
ved Hove. Dog kom han først tilbage 1668 og stod sikkert i
Forbindelse med Gabel; men han fik alligevel Ordre til atter at
forlade Kjøbenhavn. Han rømte nu til Skaane, men kom tilbage og
blev, som det synes, mistænkt for at have Andel i nogle da
formodede Giftplaner mod Kongehuset og kastet i Blaataarn, hvor
han førte en elendig Tilværelse; Leonora Christina undte her sin
gamle Fjende endda noget af sin egen Mad. Han var vistnok
sindssyg og døde i Maj 1670.

Birket Smith, Leonora Christinas Hist. I, 200 ff. II, 245 ff. 
Fridericia, Adelsvældens sidste Dage S. 142 ff. 
Danske Mag. 4. R. VI, 79 f.

J. A. Fridericia.



Walter, Thomas Christian, 1749-88, Musikamatør, Søn af 
Klædekræmmer Thomas Saur og Edele Margrethe Walter, blev døbt
12. Febr. 1749 i Kjøbenhavn. Efternavnet W. antog han efter sin
Morfader, Etatsraad, Kommitteret i Kommercekollegiet Christian W.
(d. 1767, 77 Aar gl.), i hvis Hus han blev opdraget og omhyggelig
undervist, bl. a. af Jac. Edv. Colbjørnsen. Bestemt til Embedsvejen
og allerede i Nov. 1765 karakt. Kommercesekretær blev W. 1771
Sekretær i danske Kammers 3. Bureau, men dyrkede samtidig 
Musikken baade praktisk og theoretisk. 1768 findes han blandt de
musicerende Medlemmer af det da oprettede «Nye musikalske Selskab»,
og hans første kjendte Komposition, en italiensk Arie med Orkester,
er fra Avg. 1772. Fra højere Steder blev han paa Grund af sin
fine Apparition, videnskabelige Dannelse og musikalske Kundskaber
favoriseret -- muligen ogsaa som den tilbedte Caroline Halles
sejrrige Fæstemand og Lærer -- og blev 1773, med Titel af
Directeur de théâtre, ansat som en Art musikalsk Instruktør ved
det kongl. Theater, hvor han samme Efteraar debuterede med
«Silphen» («Musikken af en dansk Liebhaber») og i Jan. 1774 med
«Den prøvede Troskab», begge Syngestykker i 3 Akter til Texter
af Jfr. Biehl. W. har derved Æren af at være den første
danskfødte Komponist af en dansk Syngespiltext. Dog opnaaede begge
Stykker kun en succes d'estime, hvortil kan søges forskjellige
Aarsager, og da tillige Forholdet mellem ham og hans Hustru hurtig
blev kølnet, søgte han snart bort fra sin Stilling ved Theatret.
Til Gjengjæld fik han 1775 en betydelig Rejseunderstøttelse i 3 Aar
for at gjøre Studier m. m. i Udlandet. I Hamborg komponerede
han 1775 ny Musik til Sartis Syngestykke «Soliman den anden»,
opført i Kjøbenhavn 1776, i Stockholm Operaballetten «Adonis»,
opført der Febr. s. A., og i Bologna oversatte og komponerede
han 1776 Favarts «Arsene». Da denne ved Opførelsen i
Kjøbenhavn 1777 ikke gjorde Lykke, lagde han Musikken paa Hylden og
gik til Trankebar som Gouvernementssekretær, blev 1780
Kancelliraad, 1782 Justitsraad og var ved sin Død 18. Nov. 1788
Finansraad og 2. Medlem af Gouvernementet. Ingen af hans
Kompositioner vides trykt. Derimod findes Partiturer til hans danske
Arbejder i vort Theaters Arkiv, men Overskou synes ikke at have
gjort sig bekjendt med disse.

Collin, For Historie og Statistik II. 
Overskou, Den danske Skueplads III. 
Musikforeningens Festskrift I.

S. A. E. Hagen.



Walter, jvfr. Walther.



v. Walterstorff, Ernst Frederik Greve, 1755-1820, Generalgouvernør 
og Diplomat, født 1. April 1755 i Tønder, var Søn af  
Major i Kavalleriet Christian v. W. (f. 18. Juni 1725 d. 1. Jan. 1801)
og Barbara Maria f. Munthe (f. 24. Avg. 1727 d. 6. Maj 1802), eneste
Datter af Oberst Geert M. og Kirstine f. v. Unger. Han blev 1771
Landkadet, 1773 Page; forlod Kadetkompagniet 1774 for at blive 
ved Hoffet og bestemte sig derpaa for den studerende Vej, blev
i Jan. 1777 indskrevet som Student ved Kjøbenhavns Universitet
og tog endnu samme Maaned latinsk-juridisk Examen, hvorefter
han blev Avskultant i Generaltoldkammeret. 1778 blev han
udnævnt til Medlem af Regeringsraadet i Vestindien cum voto
deliberativo i 3 Aar. 1780-86 var han tillige Landsdommer paa
St. Croix. Allerede 1782 blev han Kammerherre, og Aaret efter
fik han en større Sum af Fonden ad usus publicos efter en
vidtløftig Fremstilling af sine Rejser i Vestindien og England til
Fordel for Danmarks Handel. 1785 avancerede han til Vicegouvernør 
og 1787 til Generalgouvernør over de dansk-vestindiske Øer,
1790 fik han Generalmajors Rang.

Efter at have taget sin Afsked og foretaget en Rejse i
Nordamerika, der gav ham Stof til en Afhandling i Minerva for 1795
om «det sande Forbedringshus», vendte han 1796 tilbage til
Danmark og blev s. A. udnævnt til første Direktør ved Generalpostamtet, 
1797 tillige til Medlem af Postpensionskassens Direktion og
til første Direktør ved det kongl. Theater, hvor Digteren Baggesen
samtidig blev hans Meddirektør. Han benyttedes i disse Aar
ogsaa til diplomatiske Sendelser, saaledes i Dec. 1797 til
Stockholm for at lykønske Gustav IV til hans Formæling. Som
Postembedsmand har W. Fortjenesten af at have indført
Diligencebefordringen i Danmark efter i 1798 i Filadelfia at have indkjøbt
en Stage-coach eller Diligence som Model.

Krigen med England greb i det næste Tiaar stærkt ind i
W.s Liv. Efter Slaget paa Reden blev han, som Maaneden i
Forvejen var bleven Chef for nordre sjællandske
Landeværnsregi-ments 4. Bataillon, tillige med Lindholm (X, 328) udvalgt til at
føre Forhandlingerne med Nelson om Vaabenstilstanden, og samme
Efteraar udsendtes han som første Kommissarius og øverstbefalende
atter til de vestindiske Øer, der imidlertid vare blevne erobrede
af Englænderne, og hvis Gouvernør, Lindemann (X, 312), var død
under Okkupationen. Den 16. Februar 1802 modtog han Øerne
tilbage fra Englænderne, og Aarsdagen efter afløstes han af
Gouvernør Mühlenfels (XI, 561). Efter Hjemkomsten overtog han atter
sine Embeder i Generalpostamtet og som Chef for det nordre
sjællandske Landeværnsregiment. I 1807 deltog han i denne
Egenskab i Kjøbenhavns Forsvar, og han fik tillige med Admiral Lütken
(X, 553) og Major Kirchhoff (IX, 182) det sørgelige Hverv under
Kjøbenhavns Bombardement at forhandle med Englænderne om 
den danske Flaades Udlevering og at underskrive Kapitulationen.
Da Frederik VI kom tilbage fra Holsten, rettedes Ansvaret for
denne Katastrofe bl. a. mod W., som blev arresteret og stillet
for en Overkrigskommission, der i sin Dom af Nov. 1808 udtalte,
at W. ved et Udfald, 20. Avg., ikke havde iagttaget tilbørlig
Konduite (hvilket dog blev anset som afsonet ved hans Arrest), men
i øvrigt som Underhandlingskommissær havde opfyldt sine Pligter,
hvorefter han blev frifundet, i det første Punkt dog kun «for videre
Tiltale». I Jan. 1809 fik W. Afsked fra begge sine Embeder, og
i 1810 udnævntes han til overordentlig Gesandt og befuldmægtiget
Minister ved det franske Hof.

Naar man undtager, at W. ikke udmærkede sig paa sin
militære Løbebane, hvor han ogsaa manglede praktisk Uddannelse i
alle mellem Kadet og Generalmajor liggende Charger, fik han
fra sine unge Aar Lejlighed til at gjøre sig fordelagtig kjendt
i forskjellige vanskelige ledende Stillinger og blev, som ovenfor
vist, kaldet til at optræde under flere særlig kritiske Situationer.
Han var en dannet, kundskabsrig og berejst Mand med gode
Anlæg for Diplomatien og forstod at gjøre sig afholdt. Som første
Theaterdirektør var han gjennemgaaende mere velset end
Forgængeren, i Paris vare hans Dinéer berømte, og paa de højeste Steder
blev han ej heller glemt. Allerede 1801 blev han hvid Ridder, i
Frankrig udmærkedes han med Æreslegionens Storkors, 1811 fik
han Prædikat af Generallieutenant, og ved kongl. Resol. af 3. Juli
1819 blev han med sine mandlige Descendenter optaget i den
danske Grevestand. W. havde n. Maj 1787 ægtet Sara Heyliger
Cortwrigth (d. 1839), en Datter af en Planter paa St. Croix. Selv
døde han 13. Okt. 1820 i Paris, og hans eneste overlevende Søn,
Christian Cortwrigth W., der havde været Kammerjunker og
Kavaller ved Gesandtskabet i Paris, døde 3. Marts 1823 ugift i Lyon.
Baggesen nærede meget Venskab for W., skrev flere Rimbreve til
ham og nævner 1806 i et Brev endog som den Mand, han elsker
højest i Danmark, «den ædle, den elskværdige, den fortræffelige
General Walterstorff».

Erslew, Forf. Lex. 
Fonden ad usus publicos. 
Overskou, Den danske Skueplads III. 
Museum 1894 II, 276 og 1895 II, 333. 
Personalh. Tidsskr. 4. R. V. 
Fr. Olsen, Postvæsenet i Danmark 1711-1808. 
Ræder, Danmarks Krigs- og Polit. Hist. I, 460. 462. 479. 481. 
H. J. Blom, Krigstildragelserne i Sjælland 1807 S. 207 f. 
Oehlenschlägers Erindringer I, 125. 
Baggesens poet. Skrifter, ved Arlaud, II, 308. 

G. L. Grove.



v. Walterstorff, Gerhard Christopher, 1722-95, Søofficer,
var Søn af Major ved jyske Kyrasserer Ernst Frederik v. W. (f. 1689
d. 31. Marts 1759) og Beate Hedevig Christine f. Weilø (f. 1688
d. 28. Febr. 1769) og født 4. Febr. 1722. Han blev 1743
Sekondlieutenant i Marinen, 1750 Premierlieutenant, 1755
Kapitajnlieutenant, 1759 Kapitajn, 1767 Kommandørkapitajn, 1775 Kommandør
og 1782 Kontreadmiral. I sine første Officersaar var W. flere
Gange udkommanderet, sidste Gang 1752 som Chef for Galejen
«Jægersborg», men overgik tidlig i Administrationen og kom
derefter ikke oftere til Søs. Allerede 1749 blev han midlertidig og
1755 virkelig Ekvipagemester, s. A. Havnemester og Medlem af
Konstruktionskommissionen; 1765 indtraadte han i Tøjhuskommissionen, 
1773 i Takkeladskommissionen; 1778 blev han Holmens
Chef (til 1781) samt Medlem af Defensionskommissionen, 1787
Præses i Konstruktionskommissionen, og desuden medvirkede han i
talrige særlige Kommissioner, i Krigsretter osv. Han giftede sig
13. Nov. 1748 med Anna Hedevig Hollmann (f. 14. Marts 1718
d. 1. April 1773), Batter af Hoftrompeter H., og døde 6. Sept. 1795.

C. With.



v. Walterstorff, Michael, 1730-1807, Officer, blev født 1730 
og var Broder til ovennævnte G. C. v. W. 20 Aar gammel
indtraadte han som Korporal i falsterske gevorbne Infanteriregiment,
hvor han 1751 blev Sekond- og 1757 Premierlieutenant. Han blev
1760 Kapitajn og Chef for det aalholmske Kompagni af sjællandske
nationale Infanteriregiment, men da 19. Sept. 1764 de nationale
Afdelinger opløstes, og deres Mandskab reparteredes paa de
gevorbne Regimenter, blev W. Kompagnichef i det fra samme Dag
oprettede delmenhorstske Regiment. Ved dette, der fra 1778 blev
kaldt det sjællandske og fra 1785 det fynske gevorbne
Infanteriregiment, blev han Major 1777 (Anciennitet fra 1774) og
Sekondmajor 1783. Han kom 1789 til Arveprins Frederiks Regiment, fra
1790 som Premiermajor med Oberstlieutenants Karakter. 1791 kom
han som virkelig Oberstlieutenant til holstenske Infanteriregiment,
og her blev han 1795 Oberst. Allerede det følgende Aar forsattes
han til slesvigske Infanteriregiment, hvor Chefsposten, siden Prins
Frederik af Hessens Bortkommando 1791 fra Slesvig til Kjøbenhavn,
stod ledig. W. førte da Regimentet og deltog i Hamborgs
Besættelse i Foraaret 1801. 1802 afskedigedes han med Pension og med
Generalmajors Karakter og udnævntes samtidig, trods sine 72 Aar,
til Chef for nordre jyske Landeværnsregiment. Herfra 
afskedigedes han det følgende Aar. Han døde 20. Sept. 1807 i Nyborg,
hvor han var Ejendomsbesidder, 1. Gang gift, 3. Okt. 1760, med
Sarah Frølund (f. 1736 d. 29. Sept. 1784), Datter af Kammerraad og
Slotsforvalter F., 2. Gang, 31. Avg. 1785, i Bogense med Karen
Jørgensen (f. 1736, d. 2. Sept. 1794 i Nyborg).

Joh. Lesser.



Walther, Christopher Theodosius, 1699-1741, Missionær og Orientalist, 
var født 20. Dec. 1699 i Schildberg ved Soldin i
Neumark. Faderen, Johan W., var Præst smstds.; Moderen hed
Cathrine Torffstecher. 1720 kom han til Universitetet i Halle, hvor
han senere blev Præceptor ved det kongl. Pædagogium. 1724 blev
han af den danske Regering kaldet til at gaa som Missionær til
Trankebar, og efter at være ordineret i Kjøbenhavn ankom han
der til den følgende Sommer. Her virkede han med stor
Nidkjærhed indtil 1739, da han paa Grund af sit nedbrudte Helbred
maatte rejse tilbage. 1740 kom han atter til Kjøbenhavn, hvor
han blev kaldet til tysk Kapellan ved Vor Frelsers Kirke. Forinden
han tiltraadte dette Embede, gjorde han en Rejse til Tyskland,
paa hvilken han døde i Dresden 29. April 1741. Han var gift med
Anne Christine Brochmann, Datter af Johan Burchard B., Kasserer
i Trankebar. Under Opholdet i Trankebar udgav han nogle
mindre Arbejder paa og om Tamulisk og udarbejdede en Afhandling
«Doctrina temporum Indica», der er trykt i Bayers Historia regni
Bactriani (St. Petersb. 1737).

C. Schöttgen, Chr. Th. W. (Halle 1742). 
Ostind. Missionsberichte, 50. Continuation. 
Worm, Lex. over lærde Mænd II. 
Nyerup, Lit. Lex.

Vilh. Thomsen.


Walther, Paul, 1597-1640, Præst, 
var en Hamborger af Fødsel. Han blev først Diaconus (2. Præst) i Hemmingstedt i
Ditmarsken og siden (1627) ved Mariekirken i Flensborg. Under
den kejserlige Krig flygtede han med en stor Del af sine
Sognefolk til Kjøbenhavn og Christiansstad i Skaane. Efter
Tilbagekomsten til Flensborg (1629) gjorde han sig bemærket ved
Udgivelsen af en stor Mængde saakaldte «Zeit-Buszpredigten», der synes
at have vakt megen Opmærksomhed paa en Tid, da baade
ødelæggende Krig og mange hærgende Naturbegivenheder (f. Ex. den
store Vandflod i Marskegnene 1634) havde sat Sindene i Bevægelse
og gjort dem modtagelige for hans stærke Advarsler mod alle
Slags sædelige Udskejelser, hvortil Tiden var tilbøjelig. Tillige
udgav han «Manuale Ecclesiasticum edder Kerchen-Handboeckschen» 

(1635), der brugtes ved Gudstjenesten i det plattyske Sprog, indtil
den 1665 afløstes af Ad. Olearius's højtyske «Schleswig-Holsteinisches
Kirchenbuch». W. døde 31. Dec. 1640. Hans Søn Johan blev
Præst ved St. Johannes-Kirken i Flensborg.

Moller, Cimbria lit. I, 709 f.

H. F. Rørdam.



Walther, Vilhelm Theodor, 1819-92, Arkitekt, blev født 
13. Nov. 1819 i Lyngby ved Kjøbenhavn som Søn af Tømmermester
og Politiassistent Christian Vilhelm W. (f. 1788 d. 1869) og Anna
Kirstine f. Mønnich (f. 1795 d. 1879). Efter sin Konfirmation kom
han til Kjøbenhavn og gjennemgik Kunstakademiet, hvis forskjellige
Medailler han i Aarenes Løb vandt, den store Guldmedaille 1857
for «En Bygning til Folketing, Landsting, Rigsraad og Rigsret»;
to Gange vandt han den Neuhausenske Præmie, og samtidig med
sine Akademistudier ledede han Opførelsen af Bygninger i Norge,
Hamborg og Altona, ligesom han tegnede forskjellige Herregaarde
samt Hovedbygningen paa Silkeborg Papirfabrik. Han havde
tidligere foretaget en mindre Rejse til Tyskland og Holland, rejste
1859-61 med Akademiets store Stipendium til Tyskland, Frankrig
og Italien og blev efter sin Hjemkomst ansat som kongl.
Bygningsinspektør for Jylland (1862) med Bopæl i Aarhus. Her udfoldede
han en betydelig Virksomhed, restavrerede det indre af Frue Kirke
1865-66, det indre af Domkirken 1867-71, det ydre 1877-82 og
opførte Kathedralskolen Rektorbolig 1865, Haandværkerforeningen
1867-68, Musæet 1876-77 og en Del Privatbygninger; St. Pauls
Kirke er delvis opført efter hans Tegninger 1884-87. Uden for
Aarhus har han opført Kirkerne i Aaby, Holme og Skjørring,
restavreret St. Mortens Kirke i Næstved 1857-59, det ydre af
St. Mortens Kirke i Randers samt Kirkerne i Grenaa og
Thorsager. Han har desuden opført Toldkammerbygninger i Randers,
Nykjøbing p. M., Thisted, Hals og Als Odde, Postbygninger i
Brønderslev og Nykjøbing p. M., Latinskolen i Aalborg osv. Han
var ikke nogen særlig original, men en smagfuld og dannet
Arkitekt, som behandlede de mange Opgaver, der stilledes ham, med
Respekt og Alvor; han døde i Aarhus 28. Avg. 1892, ramt af et
Koleraanfald, han havde paadraget sig i Hamborg. 31. Avg. 1847
ægtede han Vilhelmine Christine Dorothea Tydsk (f. 31. Avg. 1826),
Datter af Kobbersmed Laurits Svendsen Palmo Tydsk (d. 1839) og
Conradine f. Meyer (f. 1788 d. 1846).

Weilbach, Nyt dansk Kunstnerlex.

Erik Schiødte.



Walther, jvfr. Walter.



Wandal, Bagge, 1622-83, navtisk Astronom, fødtes 22. Jan. 
1622 i Magstrup ved Haderslev, hvor hans Fader Jens Iversen W.,
Broder til Biskop W. i Viborg, var Præst. Gjennem Faderens
med mange Instrumenter forsynede Observatorium fik han Interesse
for Astronomi og Navigation, rejste udenlands for at sætte sig ind
i disse og sejlede nogle Aar som Styrmand. 1647 blev han
Navigationslærer paa Bremerholm og var ved Siden deraf hyppig paa
Fart, fra 1653 som Skibslieutenant, fra 1655 med Søpas for at
optage Kort over Rigets Farvande. Ved Svenskekrigen ophørte
Navigationsskolen, og W. tilbragte nu nogle Aar i Norge, hvor
han ægtede Maren Isaksdatter Falck, Datter af en rig Kjøbmand
Isak Lauritsen F. i Brevik, og 1661 blev Stiftsskriver i Agdesiden.
Efter Hustruens Død tog han tilbage til Kjøbenhavn, hvor han
1667 blev Direktør for den atter oprettede Navigationsskole og
fortsatte sin tidligere Virksomhed til sin Død 1683. Han naaede
ikke at udgive noget Søkort; to af ham tegnede Kort findes i det
kongl. Søkortarkiv. Blandt hans mange Publikationer kan nævnes
«Memoriale nauticum eller kort Undervisning om Sejlads» (Kbhvn.
1675, 1682 og 1683), «Rabdologia Neperi befattendes underlig, kunstig
og lettelig med nogle Talstokke at regne» (Kbhvn. 1678 og 1682),
Afhandlinger om Maaneformørkelsen 3. Marts 1653 og om Kometen
i 1661, mange Tabeller og Søalmanakker og almindelige
Almanakker for mange Aar baade for Danmark og Norge.

Moller, Cimbria lit. I. 
Nyerup, Lit. Lex. 
Garde, Efterr. om Sømagten I.
Lind, Kristian IV og hans Mænd paa Bremerholm. 
Stolpe, Dagspressen i Danm. I. 
Personalhist. Tidsskrift 3. R. IV og V; 4. R. IV. 

C. F. Pechüle.



Wandal, Hans, d. 1541, se Johan Wandal.



Wandal, Hans, 1579-1641, Biskop, var født 20. Avg. 1579 i 
Ribe og Søn af Raadmand Iver W. Moderen, Susanne, var
Datter af Præsten J. P. Grundet (VI, 227). Han gik først i Ribe
Skole, men kom o. 1589 til Herlufsholm, hvorfra han blev Student
o. 1596. Efter at have afsluttet sine Studier ved Universitetet rejste
han 1601 til Wittenberg og besøgte derefter flere andre tyske
Universiteter. 1602 optoges han i Huset hos H. Rosenkrantz paa
Rosenholm. 1604 kom han til Vosborg som Hovmester for Preben
Gyldenstjernes 3 Sønner, Knud, Ejler og Henrik, med hvem han 
rejste udenlands 1607. I 7 Aar gjennemrejste de Tyskland,
Frankrig, Schweits, England, Spanien og Italien. I Strasburg opholdt
de sig fra 1608 af i 2 Aar, og her tog W. Magistergraden. Rejsen
afsluttedes med et længere Ophold paa den berømte Fyrsteskole i
Tübingen. Efter Hjemkomsten blev W. 1613 Sognepræst ved
Graabrødrekirke i Odense. 1615 og 1616 maatte han afgive
Vidnesbyrd i den Sag, der var rejst imod den fynske Biskop H. Knudsen
Veile, som blev afsat paa Grund af kalvinistisk Vranglære. 1617
udnævnte Kongen ham, uden forudgaaet Valg af Stiftsgejstligheden,
til Biskop i Viborg. 1620 blev han Dr. theol. Under de
kejserlige Troppers Indfald i Jylland maatte han 1627-28 tage Ophold
uden for sit Stift. 1629 deltog han i et Møde i Kjøbenhavn, som
forberedte Forordningen om en skærpet Kirketugt. 1635 sad han
i en Kommission, som holdt Forhør over Kirsten Munk (XI, 529)
angaaende hendes Forhold til Rhingreven, og 1638 deltog han
med Landets øvrige Bisper i Rigsdagen i Odense i Anledning af
nye Skattepaalæg. Han døde 16. Dec. 1641. -- 25. Avg. 1616
ægtede han Margrethe (d. 1647), Datter af Raadmand Joh.
Burchardsen i Odense. Han har udgivet 6 Ligprædikener.

Kirkehist. Saml. 3. R. V, 93 ff.

S. M. Gjellerup.



Wandal, Hans, 1624-75, Biskop, er født 26. Jan. 1624 
i Viborg og Søn af ovennævnte Biskop Hans W. Da han var 2 Aar
gammel kom han i Huset hos sin Mormoder Cathrine Nielsdatter
Bagger, Enke efter Raadmand J. Burchardsen i Odense og
Sønnedatter af den bekjendte Handelsmand Oluf Bager (I, 413, nogle
yngre Slægtled kaldte sig Bagger). Under Kejserkrigen flygtede
hun 1627 til Holland og tog Drengen med. 1631 kom han tilbage
fra Amsterdam og blev derefter undervist i Hjemmet, hvor han
under Vejledning af sin Morbroder, Mag. Ole Hansen Bagger, især
gjorde god Fremgang i de orientalske Sprog: Hebraisk, Syrisk og
Arabisk. 1641 kom han i Viborg Skole, hvorfra han blev Student
1642. 1644 tog han theologisk Examen og indskreves 1645 ved 
Sorø Akademi, maaske som Hovmester for en Adelsjunker. 1647
disputerede han for det kongl. Rejsestipendium og rejste 1648 over
Holland til Strasburg. Efter et kort Studieophold i Basel besøgte
han flere tyske Universiteter og opholdt sig i længere Tid i Leipzig,
hvor han 1651 udgav et Stridsskrift om Kronologien i Christi
Lidelseshistorie, rettet imod en ung dansk Mathematiker, Vill. Lange
(X, 48). Under sit Ophold i Tyskland traadte han i 
Venskabsforhold til G. Calixt i Helmstedt (III, 338), men sluttede sig senere
til hans Modstandere, den sachsiske Hofpræst Dr. Jac. Weller og
Generalsuperintendent Dr. Steph. Klotz (IX, 239). Efter hans
Hjemkomst 1651 overdrog Kansleren Chr. Thom. Sehested ham at holde
Forelæsninger som Repetent for de unge Theologer. 1652 blev
han Professor i Hebraisk, 1653 Magister, 1655 Professor i Theologi
og 1657 Dr. theol. Fra. 1659 af var han under Svenskekrigen i
20 Maaneder Universitetets Rektor, og 1660 mødte han og Thom.
Bang (I, 501) paa Rigsdagen som Universitetets Repræsentanter.
Den Frihed, hvormed fremmede af andre Troessamfund, særlig da
Katholikkerne, bevægede sig her inde paa Frederik III's Tid,
forargede den danske Gejstlighed. Kongens Svoger, Hertug Johan
Frederik af Hannover, var 1651 gaaet over til den katholske Kirke
og opholdt sig derefter ofte i længere Tid ved det danske Hof.
Med ham fulgte som Skriftefader en Italiener, Valerio Maccioni,
der i høj Grad kunde glæde sig ved Kongens Gunst. Efter hans
Opfordring udgav Maccioni 1663 et Stridsskrift: «Nubes lucida»
om Bibelen og Traditionen, rettet imod Calixt, men i Virkeligheden
et Forsvar og en Anbefaling for Romerkirken. Herimod rettede
W. 1665 et Modskrift, kaldet: «Nubes sine aqva» (en Sky uden
Vand), der vistnok er forfattet efter Samraad med ansete gejstlige.
Han udgav det dog ikke under sit Navn -- maaske for ikke at
støde Kongen. En ung Theolog, Chr. Andersen Høysgaard, maatte
lægge Navn til. W. synes i det hele taget at have været
ængstelig over for alt, hvad der kunde udlægges som Majestætsforbrydelse,
og det skyldtes ham, at den theologiske Professor Chr. Nold (XII,
306) blev afsat, fordi han i en ny Udgave af en Logik til
Skolebrug iblandt Sætninger, hvorom der kunde strides, havde opstillet
den, at valgte Fyrster ere bedre end fødte.

1663-72 udgav W. sit store Værk: «Juris Regii libri VI» (6 Bøger
om Majestætsretten). Udgangspunktet er Hævdelsen af
Kongemagten som en guddommelig Naadegave, der ikke beror paa Folkets
Valg, men paa Salvelsen. Af særlig Interesse er i denne
Forbindelse Værkets 4. Bog, hvori han omhandler Majestætens kirkelige
Myndighed, som han dog indskrænker til en Styrelse af Kirkens
ydre Anliggender og til en Forvaltning af Kirkens Ejendomme.
Den indre aandelige Myndighed udøves af Præstestanden, men det
paahviler Kongen at sammenkalde Synoder af gejstlige Mænd samt
at bekræfte og haandhæve deres Bestemmelser. Kaldsretten til
alle gejstlige Embeder hævder han som Majestætens Ret, hvis 
Udøvelse vel kan overdrages til andre, men Kongen staar dog til
Ansvar for Maaden, hvorpaa den udøves. Dog benægter W. ikke
Menighedens Ret til at have en Stemme med ved Valget, men
han giver ingen Anvisning paa, hvorledes dette Forhold skal
ordnes. Med Hensyn til Kirkegodsets Styrelse lægger han særlig
Vægt paa, at det efter sin oprindelige Bestemmelse anvendes til
gudeligt Brug. Førend W. havde fuldendt dette omfattende Værk,
var han 1668 bleven udnævnt til Biskop over Sjællands Stift efter
Ærkebiskop Svane, men Ærkebiskop blev han ikke. 1670 holdt
han Sørgetale over Frederik III, og 1671 salvede han Christian V
i Frederiksborg Slotskirke. 1670 havde han Sæde i en Kommission,
som skulde forhandle om et Forslag, der var udgaaet fra det
sachsiske Hof. Det gik ud paa Oprettelsen af en almindelig
Kirkedomstol og fælles Kirkeret for alle Lutheranere. Kommissionen
anbefalede det, men det blev ikke gjennemført. Da det nylig
oprettede Kommercekollegium 1672 indgav et Forslag til Kongen
om fri Religion sø velse saa vel for Kristne af alle Konfessioner som
for Jøder, og da flere Medlemmer af Statsraadet gav Kollegiet
Medhold, indsendte W. en alvorlig Protest derimod. For at
godtgjøre det forkastelige i den foreslaaede Religionsfrihed støtter han
sig til den Grundsætning, at den sande Religions Opretholdelse er
Landsherrens første Pligt. Men tillige fremhæver han de politiske
Grundsætninger, som Jesuitter og Kalvinister havde fremsat, og som
maatte gjøre deres Tilhængere farlige for den souveræne Kongemagt.
W. opnaaede til Dels sit Øjemed for saa vidt, som det nævnte
Forslag blev henlagt, men han kunde dog ikke forhindre, at
Regeringen i Praxis fulgte de i Forslaget fremsatte Anskuelser.

Da en katholsk Præst, Jesuitten Heinr. Kircher, gjorde
Propaganda for den katholske Kirke og 1672 udgav: «Nordstern, Führer
zur Seligkeit» til Vejledning for Nordboere, forfattede W. et
Modskrift. Kircher havde paastaaet, at intet Samfund uden for
Romerkirken havde rigtige Præster. De manglede den rette Kaldelse
og den rette Ordination. Hertil svarede W., at Kaldsretten hørte
til Kongens Majestætsrettigheder. Med Hensyn til Ordinationen
indrømmede han Haandspaalæggelsens store Betydning som
apostolisk Skik, men han gjorde tillige opmærksom paa, at den altid
blev iagttaget i den danske Kirke, og naar man paastod en
Forskjel mellem Bispe- og Præsteordination og for den førstes
Retmæssighed kræsede Successio personalis, holdt han sig til, at Skriften
ikke kjendte denne Forskjel, samt at det ogsaa for den romerske 
Stol var meget vanskeligt at godtgjøre den uafbrudte Følgerække,
Dette Modskrift udkom dog først efter W.s Død. Han havde
bestemt at udgive det som en Disputats, der skulde indlede den
store theologiske Doktorpromotion, som Kongen havde befalet ham
at afholde, og hvortil skulde indbydes 11 ansete Theologer. W.
havde fastsat den til at afholdes i Maj 1675, men han døde 1. Maj
s. A. -- 27. Avg. 1653 havde han ægtet Anna Catharine (d. 1678),
Datter af Biskop P. Winstrup i Lund.

Vinding, Acad. Haun. S. 397 ff.
Zwergius, Siell. Clerisie I, 290 ff.

S. M. Gjellerup.



Wandal, Hans, 1656-1710, Theolog, Søn af foranstaaende 
Biskop Hans W. (d. 1675), blev f0dt i Kjøbenhavn 14. Jan. 1656.
Han blev Student 1671, lagde sig efter de østerlandske Sprog,
særlig Arabisk, men forsømte derfor ikke Theologien. Snart efter
at han havde taget Attestats, døde hans Fader 1675. Han rejste
da udenlands, først til England, hvor han gjorde længere Ophold
i Oxford og Cambridge; derefter 1677 til Nederlandene, hvor han
var sammen med det store Følge, som Just Høg havde samlet ved
Kongressen i Nimwegen (VIII, 226); næsten daglig var han
Gesandtens Gjæst. I Sept. s. A. kom han til Tyskland, hvor han
navnlig blev paavirket af Orthodoxiens vældige Forkæmper, Abr. Calov
i Wittenberg; Calov elskede ham som en Søn, siger W. selv. Han
indviedes saaledes i hele den da raadende Stridstheologi og blev
dens lærvillige Discipel. I det han i Dec. 1678 stod i Begreb
med at rejse til Syden, naaede Budskabet orn hans Moders Død
ham, og han ilede hjem. Nogen Tid opholdt han sig nu hos sin
Morfader, Biskop Peder Winstrup i Lund, der var meget affældig.
Medens han efter dennes Død paa ny 1680 i Familieanliggender
opholdt sig i Skaane, fik han Brev om, at han var udnævnt til
Rektor i Sorø. Her var han i 3 Aar, og under denne Embedstid
tog han 1682 Magistergraden. 1683 blev han Professor ved
Universitetet i østerlandske Sprog, men rykkede allerede s. A. ved
Chr. Nolds Død ind i det theologiske Fakultet. I 27 Aar var han
theologisk Professor og i den Tid 3 Gange Universitetets Rektor.
1687 nk han Doktorgraden. Da Biskop Hans Bagger døde 1693,
nærede W. sikkert Haab om at skulle blive hans Efterfølger paa
Sjællands Bispestol; og da Biskop Bornemann i Aalborg blev
foretrukket for ham, følte han dette som en dyb Krænkelse. I
Lærdom stod han ogsaa højt over Bornemann; men hans velkjendte
stive, stridssyge Orthodoxi har muligen skaffet ham Modstandere i 
Regeringen og hindret hans Valg. Mellem den hidsige Biskop
Bornemann og W. udbrød nu en heftig Krig, som først Døden
standsede. Striden gjorde ikke nogen af Parterne Ære (jvfr. II,
534). Da Masius var indviklet i Strid med Kalvinisterne (XI, 180),
kom W., hvis Fader ogsaa havde løftet en advarende Røst mod
Genf, sin Kollega til Undsætning med et dansk Skrift «Sandfærdig
og kort Underretning om den kalvinske Lærdoms Urigtighed»
(1690, ny Udgave 1695), som er en dygtigt og ganske mærkeligt
Arbejde (oversat paa Tysk 1697). Som Lærebog for de studerende
udgav han 1700 et Grundrids («Hypotyposis») af Theologien, som
i ny Udgave ogsaa behandlede kasuistiske Spørgsmaal. Bogen
blev flittig benyttet ved Universiteterne baade hjemme og ude og
tryktes i Leipzig 1727 i 6. Udg. Hans Forelæsninger over
Romerbrevet (paa Latin) bleve udgivne af hans Søn 1739. Desforuden
har man fra hans Haand en betydelig Række akademiske
Afhandlinger over theologiske Æmner. Han døde 10. Marts 1710, og
Professor S. Lintrup skrev Sørgeprogram over ham. -- 1684 havde
han ægtet Anna Marie Poggenberg (d. 1700), Datter af Frederik P.,
Tolder i Kjøbenhavn.

Kirkeh. Saml. 2. R. VI, 1 ff. 4. R. II, 548 ff.
Worm, Lex. over lærde Mænd.

A. Jantzen.



Vandal (Wenth ell. Slavus), Johan, --1541, luthersk 
Reformator og Biskop, angives (paa Ligstenen i Ribe) som født i
Goslar; imidlertid er der ingen Tvivl om, at han er den «Johannes
Wenth fra Gandersheim i Stiftet Hildesheim», der 1516 blev
immatrikuleret i Wittenberg og 1517 tog Magistergraden sammesteds.
Det er ikke usandsynligt, at han har været med i den Kreds af
Studenter, der var tilstede, da Luther s. A. indvarslede en ny
Tid ved Opslaget af sine Theses paa Kirkedøren i Wittenberg. I
alt Fald er det kjendeligt nok, at V. som en begavet og lærvillig
Discipel fuldt ud har tilegnet sig Luthers Grundsætninger. Det er
os ikke bekjendt, hvor V. i de nærmest følgende Aar har haft
sin Virksomhed; men 1526 blev han af Hertug Christian (III)
kaldet til Læsemester ved den evangeliske Præsteskole, Hertugen
agtede at oprette i Haderslev. I denne Stilling udfoldede han i
Forbindelse med Provsten i Haderslev, Dr. Eberhard Weidensee,
en betydningsfuld Virksomhed, hvorved Nordslesvig kom et Skridt
videre i reformatorisk Retning end nogen anden Del af det danske
Monarki. Da Weidensee 1533 forlod Landet, indtraadte V., der
dog fremdeles beholdt Titelen «Lektor» og vel ogsaa har gjort 
Gavn som saadan, i hans Plads som Sognepræst i Haderslev og
øverste gejstlig Tilsynsmand over Præsterne i Haderslev og
Tørning Len. I denne Egenskab var det vistnok, at han forfattede
en endnu bevaret Anvisning for Herredsprovsterne til Udførelse af
deres Tilsynsgjerning (Ny kirkehist. Saml. VI, 124 ff.). Da den i Jan.
1537 til Odense sammenkaldte Kreds af gejstlige fra Kongeriget,
der skulde gjøre Udkast til en Kirkeordinans, noget senere
forlagdes til Haderslev og her forstærkedes med de betydeligste af
Reformationens Talsmænd fra Sønderjylland, er det næppe
tvivlsomt, at V. har øvet en ikke ringe Indflydelse paa Ordinansens
Indhold og Form, og da han i høj Grad nød Christian III's Tillid,
blev han snart efter udset til at beklæde Pladsen som evangelisk
Superintendent i Ribe, hvortil han 2. Sept. 1537 modtog Indvielsen
i Vor Frue Kirke i Kjøbenhavn. Det var en stor Opgave, der
var stillet V. i det vidtstrakte Stift, hvor saa meget trængte til
Reformation, og det kan ikke betvivles, at han har besiddet den
aandelige Modenhed og Duelighed, som var fornøden; men da
hans Kjendskab til det danske Sprog kun var ufuldkomment,
maatte han paa sine Visitatsrejser ledsages af en af Stiftets Præster,
der kunde udlægge hans Ord for Menighederne, hvad naturligvis
i høj Grad hemmede Indflydelsen. Hvor det derimod kunde gaa
paa Latin, var V. paa sin Plads, og det vides, at han med Flid
baade underviste de ældste Skoledisciple i Dialektik og holdt
theologiske Forelæsninger for Præster og Lærere. Da der 1538
var Tale om, at Dr. Bugenhagen, som havde været Christian III's
Raadgiver i Kirke- og Skolesager, skulde rejse hjem, tænkte
Kongen paa at overdrage V. denne Gjerning. Der blev dog ikke
noget deraf, da Bugenhagens Ophold her i Landet forlængedes,
indtil Kirkeordinansen i Juni 1539 var lovtagen. 1540 deltog V. i
Bispemødet i Kjøbenhavn, og ved sin Tilskyndelse bidrog han til,
at Dr. Peder Palladius udgav sin Forklaring af Katekismus til
Vejledning for Præster. -- V. døde allerede 11. Avg. 1541, midt i
sine bedste Aar. Hans Hustru, Anna Gyren, overlevede ham med
4 Børn, som Christian III med venlig Omhu antog sig. Det har
været antaget, at den senere bekjendte, lærde Wandal-Slægt
nedstammede fra Biskop Joh. V.; men den grundige Kjender af Ribes
Fortid, J. Kinch, har ytret en vistnok grundet Tvivl om denne
Antagelses Rigtighed.

Barfod og Rørdam, Kirke-Kalender f Slesvig Stift II, 121 ff.
Scr. Rer. Dan. VII, 202 f.
Kinch, Ribe Bys Hist. og Beskr. II, 23.

H. F. Rørdam.



Wandal, Johan, 1731-97, Præst, nedstammede fra ovfr. 
anførte Biskop W. (d. 1641) i Viborg og blev født 11. Avg. 1731 i
Vindinge (ved Nyborg), hvor hans Fader, Peder W. (d. 1744), var
Præst; Moderen, Benthe Maria f. Mørch, var en Præstedatter fra
Aalborg. Han blev Student 1751 fra Odense Gymnasium og tog
Attestats 4 Aar efter. 1758 kom han som personel Kapellan til
Frue Kirke i Aalborg, men forflyttedes 1772 til det residerende
Kapellani ved Budolphi Kirke sammesteds, i hvilket Embede han
døde 13. Sept. 1797. Aaret efter, at han var bleven Præst, ægtede
han en Kjøbmandsdatter fra Aalborg, Christiane Marie Heug, som
overlevede ham til 1813. For W.s litterære Virksomhed blev det
af stor Betydning, at han 1765 i Forbindelse med 3 andre af Byens
Præster kjøbte et i omtrent 20 Aar drevet Bogtrykkeri i Aalborg,
som Ejeren paa Grund af Nød og Trang havde maattet nedlægge.
Interessentskabet fik kongeligt Privilegium, ved hvilket det blev
undergivet Censur af Stedets Biskop og Rektor. W. blev den
egentlige Leder og maatte stadig sørge for, at Trykkeriet fik noget
at bestille. 1767 begyndte han et lille Ugeblad «Nyttige og
fornøjelige jyske Efterretninger» af meget blandet Indhold og med
lokale Bekjendtgjørelser. I 8 Aar udkom Bladet uforandret; fra
1775 kom det i udvidet Format, og det er Begyndelsen til
«Aalborg Stiftstidende». W. var Udgiver til sin Død, da Redaktionen
overtoges af hans Søn. Foruden Avisen udgav han ogsaa et
Hæfteskrift «Patriotiske Samlinger», 8 Hæfter i 2 Bind, 1785-88, samt
adskillige fra Tysk oversatte Opbyggelsesskrifter og en lille Bog
for Konfirmander. En gejstlig Reskriptsamling (2 Dele, 1782-84)
kolliderede med Fogtmanns mere ansete Værk, der udkom
samtidig og gjorde W.s Arbejde fuldstændig overflødigt.

Nyerup,  Lit. Lex.
Saml. t. Jydsk Hist. og Topogr. 2. R. IV, 217 f.

A. Jantzen.



Wandal, Peder, 1602-o.1659, Præst, er født 9. Nov. 1602 
i Magstrup Præstegaard ved Haderslev og Søn af Præsten Jens
Iversen W. og Marine, Datter af Raadmand Peder Baggesen i Ribe.
1611 kom han i Haderslev Skole, hvorfra han o. 1619 skal have
ladet sig indskrive som Student i Wittenberg. 1620 kom han til
H. Rosenkrantz paa Rosenholm og rejste ud med Gunde
Rosenkrantz og Laurids Ulfeldt over Helmstedt til Holland. Efter sin
Hjemkomst lod han sig 1624 indskrive ved Kjøbenhavns Universitet, 
men under Pesten 1625 flyttede han til sin Farbroder Biskop
Hans W. i Viborg, der sendte ham til Tyskland, hvor han besøgte 
Wittenberg, Jena, Leipzig og Rostock. Han blev derefter
Hovmester for Erik Rosenkrantz og Ove Lunge paa Sorø Akademi.
1627 blev han ordineret som Medhjælper hos Faderen og blev 162$
hans Eftermand som Sognepræst i Magstrup og Jægerup. I
Præstegaardshaven byggede han et Hus paa 4 Stokværk, hvor han trak
sig tilbage for at gaa op i sine Studier. Her havde han et stort
Bibliothek med mange sjældne græske, hebraiske og arabiske
Haandskrifter, et Naturalkabinet og et astronomisk Observatorium,
og herfra udgav denne flittige Videnskabsmand foruden en Række
Prædikener og nogle aandelige Viser Oversættelser med Forklaring
til en stor Del af det ny Testamente, til hvis Trykning Kongen
befalede Herredets Præster at yde et aarligt Pengebidrag. 1631
udgav han et lille Skrift, kaldet «Oeconomia Dei, det er Guds
aandelige Husholdning», som vakte stor Opsigt i theologiske Kredse,
fordi det «afveg fra gængs Lære». Det var en uklar Fremstilling
af den lærde H. Rosenkrantz's theologiske System, udarbejdet paa
Grundlag af ufuldstændige og misforstaaede Optegnelser af hans
Foredrag. Det theologiske Fakultet lod Sagen undersøge, og
Skriftet blev konfiskeret, men er dog endnu bevaret i vore
Bibliotheker. W. slap for videre Tiltale, men for H. Rosenkrantz blev
det skæbnesvangert som Udgangspunktet for den theologiske Strid,
der forbitrede Resten af hans Liv. -- Under Svenskekrigen blev
Magstrup Præstegaard udplyndret 1657, og W. flygtede med sin
Familie til Haderslev, hvor han skal være død o. 1659. Han var
gift med Sara, Datter af Præsten Niels Truelsen i Hjerndrup. Sit
store Bibliothek testamenterede W. til Præstekaldet, og Levninger
deraf skulle endnu være bevarede i Magstrup.

Worm, Lex. over lærde Mænd II og III. 
I. O. Andersen, Holg. Rosenkrantz S. 298 ff. 

S. M. Gjellerup.



Wandal, Peder Topp, 1737-94, Forfatter og Bogsamler,
blev født 25. Dec. 1737 i Nyborg, hvor hans Fader, Jacob W., var
Stadsmusikant. W. blev Student 1756 og slog sig igjennem ved
Hjælp af forskjelligt litterært Arbejde, indtil han i 1771 blev
Underbibliothekar ved det kongl. Haandbibliothek; i 1784 blev han titulær
Professor. Som Forfatter bevægede W. sig baade paa det
skjønlitterære og det historiske Omraade. Da Selskabet for de skjønne
Videnskaber udsatte en Pris for den bedste Komedie, indleverede
han «Stedmoderen» (1767); Prisen fik han dog ikke -- den vandt
C. D. Biehl med «Den kjærlige Datter» -- men han opnaaede en 
Pengeunderstøttelse til Udgivelsen af sin Komedie. Den vandt
nogen Anerkjendelse ved sin Opførelse paa Theatret, men den er
uden Værdi. Mildere Dom kan man heller ikke fælde om hans
andre digteriske Arbejder: «Et Hyrdestykke d. 4. Sept. 1778», «De
tre Skræddere eller Forsøg til en nedrig komisk Fortælling, 1. Bog»
(1792), nogle lyriske Digte m. m. -- Større Betydning have hans
historiske Arbejder. Det var rimeligvis hans Stilling som
Bibliothekar og hans Lyst til at samle Bøger, der fik ham til at sysle
med historiske Æmner. For han var en meget ivrig Bogsamler.
Hans Løn var kun lille, og for at tilfredsstille sin Lidenskab blev
han en af Tidens travleste Oversættere. Han oversatte særlig fra
Tysk og alt muligt mellem hinanden, baade Digterværker (af
Gessner, Wieland o. a.) og juridiske, økonomiske, filosofiske Skrifter. I
Tidens Løb fik han samlet en anselig Bogsamling, der mellem
adskilligt værdiløst ogsaa indeholdt sjældne Ting, f. Ex. af ældre
dansk Litteratur. Herved blev han ledet til Udgivelsen af sin
Afhandling «Efterretning om danske Skuespil» (fra 16.-17. Aarh.),
der blev trykt som Indledning til 1. og 2. Bind af den
Gyldendalske Samling af «Nye originale Skuespil» (1776-78). Det
Arbejde, som har gjort ham mest bekjendt, er «De paa Jægerspris
ved Mindestene hædrede fortjente Mænds Levnedsbeskrivelser»,
hvoraf han kun naaede at faa fuldført 1. Bind og 1. Stykke af
2. Bind (1783-94). 1. Bind blev oversat paa Tysk. W.s
Bogsamling, der opbevaredes i hans Værelse paa Christiansborg Slot,
brændte sammen med dette; et halvt Aars Tid efter døde han,
5. Okt. 1794. Han var afholdt for sin Godhed, Tjenstvillighed og
Jovialitet.

Nyerup, Lit. Lex.
Personalhist. Tidsskr. 2. R. II, 60. 141 f.

F. Rønning.



Wandall, Erik Adolf, 1807-69, Præst, var født 13. Dec. 
1807 i Vorbasse Præstegaard og Søn af Sognepræst Hans W.
(f. 11. Okt. 1774 d. 14. Juli 1846) og Hustru Marie Kirstine f. Wiberg
(f. 1773 d. 1812). Han blev Student fra Odense Kathedralskole
1824, tog theologisk Embedsexamen 1833 og udgik som ordineret
Missionær til Egedesminde i Nordgrønland 1834. Hjemkommen
der fra 1840 beskikkedes han 1842 til Sognepræst i Tolstrup og
Stenum i Aalborg Stift. 1849 kaldtes han der fra til Strø i
Sjællands Stift og beskikkedes s. A. til Lektor i grønlandsk Sprog.
1869 fik han Professortitelen og døde s. A. 19. Avg. 14. Juni 1859
ægtede han Emma Sophie Ibsen (f. 5. Jan. 1838), Datter af 
Skolelærer I. -- Af litterære Arbejder foreligger fra hans Haand paa
Grønlandsk en lille Regnebog, trykt i Aalborg 1845, og en
Oversættelse af Stoud-Platous: «Kortfattet Jordbeskrivelse», trykt i
Aalborg 1848, begge besørgede for Missionskollegiet og trods al
derpaa sikkerlig anvendt Umage mindre. vellykkede, navnlig i
sproglig Henseende, hvorved maa erindres hans kortvarige Ophold
i Grønland. Han nød i øvrigt baade som Præst og Lektor megen
Anseelse.

Erslew, Forf. Lex.

H. F. Jørgensen.



Wandel, Carl Frederik, f. 1843, Søofficer. W. er Søn af 
Grosserer Carl Frederik W. (f. 9. Okt. 1800 d. 10. Febr. 1876) og
Anna Frederikke f. Thorsen (f. 5. Febr. 1819) og fødtes 15. Avg.
1843. Han blev Lieutenant i Marinen 1863, Premierlieutenant 1868,
Kapitajn 1880, Kommandør 1892 og Kontreadmiral 1899. Under
Krigen 1864 var han udkommanderet med Panserskonnerten
«Absalon», 1865-67 i fransk Orlogstjeneste og deltog da i den franske
Expedition til Mexiko; 1868 var han paa Opmaaling og 1869-70 
med Fregatten «Sjælland» i Middelhavet ved Suezkanalens Aabning.
1871-72 var W. Adjudant hos Marineministeren, 1876-78 Fører
af Postdampskibet «Diana» til Island, 1879 med Krydseren «Ingolf»
til Island og Grønlands Østkyst. 1880 deltog han om Bord i Skibet
«Blake» i en amerikansk Dybhavsundersøgelse i Golfstrømmen.
1881-86 var han Chef for Marineministeriets Sekretariats Kontor,
men her fra jævnlig udkommanderet. 1886-88 ledede han
Søopmaalingerne i vore Farvande og var 1889-98 Chef for
Søkortarkivet. 1889 var han Chef for Skonnerten «Fylla» til Island og
Grønland, 1891 for «Ingolf», 1894 for Panserskibet «Helgoland»;
1895 ledede han en videnskabelig Expedition med «Ingolf» til
Grønland. 1897 førte han atter «Helgoland» og Aaret efter
Fregatten «Fyen» i Middelhavet; paa dette Togt forfremmedes han
til Kontreadmiral. Efter sin Hjemkomst ansattes han som Chef
for Kjøbenhavns flydende Defension og har senere -- 1901 og
1903 -- ført Øvelseseskadrerne. Foruden denne betydelige,
væsentligst praktiske Virksomhed har W. ogsaa virket i Videnskabens
Tjeneste. 1890 ansattes han som Formand i Kommissionen til
videnskabelig Undersøgelse af de danske Farvande; da disse
Undersøgelser 1902 gik over til at blive et internationalt Foretagende,
fratraadte han Formandspladsen. 1890 blev W. Medlem af og 1895
Formand i Kommissionen til de geologiske og geografiske 
Undersøgelser i Grønland, i hvilken Egenskab han har indlagt sig
betydelig Fortjeneste. Beskæftiget paa denne Maade har han
gjentagne Gange udgivet hydrografiske o. lign. Arbejder. Endelig maa
det nævnes, at W. deltager som Marinens Repræsentant i den
parlamentariske Forsvarskommission, der har det Hverv at lægge
Grundlaget til Danmarks Forsvarsordning. -- W. blev 5. Okt. 1901
gift med Inger Marie Jensen (f. 10. Okt. 1867), Datter af
Murmester Poul Chr. J. (f. 9. Avg. 1837 d. 14. Okt. 1895) og Kirsten
f. Thomsen (f. 24. April 1839).

C. With.



Vandstad, Niels Andersen, 1625-77, Præst, var født 11. Marts 
1625 i Vandstad i Skaane, hvor hans Fader, Anders Nielsen
Trelleborg (d. 1654), var Præst. Efter Skolegang i Lund afgik han 1642
til Kjøbenhavns Universitet, hvorfra han, efter at have fuldendt
sine theologiske Embedsstudier, 1647 drog til Holland. I Franeker,
Leiden og ved flere Højskoler tilbragte han 3 Aar og gjorde sig
bemærket som theologisk Polemiker. Hans Skrifter mod
Kalvinisterne kunde imidlertid ikke komme frem i det reformerte
Holland, men vel et Skrift mod Katholikken Rob. Baronius (Amsterd.
1650). I Efteraaret 1650 kom han hjem til sine Forældre og blev
hos dem, indtil han 1652 overtog en Plads som Hovmester for 3
Sønner af Otte Skeel til Katholm, først i Sorø og siden paa
vidtløftige Rejser rundt i Evropa, indtil Rygtet om Kjøbenhavns
Belejring 1658 kaldte dem hjem. Da V. med rette havde vundet
Anseelse som en udmærket Vejleder for unge Adelsmænd, kom
han endnu til at tilbringe adskillige Aar i Udlandet som
Hovmester for Saadanne. 1665 tog han Magistergraden i Kjøbenhavn
og blev s. A. Præst i Skamstrup og Torbenfeld, siden tillige Provst
i Tudse Herred, men døde allerede 1677. Han synes at have
besiddet meget grundig filosofisk og theologisk Lærdom. Ogsaa
Statsvidenskab havde han givet sig af med for bedre at kunne
vejlede de unge Mænd, han havde under Opsyn. Foruden det
ovennævnte Skrift har han kun udgivet en Ligprædiken over Mandrup
Brahe (1671); men han efterlod meget i Manuskript. -- Sin Hustru,
Magdalene Povlsdatter, havde han faaet fra det Skeelske Hus.

Kirkehist. Saml. 3. R. II, 622 ff.

H. F. Rørdam.



Wanscher, Oscar, f. 1846, Kirurg. Han er en Søn af 
Grosserer Vilhelm W. og Karen Johanne Juliane f. Wegener og fødtes 
i Kjøbenhavn 19. Marts 1846. Dimitteret fra det v. Westenske 
Institut 1864 tog han 1871 Lægeexamen, var de følgende Aar
Assistent ved Edm. Hansens Øjenklinik og Kandidat, senere (1875-78)
Reservekirurg, ved Kommunehospitalet. 1877 erhvervede han sig
Doktorgraden for en Afhandling om nogle da særlig brændende
Spørgsmaal, om Forholdet mellem Difteritis og Croup og om
Tracheotomiens rette Udførelse ved denne Sygdom. 1879 blev han
kirurgisk Prosektor og samtidig Korpslæge, i hvilken Egenskab
han i en Aarrække fungerede som Overlæge ved
Garnisonssygehuset. 1883 blev han Censor ved Lægeexamen, og samtidig
begyndte han at virke som Privatdocent ved Universitetet og at
udfolde en frugtbar kirurgisk Forfattervirksomhed. 1882 udgav han
Skriftet: «Om Brugen af Æther som Indaandingsmiddel ved
kirurgisk Anæsthesi», et varmt skrevet og senere stærkt omdebatteret
Indlæg for Ætherens Fortrin fremfor det hidtil navnlig her til Lands
foretrukne Anæstheticum Kloroform. Samtidig konstruerede han
et hensigtsmæssigt Inhalationsapparat til Ætherbedøvelse, som har
fundet en vid Udbredelse. 1885 konkurrerede han til Lærerposten i
klinisk Kirurgi ved Universitetet og forfattede i den Anledning den
værdifulde Afhandling: «Behandling af de kongenite og infantile
Foddeformiteter». 1890 ansattes han som Konsulent for Bestyrelsen
for de militære Underklassers Pensionering og Invalideforsørgelsen.
1892 afskedigedes han som Korpslæge med Karakter af Overlæge
og ansattes s. A. som Overkirurg ved Frederiks Hospital med den
dertil knyttede kliniske Docentstilling. 1898 udgav han 1. Del af
et større planlagt Værk: «Afsnit af operativ Kirurgi». Det
historiske Syn paa sit Videnskabsfag, som her kom til Orde, har han
ligeledes givet Udtryk i forskjellige større Tidsskriftsafhandlinger,
omhandlende den udenlandske Militærkirurgi og navnlig trykte paa
Fransk i det internationale «Arch. pour l'histoire de la médecine
et la geographie médicale». 1900 udnævntes han til Professor
extraordinarius ved Universitetet i kirurgisk Pathologi. -- 19. Jan.
1881 ægtede han Johanne Margrethe Hage (f. 23. Juli 1850), Datter af
Grosserer, Konsul Christopher Theodor Friedenreich H. og Nancy
Amalie Margrethe f. Hammerich.

Den danske Lægestand, 7. Udg.

Jul Petersen.



Varberg, Claus Jensen, 1609-71, Præst, var, som hans 
Navn viser, født i Varberg i Halland 1. Sept. 1609 og blev 1627
Student fra Vor Frue Skole i Kjøbenhavn, s. A. som Erik Olufsen
Torm (XVII, 460), der blev hans fortrolige Ungdomsven. Han 
studerede siden udenlands, tog 1633 Magistergraden i Kjøbenhavn
og blev 1635 Rektor i Vordingborg. Her kom han i nærmere
Forhold til Lensmanden paa Slottet, Palle Rosenkrantz (XIV, 292),
der fattede Godhed for ham og 1636 kaldede ham til Præst i
Radsted paa Laaland, i hvilket Sogn Rosenkrantz havde sit
Herresæde, Krænkerup (nu Hardenberg). 1666 blev V. Provst i Musse
Herred. Han døde 27. Febr. 1671. Forskjellige mindre Skrifter,
som han har udgivet, vidne om, at han har besiddet theologisk,
filologisk og historisk Lærdom; tillige var han latinsk og dansk
Poet, som det fremgaar af hans «Epigrammata» (1642) og
«Kjærligheds Kjærlighed, det er gudelige Betænkninger om alle Slags
Kjærlighed» (paa Vers, 1654). Til Brug ved den elementære
Undervisning udgav han «Compendium theologicum» (1644) og «Den
guddommelige Lærdoms korte Begreb» (1645, Paa ny 1684). Han
var først gift med Gunild Jacobsdatter, Enke efter hans 2 nærmeste
Formænd, og efter hendes Død (1664) med Christine Jørgensdatter.

H. F. Rørdam.



Varberg, Claus Pedersen, d. 1525, s. Pedersen (XII, 618).



Warberg, Ole, 1759-1821, Mathematiker, var født 26. Febr. 
1759 i Kjøbenhavn og Søn af Undervisitør ved Kjøbenhavns
Toldbod Ole W. Han blev Student fra Frue Latinskole i Kjøbenhavn
1778 og virkede fra 1779 først som Assistent, siden som
Landmaaler ved Videnskabernes Selskabs geografiske Opmaalinger og
Kortarbejder. 1800 blev han extraordinær Professor i Astronomi
ved Universitetet og Chef for det samtidig oprettede
«Længdekontor». Siden opholdt han sig nogle Aar paa offentlig
Bekostning i England for at studere Møntfabrikationen. Efter sin
Hjemkomst blev han 1810 Møntdirektør og 1813 Generalkontrollør ved
Rigsbanken. Da Nationalbanken oprettedes 1818, blev W. dens
første kongevalgte Direktør. I denne Stilling, som han kun kom
til at beklæde et Par Aar, beskæftigede han sig særlig med
Bankens tekniske Anliggender, saasom Seddelfabrikationen og Tilsynet
med Bankens Trykkeri og dens Bygning. 1812-16 var han
Medlem af Kanal-, Havne- og Fyrdirektionen; 1815 udnævntes han til
Etatsraad. Efter længere Tids Sygdom døde han 4. Juni 1821.

Thaarup, Fædrenelandsk Nekrolog.
Erslew, Forf. Lex.

E. Meyer.



Varberg, Rudolf Peter Kristian, 1828-69, Journalist og 
Politiker, blev født 28. Febr. 1828 i Aarhus, hvor hans Fader 
Sebastian V. var Boghandler; hans Moder hed Louise Frederikke
f. Heldt. R. V. blev 1845 Student, gik 1848 frivillig med i Krigen
og rykkede op til Sergent, men gjenoptog derefter sine Studier og
blev 1854 juridisk Kandidat. 1855 blev han Revisionsassistent ved
Landstinget, 1859 Landstingssekretær og 1862 Justitssekretær ved
Sø- og Handelsretten. Allerede 1845-47 ydede han Bidrag til
«Korsaren», var 1848-51 Medarbejder af «Kjøbenhavnsposten»,
som da var yderlig demokratisk, og sluttede sig Dec. 1852 til
«Dagbladet» og endelig Nov. 1860 til «Folkets Avis». Her skrev
han i 7 Aar de fleste ledende Artikler, medens han tidligere
fortrinsvis i Blade og Tidsskrifter havde været litterær Anmelder. Dog
havde han 1852-55 udgivet 3 politiske Flyveskrifter, bl. a. «Hvad
har Rigsdagen udrettet?» (1855), en velskreven Oversigt over
Rigsdagens Virksomhed. 1864-66 var V. Medlem af Rigsdagens
Folketing for Frederiksborg Amts 4. Kreds, men kunde ikke opnaa
Valg til det samtidige Rigsraads Folketing og trak sig derefter
tilbage fra Rigsdagslivet. Han hørte til det national-liberale Parti,
men til dets venstre Fløj, og udtalte saaledes, at han foretrak
Junigrundlovens Landsting af Hensyn til Folkets Mistillid til
Novemberforfatningen, og at han holdt Kongevalg for en Absurditet
efter Slesvigs Tab. Han ønskede fremdeles en progressiv
Indkomstskat og talte imod den overdrevne Tro paa det kongl. Theaters
Betydning for Folket, ja vilde endog nægte Statstilskuddet dertil,
fordi det styredes af Tyskeren Kranold. Han tog ivrig Del i
Forhandlingerne om den nye Straffelov og paaviste flere Mangler, som
rettedes efter hans Henstilling (Straf for Duel, for Brud paa
Brevhemmelighed og Tillistelse af legemlig Omgang).

I sine Studenterdage var han bleven nøje knyttet til Fr. Dreier
(IV, 329) og hans Kreds (skrev 1853 i «Fædrelandet» Nr. 166-68
en meget sympathetisk Levnedsskildring af D.), og var siden lige til
sin Død, 8. Maj 1869, en afgjort og overbevist Fritænker, særlig
Fornægter af Sjælens Udødelighed (se hans sidste Udtalelse «Mit
Skriftemaal» i «Theori og Praxis» I, 164-70). -- V. havde 186r
ægtet Karen Emmerentze Sønnesen (f. 3. Sept. 1839 d. 9. Juli 1865)
og 1866 hendes Søster Konradine Susette (f. 23. Jan. 1849), Døtre
af Gaardejer Ole Chr. S. og Lucie Emmerentze f. Key.

Erslew, Forf. Lex.
Dagbladet og Folkets Avis 10. Maj 1869.

Emil Elberling.



Warburg, Christian Arenholt, 1813-95, Fabrikant og Forfatter, 
var Søn af Strømpefabrikant Ludvig Christian W. (f. 15. Sept. 
1785 d. 16. Jan. 1836) og Maren f. Schou (f. 21. Juni 1791 d. 29. Dec.
1838) og blev 12. April 1813 født i Kjøbenhavn. Han gik i 
«Efterslægten» og anbragtes efter sin Konfirmation i sin Faders
Forretning, som han -- i Begyndelsen alene, senere sammen med en
Broder -- overtog og styrede 1838-85. I den Tid, hans
omfattende merkantile Virksomhed lod ham tilovers, studerede han ivrig
Skjønlitteratur og Historie, og ved sin sikre Tilegnelsesevne og
udmærkede Hukommelse naaede han en fin og fornem Uddannelse.
Han giftede sig aldrig, men levede lykkelig i sin store -- 
ligeledes ugifte -- Søskendekreds, der bevarede sit gamle patriciske
Hjem uforandret i Aarenes Løb. Et apoplektisk Anfald i
Forbindelse med en Hjærtesygdom gjorde ham i hans senere Aar
legemlig svag. Han døde 22. Juli 1895. -- Denne stille, beskedne Mand
skyede at træde frem for Offentligheden og var derfor altid i sit
Forfatterskab saa strængt anonym, at selv ikke hans nærmeste
vidste Besked derom. Han har skrevet det rimede i Akts
Lystspil «Romeo é Giuletta», der 16. Maj 1843 opførtes paa det kongl.
Theater og ved en helt igjennem udmærket Udførelse med et
mageløst Ensemble fik en usædvanlig glimrende Modtagelse. Denne
aandrige Skjæmt latterliggjør med vittig Overlegenhed, i holbergsk
Aand, Damernes opskruede Begejstring for Italienerne og dermed
de danskes let fremkaldte Beundring for alt fremmed. Intrigen er
ubetydelig; men Forfatteren aflokker den meget pudsige Situationer,
giver den en slaaende, delikat Opløsning og udbreder ved en
spøgende Dialog, der er pikant pointeret i flydende Vers, Liv og
Lystighed over det hele. W. lod Theaterhonoraret for dette
Arbejde udbetale som Bidrag til Samfundet for danske Læreanstalters
Oprettelse i Slesvig, og Boghandlerhonoraret tilstilledes en Præst
til Uddeling blandt trængende. I Heibergs Intelligensblade
offentliggjorde han 1843 en Romancecyklus «Liden Kirsten», der
udmærker sig ved formskjønne, elegante Vers og romantisk Stemning i
Chr. Winthers Aand. Som fremragende Patriot udgav han under
Mærket Q de harmfyldte og sorgfulde «Grublerier over danske
Forhold og Tilstande» (1865, 2. Opl. s. A.) og «Yderligere
Grublerier» (1865).

Overskou, Den dsk. Skueplads V, 572. 614 ff. 
P. Hansen, Den dsk. Skueplads II, 489 ff. 

Nic. Bøgh.



Warburg, Ludvig Albert, 1821-86, Præst, nedstammede fra 
en jødisk Slægt i Tyskland, hvis Stamfader her i Landet blev 
indkaldt under Christian VI for at anlægge en Strømpefabrik. W., hvis
Farfader lod sig døbe, var Broder til ovennævnte C. A. W. og
fødtes 5. Juni 1821. Af de syv Søskende, som alle vare ugifte,
bleve de to Præster. Efter at være bleven dimitteret fra
Metropolitanskolen 1839 og theologisk Kandidat 1844 blev han Kateket
ved Vor Frue Kirke 1851, 2. resid. Kapellan ved Holmens Kirke
1857, i. resid. Kapellan 1867 og 1881 Holmens Provst. Han var en
stille og nidkjær Præst, som ikke tog aktiv Del i Tidens kirkelige
Bevægelser, men var anset og elsket af sin Menighed for sin
uegennyttige Færd og store Godgjørenhed. Han var Medlem af
Bestyrelsen for Kysthospitalet paa Refsnæs, af Foreningen for
forvildede unge Pigers Frelse og Medstifter af og fra 1884 Formand
for Foreningen til Evangeliets Forkyndelse for skandinaviske Søfolk
i fremmede Havne. Han antog sig særlig mange forældreløse Børn
og støttede Waisenhusets Bestræbelser med stor Gavmildhed. Han
døde 26. Marts 1886.

R. Volf.



Ware, Jens, 1693-1767, Legatstifter, 
blev født i Aalborg 2. Sept. 1693 og var Søn af Rektor Søren W. og Margrete Elisabeth
f. Würger. Han blev Student fra Aalborg 1713, studerede derefter
dels i Kjøbenhavn, dels i Udlandet, hvor han opholdt sig 3 Aar,
ejede Faddersbøl og Nørhaagaard fra 1751 til 1766 og døde ugift i
Aalborg 9. (ell. 10.) Nov. 1767 efter at have testamenteret næsten
hele sin Formue til forskjellige offentlige Stiftelser. Navnlig viste
han sig rundhaandet mod Aalborg Stifts gejstlige Enkekasse, der
fik 12000 Rdl. foruden Overskuddet af hans Bo, der beløb sig til
o. 1175 Rdl. -- Hans Søster Anne W. (f. i Aalborg 25. Sept. 1694,
d. sammesteds 22. Dec. 1773 som Enke efter Mag. Peder
Hovedstrup) anvendte sine Midler paa lignende Maade.

Jydske Efterretn. 1769, S. 229. 
Hofmans Fundationer XI, 504. 
Saml. t. jydsk Hist. og Top. X, 62. 
Tauber, Aalborg Kath. Skoles Disc. I, 142.

S. Nygård.


Vargas-Bedemar, Edouard Romeo Greve, 1770-1847, Mineralog, Musæumschef, 
tilhørte en yngre Linje af en spansk
Grandeslægt og fødtes 15. Jan. 1770 i Kiel. Uddannet ved tyske
Universiteter drog V. efter Forældrenes tidlige Død til Spanien, deltog
som spansk Artillerilieutenant i Belejringen af Ceuta, men maatte
ved en hovedkulds Flugt forlade sit Regiment, da han i en Duel
havde dræbt sin Chef, Oberst Lerma (Avg. 1791). Han søgte Skjul
i et dansk Skib, hvis Kapitajn tog ham med til Marseille, hvorfra 

han efter den danske Konsuls Raad, for at undgaa Lermaernes
Hævn, sejlede til Korsika. 3 Aar efter gav et romantisk
Elskovsæventyr i Livorno Anledning til V.s Flugt til Siena. Her slog
han ind paa den litterære Bane og udfoldede i de følgende Aar
en broget Forfattervirksomhed, hvorved han vandt et vist Ry. Et
Skrift «Dell' Epigramma grecco» (1796) var tilegnet A. P. Bernstorff.
Da Accademia Italiana 1798 stiftedes i Siena, blev V. som en af
Stifterne valgt til Præsident. Det følgende Aar lod V. sig ansætte
som Oberstlieutenant i Østerrigsk Tjeneste og deltog som Adjudant
i Feltmarskal Frølichs Stab i Belejringen af Rom og Ancona. Efter
Felttogets Slutning førte et tilfældigt Møde med Dronningen af
Neapel til hans Ansættelse i det neapolitanske Artilleri som
Oberstlieutenant, Lærer ved Krigsskolen og Chef for Kanonstøberiet.
Denne Herlighed varede i 4-5 Aar. Saa tabte V. den lunefulde
Dronnings Gunst, følte sig tilsidesat og tog Afsked i Efteraaret
1805, kort før Hoffets Flugt for Franskmændene. Aaret efter træffe
vi V. i Sardinien som Generalforpagter af Øens Miner. 1807 var
han i Toscana i Færd med at foretage en dristig Omdannelse af
Accademia Italiana, hvorved han paadrog sig Generalsekretæren
Professor Sacchettis rasende Had og Forfølgelse. Mistænkeliggjort
hos Franskmændene som politisk Intrigant holdtes V. en Tid lang
i Inkvisitionsfængsel og svævede endog i Fare for at blive skudt,
men blev, takket være Baron Schubarts Forestillinger. hos
Politiministeren i Paris, frigiven imod strax at forlade Italien og rejse
til Danmark (Juli 1809). Her havde Schubart banet Vejen for sin
ulykkelige Ven, der fik den bedste Modtagelse ved Hove og hos
de styrende. Han vandt Kongens Yndest og Tillid og opnaaede
inden Aarets Udgang kongelig Understøttelse til en stor
mineralogisk-økonomisk Rejse til Norge, som tiltraadtes i Marts 1810 og
endtes efter et Besøg paa Nordkap og Tilbagerejse gjennem
Lap-marken og Østsverige i Avg. 1812. Som Kammerherre og Medlem
af Kommissionerne angaaende Kongsberg, Aardal og Røros
Værker rejste V. i Maj 1813 atter til Norge, vistnok i sin Velynder
Prins Christian Frederiks Følge. Til ham som Norges Regent
overleverede V. sin udførlige Plan til en Reformation af
Kongsbergværket, og til ham aflagde han Ed efter Tronbestigelsen.
Derved paadrog V. sig Frederik VI's Unaade. Kammerherrebestallingen 
kasseredes, og den tilstaaede Pension fratoges ham; men
Unaaden varede ikke længe. Ved Kongens Tilbagekomst fra Wien
fik V. baade Nøglen og Pensionen tilbage. De følgende Aar 
optoges V. af Redaktionen af sit Rejseværk, som, udarbejdet paa
Fransk, sendtes til Paris, hvor Tidsforholdene hindrede dets
Trykning. V. maatte da omskrive det paa Tysk og fik det først
udgivet 1819 i Frankfurt. Imidlertid havde V. i Mangel af kongl.
Embede modtaget Stillingen som Inspektør ved Prins Christian
Frederiks Naturaliekabinet og med største Iver forfulgt sine
mineralogiske Interesser, Med Understøttelse af Prinsens Kasse foretog
V. 1819 en geognostisk Rejse til Færøerne, som varede et Aar og
indbragte en rig Høst af Mineralier, der i en Række af Aar bleve
Grundlag for en levende Byttehandel til Fordel for Kabinettet.
Mange kortere og længere Rejser afvexlede siden med Hofliv og
indgetogent Landophold. Sverige, Skotland og Rusland besøgtes.
Særlig bragte Rejsen 1831-32 gjennem Tyskland, Østerrig, Schweits
og Frankrig et betydeligt Udbytte saa vel for det kongl. som for
Prinsens Musæum; men mærkeligst blev dog V.s sidste store Rejse
til Madeira, Azorerne og Canarerne, der med Understøttelse af
Fonden ad usus publicos tiltraadtes i 1835 og først endtes efter et
aarelangt Ophold i Portugal, hvis nordlige Halvdel berejstes og
undersøgtes paa det nøjeste. V. vendte tilbage til Kjøbenhavn i
Sommeren 1839, bedækket med Ordener og stærkt komplimenteret
af de fornemme, medens vore videnskabelige Avtoriteter indtog
en køligere Holdning over for deres maaske noget undervurderede
Kollega. Efter Christian VIII's Tronbestigelse blev V. 1842 Møstings
Afløser som Chef for det naturhistoriske Musæum, i hvis Direktion
han havde siddet siden dets Oprettelse 1829. Han døde ugift i
Kjøbenhavn 15. Marts 1847, men efterlod en i 1817 legitimeret
Søn, hvem Faderen havde skaffet en fortrinlig Uddannelse, og som
siden opnaaede en høj Stilling i Rusland.

J. Bloch.

-- Fra sine talrige Rejser hjembragte Vargas-Bedemar, der var
en udmærket Samler, rige Mineralskatte, hvoraf særlig Udbyttet af
hans Rejse til Færøerne i 1819-20 maa nævnes. Fra hans Haand
foreligger flere, dog kortfattede Mineralbeskrivelser samt Skildringer
af enkelte Landsdele i mineralogisk-geologisk Henseende; bedst
kjendt er hans «Reise nach dem hohen Norden etc.» (Frankf. a. M.
1819), der dog mest er almen geografisk; fra hans Ophold i Italien,
hvor han en kort Tid var Forpagter af Sardiniens Miner, stammer:
«Stille Miniere della Sardegna» (Livorno 1806); om sin Rejse i
1835-36 til Madeira, Porto Santo, Azorerne og Canarerne, hvor
han særlig søgte Beviser for sin Yndlingstanke, Existensen af 
«Atlantis», har han givet en lille Oversigt, «Resumo de observaçôes
geologicas etc.» (Lisboa 1837). Af Danmark har han geologisk
beskrevet dels Bornholm, dels Stævns og Møens Klinter; intet af
hans Arbejder kan dog siges at have haft blivende Betydning ud
over hans egen Tid, der ydede ham megen Anerkjendelse. Foruden
(fra 1806) at være Medlem af Videnskabernes Selskab og (fra 1810)
af Oldsagskommissionen var han saaledes Vicepræsident for det
mineralogiske Selskab i Jena og Medlem af flere andre
videnskabelige Selskaber i Udlandet.

V. Hintze.



Varming, David Ludvig Carl August, 1816-84, Præst og 
Sprogforsker, var født 4. Okt. 1816 i Knebel paa Mols og Søn af
Præsten der, Christen Larsen W. (f. i Varming ved Ribe 1754,
d. 1819) og Elisabeth Margrethe f. Byberg (f. 1781 d. 1845). Han blev
Student fra Aarhus Skole 1834 og theologisk Kandidat 1842. 1847
blev han Lærer ved den Bay-Kirketerpske Skole i Randers, 1848
Kateket og Førstelærer ved Borgerskolen i Ærøskjøbing, 1858
Sognepræst i Øster- og Vester-Alling ved Randers og 1866
Sognepræst i Sal og Ejsing ved Skive. 1882 tog han sin Afsked og
flyttede til Kjøbenhavn, hvor han døde 2. Avg. 1884. -- 1849
havde han ægtet Julie Svane Jermiin Seerup (f. 20. Dec. 1826
d. 21. Dec. 1856), Datter af Præsten Henrik Christensen S. 1858
ægtede han Doris Magdalene Nyrop (f. 23. Okt. 1833 d. 5. Okt.
1894), Datter af Præsten Christopher N.

V. har givet sit Bidrag til den grammatikalsk-lexikalske
Dialektlitteratur, der fremblomstrede i Danmark efter den første slesvigske
Krig. 1862 udgav han «Det jyske Folkesprog», der oprindelig
var fremkommet som Besvarelse af en af Videnskabernes Selskab
1853 udsat Prisopgave. Selskabets Guldmedaille vandt Afhandlingen
ikke, men der tilkjendtes den en Belønning. Der findes i dette
Værk værdifulde Oplysninger om de jyske Dialekters Beskaffenhed
og deres indbyrdes Forhold; derimod ere Undersøgelserne af deres
Oprindelse og Forhold til de germanske Oldsprog temmelig uklare
og i det hele lidet oplysende. Til hans Undskyldning tjener, at
den stillede Opgave ikke alene krævede Undersøgelser af denne
Art som «et Hovedformaal», men tillige slog fast, at det jyske
Almuesprogs Slægtskab med Engelsk var «kjendeligt og betydeligt»
og udgjorde «en af dets karakteristiske og stærkest udprægede
Egenskaber». Blandt hans senere sproglige Smaaafhandlinger kan
nævnes en populær Udsigt over de jyske Dialekter i «Samlinger 
til jysk Historie og Topografi» I (1866). I samme Tidsskrifts
5. Bind har han beskrevet Sal Kirkes mærkelige, gamle Altertavle
(med Illustration), Modellen til den Altertavle, der opstilledes i
Viborg Domkirke ved Restavrationen.

Oversigt over det kongl. dsk. Vidensk. Selskabs Forhandl. 1853, S. 270, 1856, S. 279. Tidsskr. for Philol. og Pædagog. X, 23. 34. 

P. K. Thorsen.



Warming, Johannes Eugenius Bülow, f. 1841, Botaniker.
E. W. er født 3. Nov. 1841 paa Manø, hvor hans Fader, Jens W., var
Præst; Moderen var Ane Marie f. Biilow. Da Faderen 1844 døde, 
flyttede Moderen til Nørup ved Vejle til sin Broder, som var
Landmand. 1851 kom W. i Kolding lærde Skole og ved dennes
Nedlæggelse 1856 til Ribe, hvorfra han dimitteredes 1859.

1863 overtog W. Stillingen som Amanuensis hos den danske
Naturforsker P. W. Lund (X, 441) i Lagoa Santa i Brasilien, og her
anvendte han al sin Fritid til at samle og ivrig studere Stedets
rige og fremmedartede Vegetation. Hans Maal var alene -- 
overensstemmende med det botaniske Studium her hjemme den Gang og
med hans Ideer som 21aarig Student -- at tilvejebringe en 
komplet Flora for Lagoa Santa. Imidlertid viser det sig, at
Ungdomsopholdet i Brasiliens rige Tropenatur har haft den største
Indflydelse paa hans fremtidige videnskabelige Virksomhed som givende
Stødet til mange af hans betydningsfuldeste Arbejder i forskjellig
Retning. I April 1866 vendte han hjem til Danmark medførende
et stort Materiale til en Lagoa Santa Flora. Han optog sine
afbrudte Examensstudier og tog Magisterkonferens 1868, men
samtidig bearbejdede han sine Samlinger, bistaaet af en Stab af
udenlandske Botanikere; Resultatet heraf er, efterhaanden som det
fremkom, publiceret i «Vidensk. Meddel, fra den naturhist. Forening i
Kjøbenhavn» 1867-93 under Fællestitelen «Symbolae ad floram
Brasiliae centralis cognoscendam». Som en Slags Afslutning paa
dette Arbejde har W. i sin Bog «Lagoa Santa» (Videnskab. Selsk.
Skrifter, 1892) offentliggjort sin Rigdom af biologiske og andre
Iagttagelser af Brasiliens Natur.

Under Bearbejdelsen af Lagoa Santa Materialet traf W. ved
Behandlingen af Cordiaceae paa nogle særegne Greningsforhold,
som førte ham til Studiet af ejendommelige Greningsforhold ogsaa
hos andre Planter, bl. a. hos Scopolia. Resultaterne fremkom i
Afhandlinger om Scopolia, Pontederiaceae o. a. og i hans
Doktordisputats 1871: «Er Koppen hos Vortemælken en Blomst eller en 
Blomsterstand?» For at besvare en af Videnskabernes Selskab
udsat Prisopgave om Kløvning af Væxtpunkter -- en Opgave, der
stod i nøje Forbindelse med W.s foregaaende Undersøgelser --
rejste han i Foraaret 1871 til Bonn for at dygtiggjøre sig i
Planteanatomi og sætte sig ind i Hansteins Vævklaringsmethode. Der
tilkjendtes ham Guldmedaille for Besvarelsen, som publiceredes i
Vidensk. Selsk. Skrifter 1872 under Titelen: «Forgreningsforhold hos
Fanerogamerne med særligt Hensyn til Kløvning af Væxtpunkter».

Ved disse Undersøgelser var W. bleven opmærksom paa en
vis Orden i Udviklingen af Støvknapper og Æg og førtes til et
nøjere Studium af disse Organer («Untersuchungen über Pollen
bildende Phyllome und Kaulome» (1873), «De l'ovule» (1878) o. a.).
Ved Ægstudierne kom han til Undersøgelser af Cycadéægget,
hvortil Botanisk Haves tilfældigvis rige Samling af blomstrende
Cycadéer netop frembød et ypperligt Materiale. Frugten af disse
Studier foreligger i nogle vigtige Afhandlinger over Cycadéernes
Naturhistorie. Efter en Del mindre og spredte Arbejder om
Knopdannelser paa Rødder, Overvintringsforhold etc. udsendte han, som
en foreløbig Afslutning paa en stor Mængde af ham foretagne
morfologiske og biologiske Undersøgelser støttede paa
Dyrkningsforsøg, sit vigtige Arbejde: «Om Skudbygning, Overvintring og
Foryngelse» (1884) -- det første mere omfattende Forsøg i
Botanikken paa at give en Oversigt over disse Fænomener.

Fra 1868 var W. Medarbejder og fra 1869 tillige Medudgiver
af «Tidsskrift for populære Fremstillinger af Naturvidenskaben».
Han udfoldede her en rig Virksomhed dels som Forfatter, dels
som Bearbejder af en Række interessante Artikler. Det var i de
Aar, da Darwinismen var i særlig Grad paa Dagsordenen, og
biologiske Spørgsmaal i Tilknytning hertil droges frem. W. bidrog
til Belysningen af forskjellige herhen hørende Problemer med
Opsatser om «Kampen for Tilværelsen blandt Planterne»,
«Kjøns- og Befrugtningsforholdene i Planteriget» osv. Desuden formede
han Rejseminderne fra Brasilien til klare og fængslende Skildringer
af dette Lands Natur. Fra at have i sin videnskabelige
Virksomhed nærmest beskæftiget sig med morfologiske, udviklingshistoriske
og systematiske Spørgsmaal kom W. gjennem sin populariserende
Virksomhed efterhaanden ind paa biologiske Problemer, og hans
egen Rigdom af biologiske Iagttagelser gjorde sig mere og mere
gjældende i hans videnskabelige Arbejder. W.s Ungdomsophold i
Brasilien var vel egnet til at udvikle hans Interesse for 
plantegeografiske Spørgsmaal, og ved Studierejser i saa forskjellige Egne
som Grønland (1884), Vestindien og Venezuela (1891) har han
vedblivende dyrket denne Interesse; men efterhaanden som biologiske
Iagttagelser uddybede hans Opfattelse af Plantelivet, formede det
plantegeografiske Spørgsmaal sig for ham til et økologisk
Spørgsmaal -- til Spørgsmaalet om Planternes Tilpasning til de ydre
Kaar. Hans Undersøgelser og Iagttagelser i de mange forskjellige
Egne, han har besøgt, resulterede i hans Bog: «Plantesamfund,
Grundtræk af den økologiske Plantegeografi» (1895), der netop
udtrykker, i hvilken Grad det for ham oprindelig
floristisk-plantegeografiske Spørgsmaal under hans Udvikling og Studier har
formet sig økologisk: Plantegeografien er bleven Økologi. Som Udslag
af W.s Interesse for specielt Danmarks Plantevæxt maa henvises
til hans Studier af Marskegne og psammofile Formationer og den
Stilling, han indtager som Leder og Opmuntrer af unge danske
Botanikeres Interesse for Studiet af vort Lands Flora.

Af andre Retninger, hvori W. har arbejdet, skal her ogsaa
nævnes Studiet af Podostemaceae; ved at sysle med det
Podostemacemateriale, som den bekjendte Samler Glaziou sendte fra
Brasilien, kom W. ind paa Studiet af denne mærkelige Plantefamilie,
og i Tiden 1881-1901 har han publiceret en Række, med en
Mængde Tavler og Figurer i Texten forsynede, Afhandlinger om
Podostemaceerne og derigjennem givet vigtige Bidrag til denne
Families Naturhistorie. Ligeledes kom han ved Forbindelsen med
Baron Eggers og ved det gjennem Eggers erhvervede Materiale af
Rhizophora ind paa Studiet af denne Slægt.

1873-75 var det overdraget W. at lede de planteanatomiske
Øvelser og holde Forelæsninger i Botanik for viderekomne ved
Kjøbenhavns Universitet. 1874 blev han tillige Docent ved
Polyteknisk Læreanstalt og 1875 Docent i Botanik for Farmacevter og
Docent i Planteanatomi. 1882 modtog han Stillingen som
Professor i Botanik ved Stockholms nylig oprettede Højskole. Her 
forblev han til Febr. 1886, skønt han efter Professor Didrichsens 
Afskedigelse fra 1. Nov. 1885 var bleven udnævnt til Professor 
i Botanik ved Kjøbenhavns Universitet og Direktør for Kjøbenhavns 
botaniske Have, hvilke Embeder han
endnu beklæder. W. blev 1877 Medlem af Videnskabernes Selskab
og har siden 1889 været valgt ind i Carlsberg-Fondets Bestyrelse.
W.s Alsidighed, Utrættelighed og sjældne Energi mærker hele hans
Virksomhed. Hans levende Interesse og Opmærksomhed gjør, at
han altid er vaagen for de nye Forskningsretninger og ofte selv i 
Spidsen, og han indtager med rette Pladsen som en af vor Tids
mest fremragende Botanikere. Ved Siden af sin overordentlig rige
videnskabelige Virksomhed har han som Lærer og Lærebogsforfatter 
været af den allerstørste Betydning. Hans botaniske Lærebøger
ere oversatte paa flere Sprog -- et umiskjendeligt Tegn paa deres
Fortrinlighed, i det der i de store Kulturlande ikke ellers er Mangel
paa Lærebøger. Det er naturligt, at en Mand med W.s
Foretagelsesaand og Kundskaber ikke kunde nøjes med de ret
forældede Lærebøger, han ved sin Ansættelse som Leder af den
botaniske Undervisning i Danmark forefandt. Allerede i 1877
udgav han som Docent sin «Teknisk-medicinsk Botanik i Grundtræk»,
nærmest som Erindringsord til Brug ved Forelæsningerne. Denne,
der kun var 68 Sider og uden Afbildninger, var Kimen til W.s
senere saa bekjendte «Lærebog i den almindelige Botanik», hvis
1. Udg. udkom 1880, senere efterfulgt af tre stadig stærkt øgede
Udgaver; i de to sidste Udgaver er Fysiologien og Cellelæren
behandlet af Prof. W. Johannsen. Af W.s «Haandbog i den
systematiske Botanik» udkom 1. Udgave 1879; ved 3. Udg. (1891) have
Wille og Rostrup behandlet henholdsvis Alger og Svampe. W.s
store Interesse ogsaa for den elementære Undervisning har givet
sig Udslag blandt andet gjennem den fortræffelige lille Bog
«Plantelivet» (1900, 2. Udg. 1903). Personlig har W. øvet overordentlig
Indflydelse paa de mange, han i Egenskab af Lærer og foresat
kom i Berøring med, altid opmuntrende, ansporende og livlig
deltagende. Desuden har han indirekte virket paa mange Maader
for den botaniske Videnskabs Udvikling i vort Land. -- 10. Nov.
1871 ægtede han Johanne Margrethe Jespersen (f. 25. April 1850),
Datter af Stiftsfysikus J. i Aarhus.

Indbydelsesskrift til Universitetets Reformationsfest 1871. 
Bot. Tidsskr. XII, 206. 
Berl. Tid. 29. Jan. 1898. 
Illustr. Tid. XXXIX, Nr. 18.

C. Raunkiær.

 1822-90, Læge">

Warncke, Theodor Sophus, 1822-90, Læge, fødtes i 
Kjøbenhavn 21. April 1822 og var en Søn af Overlærer og Inspektør
ved den mosaiske Drengefriskole Professor Ludvig Holberg W.
(Søstersøns Dattersøn af Ludvig Holberg) og Marie Ahronssen,
f. Rée (Enke efter Grosserer Falk A.) Hans medicinske
Uddannelse gik kun for sig under betydelige Vanskeligheder paa Grund
af fattige Kaar i Hjemmet. Han gik i Borgerskole og blev efter
Konfirmationen Lærling og senere Medhjælper paa Frederiks
Hospitals Apothek. Farmacevtisk Examen fik han 1840. Men fra sin 
tidligste Ungdom arbejdede han energisk frem mod videre
videnskabelig Uddannelse, anvendte sine Fritimer til at læse til Examen
artium og blev Student, privat dimitteret, 1845. Derpaa tog han
lige saa energisk fat paa de medicinske Studier og tog
Lægeexamen 1851. Allerede som Student havde han vundet sig en
god Position som Manuduktør for sine medstuderende i sit
Specialfag Farmakologien og udgav . ogsaa i denne Periode til
Undervisningsbrug en praktisk og solid «Vejledning i Receptskrivning»
(1849). Aaret efter udgav han end videre et nyttigt «Supplementum
Pharmacopoeæ Danicæ», en Samling Receptformler navnlig fra
forskjellige danske Farmakopeer og Dispensatorier, der vare
ude-ladte i den samtidig udkomne nye Farmakopé, men endnu
benyttedes af Lægerne.

Den kemiske Side af Lægevidenskaben blev herefter hans
Hovedstudium, og da Frederiks Hospitals Overmedikus Trier efter
udenlandske Forbilleder fik indrettet et lille kemisk Laboratorium
paa Hospitalet, var W. selvskreven til at være dets Bestyrer, i det
han samtidig (1852-54) var Kandidat ved Hospitalet. Men det
var dog først, efter at han, der 1853 fungerede som Koleralæge i
Kjøbenhavn, 1854-56 havde foretaget en Studierejse og opnaaet
en fyldig Specialuddannelse i Zookemi navnlig ved et langt
Ophold hos Scherer i Würzburg, at hans Virksomhed ved
Laboratoriet i Frederiks Hospital, hvor han 1856-58 tillige var
Reservemedikus, fik videre Betydning. Han foretog nu talrige kemiske
og mikroskopiske Undersøgelser, ikke blot til Brug for
Hospitalsafdelingerne, men ogsaa for Kjøbenhavns og Provinsernes Læger,
og tillige gav han med Redebonhed ældre og yngre Medicinere
Undervisning i denne her hjemme hidtil saa godt som udyrkede
Disciplin. Af Laboratoriets Undersøgelser fremgik ogsaa hans
Doktordisputats «Om Benzoesyrens Indvirkning paa det dyriske Stofskifte
og om Allantoinets og Oxalsyrens Forekomst i Urinen» og ved
Siden deraf flere Afhandlinger navnlig i «Bibl. f. Læger»,
derimellem den praktisk vigtige Afhandling «Urinundersøgelsen og
dens Betydning» (udgivet særskilt 1859).

Imidlertid vedblev han særlig at dyrke sit oprindelige
Specialfag Farmakologien og udgav (1860-62) sit største litterære Arbejde
«Læren om Lægemidlernes fysiologiske Virkninger og therapevtiske
Anvendelse». Værket kan ikke gjøre Krav paa videnskabelig
Originalitet -- det er nærmest kun en Bearbejdelse af nogle
udenlandske Forfattere -- men det blev dog et Gjennembrudsarbejde 
i den danske medicinske Litteratur, i det det her hjemme
inavgurerede en Farmakologi paa virkelig naturvidenskabeligt Grundlag,
i Modsætning til Ottos forældede Haandbøger og Undervisning,
der ogsaa efterhaanden vakte stærk Utilfredshed hos de studerende,
saa at Otto 1862 foranledigedes til at tage sin Afsked (XII, 476),
hvorefter W., der i disse Aar allerede var optraadt som
Privatdocent, 1863 ansattes som Docent med Titel af Professor. 1869
blev han Lektor, 1872 Professor ordinarius.

De betydelige Forventninger, man fra først af knyttede til
hans Ansættelse, gik dog ikke i Opfyldelse. Vel betegnede hans
Forelæsninger et stort Fremskridt frem for Forgængerens, og deres
afgjort praktiske Sigte paa Lægens Gjerning gjorde dem tiltalende
og gav dem en vis særlig Interesse. Men i videnskabelig
Henseende, lige over for Fagets fortsatte hurtige Udvikling og
Fremskridt, bleve de efterhaanden kun lidet fyldestgjørende. W. var
overhovedet ikke egentlig videnskabelig anlagt, hans Evner og
Dygtighed laa mere i praktisk Retning, og sin største Betydning
fik han i den følgende Tid, foruden som skattet Huslæge, ved sin
vigtige Deltagelse i nye Farmakopeers Udarbejdelse -- navnlig
som Medlem af den 1865 nedsatte Kommission til Udarbejdelse af
en fælles skandinavisk Farmakopé -- og end videre som Medlem
af Sundhedskollegiet (fra 1866), hvor hans Virksomhed, om den
end efter hele hans Aandsretning væsentlig gik i konservativ
Retning og i ivrigt med ganske særlig Forkjærlighed viede sig de
farmacevtiske Interesser, dog i det hele var meget værdifuld ved
hans sikre praktiske Sans og klare Dom, ved hans usædvanlig
faste Hukommelse, hvorved han let beherskede hele den forviklede
Medicinallovgivning. Sin første Kjærlighed, Farmacien, svigtede
han aldrig; i sine senere Aar samlede han ivrig Materiale til dette
Fags Historie i Danmark og interesserede sig derfor ogsaa for
selve Medicinens Historie, hvorover han flere Gange holdt
Forelæsninger.

I sine sidste Aar blev han. noget svagelig og derved mindre
virksom. Hans Død indtraf 11. Dec. 1890. -- 4. Avg. 1865 havde
han ægtet Laura Nicoline Jacobsen (f. 2. Nov. 1846 d. 7. Avg. 1895),
Datter af Etatsraad, Godsejer Jacob J. til Falkensten.

Den danske Lægestand, 6. Udg. 
Erslew, Forf. Lex. 
Ugeskr. f. Læger 4. R. XXII, 601 ff. 
Bibl. f. Læger 7. R. II, 96 f. 
Blad for pharmaceutisk Medhjælperforening I, 26. 

Jul. Petersen. 



v. Warnstedt, Adolf Eduard Friederich Johannes, 1813-94, 
politisk Forfatter, var Søn af Kammerherre Franz Ludwig v. W.
(f. 1. Juni 1783 d. 4. Juli 1840) til Løjtmark og Espenæs paa
Svansen og Lucie f. Matthiesen (f. 7. Dec. 1786 d. 26. Nov. 1870) og
fødtes i Slesvig 9. April 1813. Efter at have studeret ved
Universiteterne i Kiel og Gøttingen tog han juridisk Embedsexamen i Kiel
1837 og var i nogle Aar Amtssekretær i Reinbeck. 1840
udnævntes han til Amtmand i Traventhai, og 1842 fulgte han med J.
Reventlow-Criminil til Kjøbenhavn og ansattes som Deputeret i det
slesvig-holstenske Kancelli. Under Martsbevægelsen 1848 nedlagde
han sin Stilling, traadte i Okt. s. A. ind i den slesvig-holstenske
Regering og modtog ligeledes Valg til Landsforsamlingen. Efter
den lovlige Ordens Gjenoprettelse 1851 forlod han Hertugdømmerne
og udnævntes 1853 til refererende Raad i det hannoveranske
Kultusministerium. 1868-88 var han Kurator ved Universitetet i
Gøttingen og døde 20. Maj 1894. Han var Æresdoktor ved Universiteterne 
i Kiel og i Gøttingen. Allerede ved Slutningen af den første
slesvigske Krig udgav han et Par Stridsskrifter, fremkaldte særlig
ved den holstenske Grænseregulering; men det var dog navnlig
umiddelbart før og efter 1864, at han udfoldede en stor agitatorisk
Virksomhed i Skrifter som: «Schleswig-Holsteins Recht,
Deutschlands Pflicht und der Londoner-Tractat» (1863, 3 Opl.),
«Staats- und Erbrecht der Herzogthümer Schleswig-Holstein» (1864, 3 Opl.),
«Das Recht der Erstgeburt in dem schleswig-holstein'schen Fürstenhause» 
(1864), «Urkundliche Beiträge zur schleswig-holsteinische
Frage» (1865), « Die Oldenburger und Brandenburger Erbansprüche auf
die Herzogthümer Schleswig-Holstein» (1865) osv. I alle disse i
høj Grad advokatoriske Indlæg for det augustenborgske Tronkrav
udfoldede Forfatteren stor Lærdom og meddelte en Række historiske
Bilag og Brevskaber, der endnu have Betydning; men alligevel
savnede han videnskabelig Forstaaelse af de statsretlige Akter, der
havde afgjort Hertugdømmet Slesvigs Stilling til den danske Krone.
Som alle Datidens Forfattere tillagde han Kong Frederik III's
Primogeniturstatut fra 1650 en overdreven Betydning, ligeledes
udstrakte han, i uløselig Strid med de historiske Kjendsgjerninger,
den personlige Lensfrihed, som de to regerende slesvigske Hertuger
havde opnaaet 1658, til at gjælde ikke alene for dem selv og
deres mandlige Efterslægt, men for Hertugdømmet sorn saadant for
al Fremtid, og endelig havde han kun et højst ufuldkomment
Kjendskab til Arvehyldingerne 1671 i Rensborg og 1721 paa Gottorp. 

Derfor oversaa han ganske Danmarks Ret, og hans Udviklinger til
Gunst for den augustenborgske Tronprætendent savne i
Virkeligheden al statsretlig Begrundelse.

Alberti, Schlesw.-Holst.-Lauenb. Schriftstellerlex. 
Allg. Deutsche Biographie XL. 

P. Lauridsen.



v. Warnstedt, Daniel Nicolaus, 1729-1802, Forstmand, 
blev født 4. Sept. 1729; Faderen var meklenborgsk Kapitajn. Efter at
have været Kammerjunker og Overskjænk i hertugelig pløensk
Tjeneste blev han 1762 udnævnt til kongl. Landstaldmester i
Hertugdømmerne, 1767 til Overførster i Pløen og 1776 til Jægermester
i en Del af Holsten; allerede 1767 var han blevet Hofjægermester,
1774 Kammerherre. Da man 1778 adskilte Jagten fra Skovvæsenet
og fritog C. C. Gram (VI, 163) for at lede dette, blev W. udnævnt
til Overforstmester for Danmark og Hertugdømmerne, med Ret til
atter at træde tilbage til sin Stilling som Jægermester, en Ret han
af Helbredshensyn benyttede allerede 1784, kort før Regeringsskiftet,
i det han byttede Virksomhed med C. H. v. Linstow (X, 334); han
døde i Pløen 20. Sept. 1802. 1783 var han udnævnt til hvid
Ridder; 12. Okt. 1761 havde han ægtet Christiane Magdalene Elisabeth
Haack (d. 5. Dec. 1792). -- Det korte Tidsrum, i hvilket W. stod
i Spidsen for det danske Statsskovbrug, var overmaade
betydningsfuldt, og han synes at have deltaget med Dygtighed og Iver i
Skovenes Udskiftning og Indfredning saa vel som i
Gjennemførelsen af Forordningen 18. Apr. 1781, der organiserede Kongerigets
Statsskovbrug.

L. Bobé, Efterl. Papirer fra den Reventlowske Familiekreds V, 277.
A. Oppermann, Bidrag t. d. danske Skovbrugs Hist. 1786-1886.

A. Oppermann.



v. Warnstedt, Frederik Carl, 1750-1811, Forstmand, var Søn 
af Kapitajn i bergenhusiske Infanteriregiment Johan Ludvig v. W.,
der 1741 var bleven degraderet, fordi han uden sine foresattes
Samtykke havde ægtet en borgerlig Pige Ingeborg Marie Ebio, en
Præstedatter fra Holsten. Fritz W. fødtes 13. Febr. 1750 paa Ejdet,
Nordfjord, Norge, og mistede allerede 5 Aar gammel sin Fader,
der druknede i Frederiksholms Kanal og efterlod Hustru og Børn
i de trangeste Kaar. 1766 blev W. 1. Page hos Kongen, var
tidlig og sent om ham og stod i høj Gunst hos ham. Udnævnt til
Kammerpage fulgte han Christian VII paa dennes Udenlandsrejse
og blev 1770 Rejsestaldmester og Kammerherre hos Kongen, paa 
hvem han udøvede en gunstig Indflydelse. 1771 i Febr. blev han
afskediget med en høj Pension. Han indtraadte derefter som
Lieutenant i danske Livregiment og opholdt sig i Sommeren 1771
ved Hoffet. Kort efter Struensees Fald forlod han Militærtjenesten
og berejste 1773-76 Tyskland, Schweits og Italien for at studere
Forstvidenskab. 1776 udnævntes han til Jægermester i Rensborg
og Steinburg Amter og Søndre Ditmarsken og forflyttedes 1780 i
samme Egenskab til 2. slesvigske Distrikt. 1782 fik han det hvide
Baand og 1808 Titel af Gehejmekonferensraad. C. D. F. Reventlow
betegner ham 1796 som den kundskabsrigeste Forstmand blandt de
kongelige Jægermestre. W. kom 1796 i Besiddelse af Godserne
Løjtmark og Espenæs ved Slien. Han døde 5. Sept. 1811. I sine
efterladte Dagbøger og Breve viser W. sig som en fremragende,
aandelig interesseret Mand. Han var 25. Okt. 1776 bleven gift
med Johanne Frederikke Vilhelmine Rumohr (f. 11. Nov. 1757, d.
22. Juni 1827 paa Espenæs), Datter af Landraad Christian August
Rumohr til Runtoft og Charlotte Amalie f. Komtesse Ahlefeldt.

L. Bobé, Efterl. Papirer fra den Reventlowske Familiekreds IV, 288. V, 275. 

Louis Bobé.



v. Warnstedt, Hans Vilhelm, 1743-1817, Theaterchef,
Broder til ovennævnte F. C. v. W., fødtes 13. Sept. 1743 i Fredericia,
blev 1750 indskreven som Reservesøkadet, kom 1755 fra Bergen til
Kjøbenhavn og blev Aaret efter optagen paa Landkadetakademiet.
«Fattige, forladte, venneløse, ja næsten foragtede» havde han og
hans Søskende en trang Barndom og Ungdom, men hos «Familiens
Beskyttere» H. H. v. Eickstedt og Etatsraad C. V. Wever fandt de
Hjælp og Støtte. 1761 blev W. Fændrik ved Kronprinsens
Regiment, 1763 Sekond- og 1766 Premierlieutenant. 1769 udnævntes
han til Kapitajn og i Maj Aaret efter til tjenstgjørende
Generaladjutant hos Kongen, hvem han ledsagede til Holsten. Faa Dage
efter Bernstorffs Fald sendtes han til St. Petersborg med et
egenhændigt Brev fra Christian VII til Kejserinden, der forbitret over,
at Kongen sendte en simpel Kapitajn, «en Dreng», til at forhandle
med hende, henviste W. til Udenrigsministeren Panin. Skjønt han
fik det Vidnesbyrd, at han havde optraadt som en forstandig og
forsigtig Mand, blev han efter sin Hjemkomst for en kort Tid sat
i Arrest. 1773 blev han ansat ved en annekteret Bataillon som
Kapitajn og 1775 ved danske Livregiment. 1776-77 laa han i
Garnison i Helsingør. Gjennem sin Ven Skuespiller Schwarz havde 
W. fattet varm Interesse for dramatisk Kunst. Paa Anbefaling af
sine Venner Dreyer og Schack, i Følge Overskou tillige gjennem
Schwarz, blev han i Marts 1778 udnævnt til administrerende
Direktør for det kongl. Theater og Kapel. Som saadan havde han det
daglige Tilsyn med Scenen og dens Forretninger, ligesom det
paahvilede ham aarlig at indlevere en Plan til Theatrets Virksomhed
for den følgende Sæson. «Tre Uger senere,» siger W., «styrtede
man den værdige, gamle Theaterbestyrelse (Bornemann o. fl.), for
at indvikle den gamle Eickstedt i Blaar», som samtidig udnævntes
til Præses for Theatrets Overtilsynskommission. W. gik med den
største Iver og Pligtfølelse til sin brydsomme Gjerning. Blandt de
mange ypperlige Egenskaber, der udmærkede ham, skal i første
Række nævnes, at han, der ved Afstamning og Slægtskab var
Tmyttet til de tysktalende aristokratiske Kredse, selv var dansk i
Sind, Skrift og Tale, og han roser sig af at eje et «simpelt, dansk
Bondesind». Han havde som fattig Officer levet tilbagetrukken og
læst meget. Som sine Yndlingsforfattere nævner han Wessel, Lady
Montague, Rabelais, Ronsard, Peder Syv og Sterne. Hans Væsen var
bestemt og myndigt, hans Omgang let og behagelig, og han yndede
i høj Grad Spøg og Lystighed.

W. opofrede sig ganske for sit Kald, indførte Disciplin og
regelmæssige Prøver, oprettede Synge- og Danseskoler, gjenopvakte
blandt Skuespillerne den sunkne Agtelse for Scenen og bragte
Theatrets aarlige Indtægter fra o. 18000 Rdl. op til 40000 Rdl. Han
værnede fremfor alt for den danske Scenes Bestaaen i national
Aand ved hyppige Opførelser af Holbergs Komedier og ved at
træde i Forbindelse med danske Skuespilforfattere som Ewald, Tode,
P. A. Heiberg og Pram, hvem han opmuntrede til originale Arbejder
for Scenen og til Dels af sine egne smaa Pengemidler støttede
rundhaandet. «Hvor kunde jeg,» udtaler han, «som kjendte Nød
af egen og Forældres sørgelige Erfaring, nægte Hjælp og Trøst
til de nødlidende». Han var især for Pram en god og trofast
Ven, saa længe han levede, skjønt Pram med sit iltre Væsen ikke
altid lønnede ham med Tak, og det skyldes W., at man overdrog
ham at oversætte flere Syngestykker til Theatrets Brug. Med Ewald,
der i sine Breve kalder W. sin kjæreste Velynder, drøftede han
Planen til «Fiskerne», der opførtes i Jan. 1780. Om P. A. Heiberg,
hvis dramatiske Arbejder «Heckingborn», «De Vonner og de
Vanner» og «Kinafarerne» W. bragte til Opførelse, ytrer denne: «Jeg
har til alle Tider ærlig vist, at jeg satte Pris paa hans gode 
Mening om mig. Han har megen Retfærdighed i Hjærtet og vil
aldrig gjøre noget Menneske forsætlig ondt. Min Agtelse har han
fortjent og skal stedse beholde».

Uden at tilsidesætte Respekten levede W. paa en fortrolig
Fod med de udmærkede sceniske Kunstnere og Kunstnerinder, der
den Gang prydede den danske Scene, Schwarz, Gjelstrup, Preisler,
Rose og Fru Walter, der ved Eickstedts Intriger 1780 forlod Theatret.
Inderligst følte han sig knyttet til Frydendahl, der debuterede 1786
og som, hvad der ikke før har været bekjendt, i Følge W.s eget
skriftlige Vidnesbyrd, var hans egen Søn. W. havde som ung
Lieutenant staaet i et intimt Forhold til Frydendahls Moder, der
var bleven tvungen til at ægte en gammel, rig Lærredshandler,
som siden blev forarmet og med Konen maatte leve af W.s smaa
Midler. «Frydendahl», ytrer W., «forbinder det fortræffeligste Hjærte
og en Adel i Sjælen, som mangen Prins maatte ønske sig, med
det letteste Sind». Af W.s Breve til sine Søskende ses det, at
Frydendahls Skæbne til enhver Tid laa ham paa Sinde.

Skjønt det i W.s første Direktørperiode ikke fattedes paa
Riverier mellem ham og Eickstedt, glemte han dog aldrig, at Generalen
havde været hans Families varmeste Ven. 1782 udtraadte Eickstedt
af Overtilsynskommissionen, der ophævedes kort efter
Regeringsskiftet, da W. blev beskikket til administrerende Direktør, medens
Overhofmarskal C. F. Numsen udnævntes til overtilsynshavende.
Samarbejdet med denne Mand, der idelig krydsede hans Planer,
faldt W. meget vanskeligt. «Numsens Fader,» ytrer han, «blev
min Faders Ulykke; skal denne nu blive min, er denne Familie vor
naturlige Fjende som Kattens er Musens.» 1787 blev J. A. P. Schulz
indkaldt hertil som Kapelmester, og med denne sluttede W. et nøje
Venskab. Trods mange Haande Intriger og Kabaler ved Theatret
røgtede W. vedblivende sit Hverv med ufortrøden Iver. 1790
aabnedes Sæsonen med «Frode og Fingal» samt Thaarups «Høstgildet»
til Schulz' stemningsrige Musik. I Foraaret 1791 afgik Numsen til
Glæde for W., der samtidig blev Præses for Theaterkommissionen.
De sidste nationale sceniske Arbejder, hvis Opførelse W.
iværksatte, vare P. A. Heibergs «De Vonner og de Vanner» og
«Kinafarerne». Kort efter fremskyndede en beklagelig Begivenhed hans
Afgang fra Theatret. Theaterinspektøren N. Lassen, en virksom og
dygtig Mand, hvem han havde skjænket sin fulde Tillid, havde
ved Aktiespekulationer paadraget sig en betydelig Gjæld og
forgrebet sig paa Theaterkassen. W.s Anstrængelser for at redde 
ham vare forgjæves, og han opnaaede derved kun at blive
Gjenstand for lave Bagvaskelser, især at han skulde have set gjennem
Fingrene med Lassens Besvigelser. Hans Ansøgning om Afsked
bevilgedes ham af Kronprinsen i naadige Udtryk (16. Maj 1792).
W.s Bortgang vakte almindelig Beklagelse baade blandt
Theaterpersonalet og Datidens dramatiske Forfattere; kun Rahbek, der havde
forfulgt ham med blindt og uberettiget Had, og som allerede én
Gang havde gjort ham Afbigt, udtrykte sin Glæde derover. «I
denne lige saa vanskelige som yderst besværlige Post,» skrev W.
en Aarrække senere til Kronprinsen, «tilbragte jeg 14 Aar med
uopretteligt Tab af Helbred og Sindsro». W. opnaaede dog i
Samtidens Dom at finde fuld Oprejsning for de Krænkelser, han
havde maattet lide, og Eftertiden har givet harn det Vidnesbyrd,
at den danske Skueplads hverken før eller senere har haft en mere
virksom og indsigtsfuld Leder end ham. I Febr. 1793 udnævntes
W. til Gesandt i Portugal, men der hengik rum Tid, inden han,
optaget af at ordne sine, ved uberegnende Gavmildhed til alle
Sider ødelagte, pekuniære Forhold, kunde tiltræde Posten. I Okt.
1795 afgik han sammen med sin Ven Kapelmester Schulz paa et
Skib fra Hamborg til Lissabon, men en Orkan drev det over mod
Norges Kyst, hvor de nødtes til at overvintre i Arendal. Det
følgende Foraar naaede W. endelig Portugal, hvor han, trykket af
Gjæld, pint af ualmindelig ondartede hæmorrhoidalske og
rhevmatiske Smerter og opfyldt af Hjemve og Længsel «efter at ombytte
de høje Lavrbærtræer uden for hans Bolig med en lille dansk
Bøg», «uslede» sin Tid hen, indtil han tilbagekaldtes 1802. Hans
Ophold i Lissabon «forlængedes nødtvungent», og først 1805
gjensaa han Danmark.

W., der 6. Okt. 1780 havde ægtet Dorothea Louise v. Berger
(døbt 3. Nov. 1755), Datter af Livlægen Johan Just v. B., men som
19. Avg. 1788 var bleven Enkemand, havde kort før sin Afrejse
til Portugal, 23. Sept. 1795, indgaaet et nyt Ægteskab af en højst
mærkelig Art med Johanne v. Schilden (f. 1741), Datter af Johan
Erik v. S. til Altenkoog og Giessensand, en gammel Jomfru med
mange Særheder, der levede i Fejde med al Verden, og som i sin
Beundring for den aandfulde, elskværdige og letsindige W. havde
udsat en Aarpenge for ham. Som Tak herfor skjænkede han
hende sin Haand, men hun fulgte ham ikke til Portugal, og han
gjensaa hende ikke mere, i det hun døde i Kiel (28. Avg. 1805),
samtidig med at W. steg i Land i Travemunde paa Hjemrejsen
fra Lissabon. Hun efterlod ham en lille Formue, ligesom han
gjennem dette Ægteskab fik Andel i det rige Marskgods Haseldorf
ved Elben til en Værdi af 50000 Rdl. 

W. førte i de følgende Aar en omflakkende Tilværelse, dels i
Kiel, dels hos Broderen paa Løjtmark og Søsteren Grevinde Sophie
Schulin paa Frederiksdal samt i Kjøbenhavn, indtil han 1813
udnævntes til Overceremonimester, en Udmærkelse, der «bragte ham
endelig Oprejsning for mange ufortjente Lidelser». 1815 fik han
Storkorset. Han døde 20. Okt. 1817 i Kjøbenhavn. Sit originale,
bisarre og omskiftelige Væsen bevarede han lige til det sidste,
hvilket ogsaa gav sig Udslag i, at han testamenterede sin tro
Kammertjener Schulz sit Gods.

Overskou, Den danske Skueplads III. 
L. Bobé, Efterladte Papirer fra den Reventlowske Familiekreds IV-V. 
Familiepapirer i Frederiksdals Arkiv.
Personalhist. Tidsskr. 4. R. IV.                                                         

Louis Bobé.

 1808-68, Amtmand">

v. Warnstedt, Karl Ludvig, 1808-68, Amtmand, Broder til 
ovennævnte A. E. F. J. v. W., var født i Altona 11. Avg. 1808,
studerede i Berlin, Heidelberg og Kiel og tog 1832 juridisk Examen
i Glückstadt. 1837 blev han Kammersekretær for den tyske
Afdeling af Generaltoldkammer- og Kommercekollegiets Kancelli, 1840
Kommitteret i samme Kollegium og 1843 Amtmand over Flensborg
Amt. 1848 blev han afsat af den provisoriske Regering og
indtraadte 1849 som Chef for 2. og 3. Departement under den
blandede Bestyrelseskommission for Hertugdømmet Slesvig, overtog nogle
Maaneder efter atter sit Amtmandsembede og udnævntes 1851 til
Amtmand over Steinhorst Amt. 1866 fik han sin Afsked og døde
18. Marts 1868 i Pløen. Han havde 27. April 1844 ægtet sin
Kusine Agnes Charlotte Juliane Ottilie v. Warnstedt (f. 24. Febr. 1824),
Datter af Kammerherre, Forst- og Jægermester i Holsten Hans
Adolf v. W.

Alberti. Schl.-Holst.-Lauenb. Schriftsteller Lex.

H. R. Hiort-Lorenzen.



Wartberg, Jens Severin, 1697-1749, Generalprokurør, 
en Søn af Vejermester paa Holmen Peter W. og Maria Bentsen, blev
døbt i Holmens Kirke ro. Nov. 1697. Han blev Student 1713, theol.
Kandidat 1717, Sekretær i Danske Kancelli 1723, Arkivsekretær
sammesteds 1736, Assessor i Højesteret 1734 og Generalprokurør
1739. Overskou omtaler ham som en jovial, meget dannet Mand,
Omgangsven af Holberg, der fortjener at erindres som den første 
Direktør for den danske Skueplads paa Kongens Nytorv efter
Privilegierne af 29. Dec. 1747, hvilken Stilling han ved Holbergs
Indflydelse kom til at beklæde. I det vigtige Embede som
Generalprokurør fik han af og til Lejlighed til at udvise mere Følelse for
den den Gang undertrykte Bonde end Flertallet af de højere
Embedsmænd. Han udnævntes 1747 til Etatsraad og døde pludselig
11. Sept. 1749 i sin Vogn paa Hjemvejen fra et Taffel, hvilket gav
Anledning til en rimet Diskussion, som siden blev trykt i Rahbeks
«Tritogenia». Han var ugift.

Overskou, Den danske Skueplads II, 57 f. 90. 100 f. 
Rahbeks Tritogenia 1828, S. 106. 
Werlauff, Antegn. til Holbergs 18 første Lystspil. 
Rasmus Æreboes Autobiografi, udg. v. G. L. Grove, S. 245. 
E. Holm, Danm.-Norges Hist. 1720-1814, II 385. 390. 

G. L. Grove.



Wasserschlebe, Joachim, 1709-87, Deputeret. Han fødtes 
1. Maj 1709 i Saltzwedel og var Søn af Byens Borgmester Nicolaus
Johannes W. og dennes Hustru Anna Sybilla Rademacher.
Omkring 1729 studerede han vistnok i Leipzig og Halle og levede fra
1731 i Paris som Privatsekretær hos den derværende danske
Gesandt Grev Werner Schulenburg. 1738 traadte han i dansk
Tjeneste som Sekretær i Tyske Kancelli og udnævntes Aaret efter til
Legationssekretær i Paris. I de Aar (1744-50), J. H. E. Bernstorff
var dansk Minister ved det franske Hof, vandt han dennes fulde
Tillid og Fortrolighed og var hans Kommissionær og Mellemmand
ved mange Lejligheder. W. delte Bernstorffs litterære og
kunstneriske Interesser og stod paa venskabelig Fod med de mest
fremragende Kunstnere i Paris. Han fik den unge Johs. Wiedewelt
antaget i G. Coustou d. yngres Værksted og skaffede ham 1752 en
Aarpenge af Partikulærkassen. S. A. afsluttede han Kontrakten
med Saly om Udførelsen af Frederik V's Rytterstatue, ligesom han
foranledigede den i Paris bosatte svenske Maler J. E. Mandelbergs
(XI, 82) Indkaldelse til Danmark. 1754 blev W. sammen med tre
andre Kunstkjendere, Thott, v. Støcken og Møllmann, optagen som
Æresmedlem af Kunstakademiet. W., der 1747 var bleven
Kancelliraad og 1751 Justitsraad, indtraadte atter 1752 i sit tidligere
Embede som Sekretær i Tyske Kancelli og udnævntes 1760 med
Etatsraads Karakter til Kommitteret i det da oprettede 
vestindisk-guineiske Rente- og Generaltoldkammer, der styredes af A. P.
Bernstorff som Deputeret. Som varm Ven af Bondefriheden fik han
Indflydelse paa Landbosagen i Hertugdømmerne, fremmede 
Udskiftningen og arbejdede for en formaalstjenlig Besættelse af
Amtmandsposterne, der den Gang næsten udelukkende tildeltes Hofmænd.
I alle Forhold viser han sig som en oplyst og frisindet Mand, en
uegennyttig og hæderlig Karakter. W., der ogsaa var Direktør for
Fabrikmagasinet, blev 1768 2. Deputeret i Generaltoldkammer- og
Kommercekollegiet og udnævntes til Konferensraad. Han afgik i
Okt. 1770 fra Kollegiet og i April n. A. fra Kancelliet. Han
flyttede derefter til Flensborg, hvor hans Søsterdatter -- Moder til
Gehejmeraad J. P. Høpp (VIII, 239) -- var gift, og kjøbte her nær
ved Byen Ejendommen Klusgaard, der fik Navn efter ham, og hvor
han anlagde en Have og en «artificiel» Eng. Sin store
Kobberstiksamling, hvortil han havde lagt Grunden i Paris, og som omfattede
o. 30000 Blade af fremmede Mestre, maatte W. i Pengeforlegenhed
1781 mod et Forskud pantsætte til Staten, der 1783 kjøbte hele
Samlingen til det kongl. Bibliothek for 2000 Rdl. W. efterlod sig
ogsaa ret omfattende Samlinger til dansk Historie (nu i det kongl.
Bibliothek), særlig under Frederik V og Christian VII, som oftere
ere benyttede af Historikere i nyere Tid. W. døde ugift 13. Marts
1787 paa sit Landsted ved Flensborg.

Neues staatsbürg. Mag. IX, 304 f. 
Geneal. og biogr. Archiv S. 444-51. 
F. J. Meier, J.Wiedewelt S. 20 ff. 60. 
Fonden ad usus publ. I, 51. 1l6 ff. 
Werke der Bruder F. L. u. Chr. Stolberg I, 431. II, 21. 
A. Friis, Bernstorfferne og Danmark I, 200 f. 
L. Bobé, Efterl. Papirer fra den Reventlowske Familiekreds II, 231 f. VI, 571. 

Louis Bobé.



Watt, Robert, 1837-94, Forfatter og Theaterdirektør, 
blev født 28. Okt. 1837 paa Holmstrupgaard ved Aarhus, som hans
Fader, William W. (f. 1805 d. 1843) ejede; hans Moder hed
Caroline f. Müller (f. 1803 d. 1849). Farfaderen Alex. W. var indvandret
fra Skotland og blev 1796 Hørfabrikør i Kjøbenhavn. Han selv
gik i Aarhus Realskole og kom derefter i Handelslære, i samme
By, men en Lyst til Rejser og Æventyr, der synes at have ligget
til Slægten, drev ham i Okt. 1857 til at drage til Avstralien, hvor
han tilbragte 3 Aar i Kolonien Victoria i mange Haande
Livsstillinger, til sidst som Diligencekusk. Han lærte her at færdes
mellem alskens Folk og under alskens Forhold. Efter sin
Hjemkomst til Danmark, Juli 1861, tænkte han paa at blive Skuespiller,
hvad altid havde været hans Ønske; men han førtes ind paa
Forfatterbanen ved at skrive Skildringer til «Illustreret Tidende» af
sine Oplevelser i det fjærne Nybyggerland. De vandt Bifald ved 

deres livlige Stil og det glade Humør, som prægede dem, og
udkom senere i Bogform: «Fra Avstralien» (1862) og «I Verandaen»
(1863) under Forfattermærket Bob. End videre oversatte han 1864
Thackerays «Snobberne» og begyndte samme Aar sin Virksomhed
som «Rejsefeuilletonist» for «Dagbladet», i det han gjennemrejste
en stor Del af Evropa og derefter tilbragte et halvt Aar i Paris,
samt gjengav sine Iagttagelser og Indtryk i Breve til Bladet. Disse
Breve samledes senere i «Pariser-Fotografier» (1865) og «Gjennem
Evropa» (1866) og gjorde megen Lykke, især de første. Vistnok
var det mest Overfladen og hverken de bedste eller vigtigste Sider
af det franske Liv, han fik Lejlighed til at skildre, men han
fortalte livlig og underholdende. Senere fulgte «Breve fra Rusland»
(1867, under Prinsesse Dagmars Brudefærd) og «Fra Ægypternes
Land» (1869, ved Suezkanalens Aabning); hertil maa ogsaa regnes
«Kjøbenhavn-Melbourne-Paris» (1867), blandede Skildringer fra
de tre Byer, medens «Mit Album» (1869) indeholder mere originale
Novelletter.

Imidlertid havde han Marts 1866 stiftet det litterære og
underholdende Ugeblad «Figaro», og da dette Sept. 1868 udvikledes til
Dagbladet «Dagens Nyheder», blev han ogsaa dettes Redaktør
indtil Avg. 1871. Derefter gjorde han en Rejse gjennem
Nordamerika lige ind til Saltsøstaden og kom tids nok til at overvære
Chicagos store Brand; skrev derefter «Hinsides Atlanterhavet» (I-III.
1872-73) og udsendte en ny Samling «Pariser-Fotografi er» (1874).
Fremdeles oversatte han i Aarene 1873-75 udvalgte Arbejder af
Thackeray (3 Bd.), Bret Harte (3 Bd.) og Mark Twain (2 Bd.);
de to sidst nævnte Forfattere har han først ført frem for den
danske Læseverden, ligesom han allerede 1868 havde oversat deres
Landsmand E. Poes «Fantastiske Fortællinger». Ogsaa en Del
franske Skuespil har han efterhaanden oversat til Sekondtheatrenes
Brug. 1876-84 var han Direktør for Folketheatret og siden 1886
for Tivoli og viste sig som en dygtig Leder for begge. Endelig
var han en udmærket Selskabsmand, lige søgt i alskens
Kunstnerkredse og i den velhavende Middelstands Familier. Han døde
11. Juni 1894.

8. Juni 1881 havde han ægtet Dorothea Augusta Ingeborg
Olsen (f. 1. Avg. 1856), Datter af Arbejdsfolk, Skuespillerinde ved
Folketheatret 1876-83.

Nyt Illustr. Ugeblad 22. Marts 1874. 
Illustr. Tid. 26. Sept. 1886.
Dannebrog og Nationaltid. 12. Juni 1894.

Emil Elberling. 



Vaupell, Christian Theodor, 1821-62, Botaniker, var født 
i Kolding 14. Okt. 1821 og Søn af Oberstlieutenant Joh. Ludv.
Vilh. V. (f. 10. April 1783 d. 11. April 1856) og Margrethe Dorothea
f. Karberg (f. 22. Febr. 1788 d. 16. Nov. 1860) Farfaderen, Jonas V.,
var født i Hessen og kom 1780 til Slesvig By; han var gift med
en fransk Emigrantinde. Sin Skoleundervisning fik C. V. i Kolding
lærde Skole, men fandt samtidig Tid til at færdes meget i Byens
smukke Omegn, hvor Sansen for Naturiagttagelse tidlig blev vakt
hos ham, og han fik Lejlighed til at berige Floraen ved forskjellige
heldige Fund. 1841 blev V. Student og valgte, da han ikke turde
betro sin Fremtid til Botanikken, Theologien til Studium og
dyrkede den med megen Iver, dog mere ved Læsning af fremragende,
navnlig tyske theologiske Forfattere end ved at følge
Universitetsforelæsningerne, men fik dog første Karakter. Han mindedes fra
den Tid navnlig med Taknemmelighed den Betydning, Martensens
Forelæsninger havde for de studerende. Han lagde dog ikke helt
Botanikken paa Hylden, skrev ogsaa som Student en lille Opsats
om vore Skovtræer til Schouws Ugeskrift, og saa snart han var
bleven Kandidat, kastede han sig atter over Botanikken og andre
Naturvidenskaber, af hvilke navnlig Geologien fængslede ham.
Sommeren 1847 holdt han et botanisk Kursus paa det landøkonomiske 
Institut paa Haraldslund, og den følgende Vinter begyndte
han at studere Kemi. Men saa kom Martsdagene 1848. V. meldte
sig som frivillig, afgik 19. April til Armeen som Fører for 52
frivillige, men blev allerede 23. April haardt saaret i Slaget ved
Slesvig; paa Grund af Forholdene varede det længe, inden han blev
taget under Lægebehandling; det venstre Overarmsben var knustr
og Armen maatte exartikuleres. I Begyndelsen af Avg.
opdagedes Kuglen i Ryggen og blev skaaret ud, og derpaa blev han
sendt hjem som krigsudygtig. Af Livet paa Lasarettet i Slesvig,
hvor han modtog Danebrogsmændenes Hæderstegn, har han givet
en livlig og interessant Skildring (se «Vort Forsvar» 14. Aarg.)

Allerede inden Udgangen af 1848 læste han i Naturhist.
Forening over «flere Forhold i vore Tørvemoser». I de nærmest
følgende Aar beskæftigede han sig om Sommeren mest med
Moseundersøgelser, om Vinteren med Undersøgelser over Stængelens
Anatomi, og han var en meget flittig Foredragsholder ved
Naturhist. Forenings Møder. Disse Studier satte bl. a. Frugt i det
betydelige Skrift «De nordsjællandske Skovmoser» (1851), i hvilket
han navnlig behandler de i Moserne opbevarede Levninger af 
Træer og Mosser; i flere af sine Resultater afviger han fra
Steenstrup. Dette er hans første betydelige Publikation over danske
Skovtræer, men hele det følgende Aarti er Træernes Naturhistorie
og Historie Gjenstand for hans Studium hjemme og paa Rejser i
Udlandet, og jævnlig giver han Meddelelser over herhen hørende
Æmner i Tale og Skrift. 1855 tiltraadte han med offentlig
Understøttelse en Rejse til Udlandet. Først besøgte han Hannover og
Holland, særlig af Hensyn til de der stedfindende Kulturarbejder.
Vinteren tilbragte han for sit Helbreds Skyld i Nizza og var her
beskæftiget med biologiske og fænologiske Iagttagelser over
Vegetationen, brød op der fra med Foraaret, berejste Provence og
Klitterne sydvest for Bordeaux og kom 1. Maj til Paris, hvor han
gjorde et længere Ophold og stiftede Bekjendtskab med de fleste
Pariser-Botanikere. I Juli deltog han i det franske botaniske
Selskabs Exkursioner til Auvergne og fik Lejlighed til paa
Slutningsmødet at udvikle sin Theori om Bøgens Indvandring i Danmarks
Skove. Han blev opfordret til at fremsætte sine Ideer i et fransk
Tidsskrift, og som Forberedelse hertil fremkom hans lille Skrift:
«Bøgens Indvandring i de danske Skove» (1857), der siden udkom
paa Fransk, hvor det vakte en ikke ringe Opsigt. Efter sin
Hjemkomst, Efteraaret 1856, fortsatte han ved Rejser og Studier
ufortrødent sine Undersøgelser over vore Skovtræer; han havde en
udmærket Evne til at vække Interesse for sine Undersøgelser hos
Skovadministratorer og Ejendomsbesiddere og opnaaede derved at
faa Oplysninger om mange Forhold, som ellers kunde være
vanskelig tilgængelige for ham. Endelig havde han faaet sit store
Materiale saa vidt samlet og bearbejdet, at han kunde paabegynde
Trykningen af sit skjønne og interessante Værk «De danske Skove»,
men han naaede ikke at se det udkomme; det blev udgivet 1863,
Aaret efter hans Død, ved hans Ven G. Ploug. Denne Bog er
et Forsøg paa gjennem en Forklaring af Skovens Udviklingshistorie 
at give en Forstaaelse af dens nuværende Sammensætning
og Udseende, og hele denne Udviklingsrække er bygget saa vel
paa et naturvidenskabeligt som paa et historisk Grundlag. Denne
Sammenarbejdning af naturvidenskabelige og historiske Synspunkter
er vel netop for en stor Del det, der gjør Læsningen af den saa
tiltrækkende, og for den videnskabelige Begrundelse af
Skovbrugslæren har den været af stor og vidtrækkende Betydning, i det det
her paa Grundlag af et stort Materiale er paavist, af hvilken
indgribende Betydning Skovtræernes Forhold over for Lyset er for 
deres gjensidige Paavirkning og derved for deres Trivsel; og dette
synes han at have faaet Blik. for upaavirket af den tyske
Forstmand G. Heyer, der ogsaa beskæftigede sig med disse Spørgsmaal,
og hvis første Publikation herover falder forud for V.s.

De danske Skovtræer gjaldt V.s første og sidste Ord i
Litteraturen, og Interessen for disse har han vel viet det rneste og
bedste af sin des værre alt for korte Arbejdsdag. Men ogsaa paa
mange andre Omraader af Botanikken har han været virksom.
Han var den første, der drev anatomiske og histologiske
Undersøgelser her hjemme og publicerede Afhandlinger paa dette
Omraade; en af disse -- over dicotyledone Mellemstokkes Bygning -- 
havde været indsendt som Doktordisputats, men blev af Liebmann
tilbagesendt som uantagelig, formodentlig fordi der ikke var nogen,
der kunde bedømme den; senere lod V. den trykke baade paa
Dansk og Tysk, og det har vist sig, at han godt kunde være dette
Arbejde bekjendt i Udlandet; ogsaa andre af hans histologiske
Undersøgelser ere i Udlandet anerkjendte som paalidelige og
dygtige Arbejder. Med Algernes Befrugtningsforhold har han
beskæftiget sig gjennem flere Aar, og paa en Afhandling herom naaede
han at blive Doktor, 1859. Vexelvirkningen mellem Plantelivet og
Kulturlivet interesserede ham meget, og Vidnesbyrd herom
foreligge i forskjellige, til Dels populære Afhandlinger. Endelig maa
ikke glemmes hans «Planterigets Naturhistorie», en Skolebog, der
udkom 1854 og har oplevet en Række Oplag; det var noget helt
nyt, der her blev budt Undervisningen, i det der indrømmedes de
biologiske og fysiologiske Forhold en meget fremtrædende Plads.
Men at det faldt i hans Lod at skrive en god Skolebog, falder
ogsaa godt i Traad med hans Livsførelse; thi spørger man, hvad
V. var, lyder Svaret: Han var Timelærer og blev ikke andet.
Saa længe Liebmann levede, synes der ikke at have været Udsigt
for ham til offentlig Ansættelse, men selv efter Liebmanns Død,
der indtraf omtrent samtidig med V.s Hjemkomst fra hans større
Udenlandsrejse, blev han fuldstændig forbigaaet ved Besættelsen af
de forskjellige Bestillinger, denne havde haft, og hvad der mest
nagede ham var, at det endog tilfaldt en anden at læse over
Forstbotanik. Fra det kongl. Landhusholdningsselskabs Side mødte
han dog megen Imødekommenhed; efter dettes Foranstaltning holdt
han Forelæsninger over Plantelæren i dens Anvendelse paa
Kulturplanternes Dyrkning og foretog med dets Understøttelse Rejser i
Landet 1859-61 for at undersøge Vegetations- og andre Forhold, 
vedkommende Forst- og Havekultur. Han skal overhovedet ved
nidkjære Talsmænds, og maaske navnlig Kriegers, Støtte have haft
Adgang til forskjellige gode Subventioner. Hans økonomiske
Stilling var heller ikke daarlig, men det havde han vel i alt Fald til
Dels opnaaet ved en for hans Helbred skadelig forceret
Undervisningsvirksomhed. Efter at have erhvervet Doktorgraden holdt han
Forelæsninger ved Universitetet. Sammen med Lütken og Fogh
havde han 1854 begyndt Udgivelsen af «Tidsskrift for populære
Fremstillinger af Naturvidenskaben». V. udtaler om sig selv, at
han hører til dem, «som ved at botanisere i Fædrelandet ere førte
til at studere Botanikken» i Modsætning til dem, «som ad
Videnskabens Vej ere førte til Botanikken». Men denne Udviklingsgang
har i alt Fald ikke været til Skade for en Mand med V.s
aandelige Habitus. Han har nemlig derved indsuget en levende
Kjærlighed til den danske Natur, og paa den anden Side har han
været saa særlig anlagt paa videnskabelig Forskning, at denne
Side af hans Arbejders Natur ogsaa kommer til sin fulde Ret.
Mærkeligt er det, hvorledes han med sin ene Arm kunde klare
de for de mikroskopiske Undersøgelser nødvendige Manipulationer.
Hans store Arbejdsenergi var saa meget mere beundringsværdig,
som hans Bryst var blevet angrebet som Følge af hans Deltagelse
i Krigen. Han bevarede dog Haabet om Helbredelse til det sidste
og talte endnu kort før sin Død om de Arbejder, han havde for,
naar han ved et Vinterophold paa Madeira havde styrket sit
Helbred. Han døde ugift 5. Sept. 1862.

Erslew, Forf. Lex. 
Selvbiografi i «De danske Skove». 
Bot. Tidsskr. XII
Oppermann, Bidrag t. det dsk. Skovbrugs Hist.

O. G. Petersen.



Vaupell, Otto Frederik, 1823-99, Officer, historisk 
Forfatter, Broder til ovennævnte Chr. Th. V., er født 12. Dec. 1823 i
Kolding. O. V. blev Kadet 1837, forlod 8 Aar senere Akademiet
som Sekondlieutenant med Aldersorden fra 1843, blev ansat ved
3. Bataillon, men rykkede 1848 i Felten med 1. Bat. Ved Bov vakte
han Brigadekommandøren, Oberst F. R. H. Bülows Opmærksomhed
ved sit Mod og sin Evne til at rive Folkene med; ved Slesvig og
Nybøl udmærkede han sig ligeledes; han blev derfor draget frem
og udnævnt til Premierlieutenant med Forbigaaelse af 50 Formænd.
Han deltog nu som Forpostadjudant i Resten af Felttoget; Hærens
Stabschef, Oberstlieutenant W. H. F. A. Læssøe, lagde Mærke til
den raske og ufortrødne unge Officer og fik ham forsat til 

Overkommandoen. Generalstabsofficer blev V. aldrig, men som «Galopin»
var han uforlignelig; han opsøgte Faren, hvor den fandtes, og i
1849 var han forrest ved enhver Lejlighed, hvor det gik varmt til.
Med ikke mindre Bravour deltog han i Treaarskrigens sidste
Felttog; ved Isted fulgte han Schleppegrell som Adjudant, blev saaret
og fangen ved Øvre Stolk, men blev snart befriet og bidrog meget
til, at Divisionen efter Generalens Fald atter blev samlet. V.s
tapre og dygtige Færd blev paaskjønnet; han blev fremhævet i
Rapporten og sprang ved Forfremmelsen til Kapitajn forbi 100
Formænd; hans Navn var paa alles Læber, i manges Øjne var han
den ideelle Feltsoldat. En glimrende Bane syntes at staa ham
aaben; men han havde kulmineret, og Resten af hans militære
Karriere blev ikke særlig mærkelig. I Perioden mellem Krigene
vakte hans formløse Optræden og hans dristige, ofte ubeføjede
Kritik Misstemning imod ham, og i Felttoget 1864, hvori han
deltog, først som Kompagnichef ved 6., senere som Bataillonskommandør 
ved 10. Regiment, viste han vel sit vante, smittende Mod, 
men lagde ikke fremragende Førerevne for Dagen. I 1867 blev
han Oberst og Chef for 5. Bataillon, som han 1877 ombyttede
med 23.; 1880 blev han sat til Raadighed og 6 Aar senere
pensioneret. Ved denne Lejlighed fik han Kommandørkorset af
1. Grad.

Ligesom det var Treaarskrigen, der skabte V. et Navn som
Soldat, saaledes var det ogsaa denne, der gav ham Ry som
Forfatter. Han var gjennemtrængt af Aanden fra hin berømmelige
Tid, og det var hans kjæreste Beskæftigelse at fremkalde
Minderne derfra for sig selv og andre. Allerede i Halvtredserne
begyndte han paa Opfordring fra «Historisk Forening» at udarbejde
en samlet Fremstilling af Krigen, og 1863-67 udkom «Kampen
for Sønderjylland 1848-50) I-III. V. har villet skrive
Treaarskrigens Historie, men han har skrevet dens Saga; som saadan er
Bogen imidlertid ypperlig. Begivenhederne ere skildrede med Kraft,
ofte med dramatisk Liv, de optrædende Personer ere fremstillede
med plastisk Sans; men et Kildeskrift er Bogen ikke. V. har ikke
formaaet at sigte sit rige og brogede Stof, han var for urolig, for
lidt grundig, for subjektiv til at blive en virkelig Historiker. Endnu
stærkere traadte hans Mangler frem i hans næste store Værk: «Den
danske Hærs Historie til Nutiden og den norske Hærs Historie
til 1814» I-II (1872-76). Det var et længe følt Savn, V. havde
paataget sig at afhjælpe, men han naaede ikke sit Maal, Bogen 
er saa fuld af Unøjagtigheder, Fejl og Misforstaaelser, at den i
videnskabelig Henseende har gjort mere Skade end Gavn. V.s
øvrige Bidrag til Militærlitteraturen ere uden større videnskabelig
Betydning, og det samme gjælder hans omfangsrige Arbejder
vedrørende Danmarks almindelige Historie: «Rigskansler Greve
Griffenfeld» I-II (1880-82) og «Dronning Margrethe» (1897).

Hverken som Officer eller som Historiker naaede V. frem i
forreste Række, men baade som Soldat og som Skribent var han
stor i det smaa. Blandt hans talløse Smaaskildringer af
Treaarskrigens Personer og Begivenheder findes mange smaa Mesterværker,
og det skjønt de egentlig ere Tendensskrifter; thi efter V.s
Opfattelse var det Historikerens Hovedopgave at vække Kjærlighed
til Fædrelandet. Selv var han gjennemtrængt af denne Følelse og
virkede til sin sidste Stund utrættelig for at vække Interessen for
Landets Forsvar. Han deltog i Arbejdet for Skytteforeningernes
Oprettelse og var Formand, først for Odense Amts, senere for
Kjøbenhavns Skytteforening; han kastede sig ildfuldt ind i
Firsernes Forsvarsbevægelse og kæmpede baade med Ord og Pen for
denne for ham saa dyrebare Sag; i «Vort Forsvar» skrev han
over 150 Artikler og bidrog meget til hos en Del af Befolkningen
at oparbejde en Stemning for Kjøbenhavns Befæstning. V. forstod
at tale til de brede Lag og nød en ikke ringe Popularitet denne
var dog ikke stærk nok til at skaffe ham ind i Folkerepræsentationen; 
ikke mindre end 5 Gange bejlede han forgjæves til
Vælgernes Gunst, sidste Gang 1887 som Oppositionskandidat. Skjønt
V. ikke vandt den Paaskjønnelse, han mente at have Krav paa,
vedblev han ufortrødent at arbejde til det sidste. Han døde i
Kjøbenhavn 10. April 1899. -- 26. Avg. 1851 ægtede han Ida
Dorothea Jungclausen (f. 18. Nov. 1829), Datter af Etatsraad,
Professor J. O. A. J. (VIII, 617).

Vort Forsvar Nr. 453. 479. 
Hist. Tidsskr. 7. R. II, 130. 
Illustr. Tid. 1899, Nr. 30. 

A. Tuxen.



Weber, Jens Jacob, 1742-1805, Arkivmand, historisk Forfatter, 
Søn af Sognepræst Johan Henrik W. i Soderup og Christiane
Charlotte f. Aagaard. Han fødtes 22. Juli 1742 i Soderup og kom
1758 fra Herlufsholms Skole til Universitetet. Som ungt Menneske
arbejdede han i Langebeks, Hielmstiernes og Suhms Bogsamlinger
og Musæer og erhvervede sig ret grundige Kundskaber, især i
Litteraturhistorien og Personalhistorien. 1764-67 forfattede han flere 
theologiske Disputatser og udgav 1768 paa Latin et lille Skrift om
Litteraturhistoriens Nytte. 1765 blev han Amanuensis ved
Universitetsbibliotheket og ansattes 1776 som Registrator i Gehejmearkivet,
fra hvilken Stilling han 1792 søgte og fik sin Afsked med
Ventepenge, da han følte sig forbigaaet ved Thorkelins Udnævnelse til.
Gehejmearkivar. 1800 udnævntes han til Revisor i Danske Kancelli.
-- W. udgav 1775 med Fortale af Langebek «Samlinger til den danske
Historie og Lovkyndighed» (første og eneste Hæfte) og udarbejdede
Aaret efter Kataloget over Langebeks Bibliothek. 1782-85 udkom
det store, af W. forfattede, Katalog over Hielmstiernes Bogsamling.
Suhm kalder i sin Fortale til Bogen W. «en nøjagtig og
indsigtsfuld Mand», der ogsaa «med samme Flid og Nøjagtighed»
udarbejdede Fortegnelsen over Hielmstiernes «Medaille , Mynt- samt
Skilderi- og Kobbersamling» (1786). Som Medlem af det kongl.
danske Selskab for Fædrelandets Historie og Sprog havde han Del i
Udgivelsen af «Magasin til den danske Adels Historie», 1.-2. Hæfte
(1783), og som dets Sekretær (fra 1786 af) fortsatte han Udgivelsen
af det 1784 paabegyndte «Nye danske Magasin». En 1791 for
Kongen fremsat Plan til Trykningen af Christian IV's og dennes
Søn, den udvalgte Prinses Breve traadte ikke i Live. -- W. døde
17. Juni 1805. Han var 2 Gange gift, 1. (2. Nov. 1778) med Ane
Engel Rye (begravet 18. Marts 1779, 33 Aar); 2. med Anna
Johannsen (f. o. 1748 d. 22. Juli 1834).

Leth og Wad, Dimitterede fra Herlufsholm I, 99. II, 207. 
Werlauff, Det kgl. danske Selskab S. 98. 106. 125. 
A. D. Jørgensen, De danske Rigsarkivers Historie S. 163. 
Suhms Skrifter XV, 99.

Louis Bobé.



Weber, Theobald Christian Frederik, 1823-86, Kjøbmand 
og Industridrivende, er født 13. Sept. 1823 i Kjøbenhavn, hvor hans
Fader Carl Frederik W. var Tømmermester, hans Moder var Marie
Antoinette f. Lehmann. Efter endt Skolegang blev han sat til
Handelen, sin Uddannelse som Kjøbmand fik han hos Firmaet
Zinn & Søn, og allerede 1850 aabnede han en egen Forretning.
I det nævnte Aar stiftede han sammen med sin Tvillingbroder
Sigvard Julius August W. (d. 1868) Handelshuset Thbd. W. & Co.
De kjøbte i 1851 Ejendommen Christiansdal ved Haderslev, hvor
de sammen med deres Morbroder Hofspejlhandler Fr. Lehmann
indrettede en Spejl- og Glas- samt Træslibefabrik, og da der til
Spejlfabrikationen behøvedes Soda, kom Handelshuset Thbd. W. &
Co. til at spille en væsentlig Rolle i Bestræbelserne for at 
nyttiggjøre den af den senere Professor Julius Thomsen (XVII, 231)
udfundne Maade at fremstille Soda af Kryolith paa. Handelshuset
kjøbte de første Ladninger af Kryolith, som Tietgen (XVII, 398)
skaffede her til fra Grønland, ligesom det tilkjøbte sig den Ret til
i Ivigtut at bryde Kryolith, som Jul. Thomsen og G. Howitz (VIII,
134) sad inde med. Og Resultatet af Forsøgene paa Christiansdal
blev, at Handelshuset i 1857 gik i Gang med efter Thomsens
Planer og Tegninger at bygge Kryolithfabrikken «Øresund» ved
Kjøbenhavn; den aabnedes i 1859. Samtidig ordnedes Forholdene
i Ivigtut; der blev anskaffet Dampmaskiner, anlagt Sporveje m. m.
W. var selv der oppe i 1862, og alt gik godt, da Handelshuset
Thbd. W. & Co. i 1866 saa sig nødsaget til at gaa i
Administration, hvad der i 1870 førte til en Akkord med Kreditorerne. Men
allerede i 1867 havde W. under disse Forhold forladt Kjøbenhavn.
Han kjøbte Gammel Hestehave ved Svendborg, hvor han derefter
virkede som Foregangsmand for kunstig Fiskeavl, Hønseri,
Frugtplantager og Frugtvinfabrikation. Han døde 3. Sept. 1886. -- 
4. April 1854 havde han ægtet Sofie Emilie Meldola (f. 22. Nov.
1833 d. 25. Juli 1878), Datter af Prokurator Rafael Camillo M. og
Rebekka Christine f. Sørensen fra Lavrvik i Norge.

Nord og Syd 1857, II, 249-61. 
Illustr. Tid. III, 132-34. 
H. Rink, Bemærkn. om den grønlandske Kommissions Betænkn. 1865, S. 14.
Fædrelandet 1868 Nr. 181. 
C. Nyrop, Det Suhrske Hus S. 161. 
C. F. Tietgen, Erindringer S. 43. 

C. Nyrop.



Wedderkopp, Gabriel, 1644-96, Præst, Broder til ndfr. 
nævnte Magnus Wedderkopp, var født 9. Febr. 1644 
i Husum, hvor hans Fader, Henning W., var Kjøbmand. Efter
Skolegang i Husum, Lybek og Lyneborg afgik han 1662 til
Universitetet i Helmstedt; siden besøgte han mange andre Højskoler,
i Tyskland, Schweits, Frankrig og Nederlandene. Hjemkommen
blev han først Kabinetsprædikant hos Enkehertuginden af Gottorp,
der boede paa Slottet i Husum, og siden (1668) Sognepræst i Treja.
1671 tog han Magistergraden i Kiel og blev s. A. Diaconus, 1679
Archidiaconus og 1694 Sognepræst sammesteds, Aaret efter tillige
Provst for de hertugelig-gottorpske Kirker i Holsten. Han døde
allerede 18. Sept. 1696. I 2 Ægteskaber havde han en stor
Børneflok. Blandt de talrige Ligprædikener, han har udgivet, kan især
mærkes: «Das auf hohen Schulen brennende u. scheinende
Lehrlicht, oder Leichenpredigt über Chr. Kortholt, Th. D. u. Prof. prim.
auf der Kiel. Universität» (1694).

Moller, Cimbria lit. I, 713.

H. F. Rørdam.



v. Wedderkopp, Gottfried, 1693-1741, Diplomat, Søn af 
nedennævnte Magnus v. W. 1710 udnævntes han til Kammerjunker
hos Kong Frederik IV, blev 1713 Amtmand i Tremsbüttel og
1716 Landraad i Slesvig og Holsten. 1723 gik han, udnævnt til
Kammerherre, som Envoyé extraordinaire til Frankrig. Skjønt
Faderen havde været Danmarks bitre Fjende, om han end i sine
sidste Leveaar havde skiftet Sind, maa Kongen dog have haft fuld
Tillid til Sønnens Loyalitet, især da denne fik Lejlighed til som
Diplomat at forhandle om det endnu aktuelle gottorpske
Spørgsmaal. Dog betroede den danske Regering ham ikke selve
Ledelsen af de Forhandlinger, der førte til det 1727 mellem
Danmark-Norge og England og Frankrig afsluttede Forbund, i det
Konseillet selv valgte Kjøbenhavn til Sæde for Underhandlingerne. W.
fratraadte s. A. Gesandtskabsposten og gik i kurhannoversk
Tjeneste som Gehejmeraad og Overhofmester.

Faderen havde før sin Død overladt ham Steinhorst (1717),
ligesom han efter ham arvede Moisling. Af Taknemmelighed mod
Frederik IV, der havde skjænket Faderen Friheden, testamenterede
W. efter Overenskomst med sin Broder 1719 Steinhorst til den
danske Krone i Tilfælde af, at deres Mandsstamme skulde uddø.
Saa ganske uegennyttig var denne Handling ingenlunde, i det W.
baade af Kong Christian VI, Kurfyrsten af Hannover og private
Folk havde laant betydelige Summer paa Steinhorst. Georg IL,
der var ivrig for at udvide sine tyske Besiddelser, vilde imidlertid
ikke overlade Danmark Steinhorst, der fordum havde hørt ind
under hans Hertugdømme Lauenborg. I Kjøbenhavn rygtedes det,
at der havde fundet hemmelige Aftaler Sted mellem W. og
Hannover, og man frygtede for, at dette skulde blive Begyndelsen til
Hannovers Erhvervelse af flere holstenske Amter. Forhandlingerne
om denne Sag tilspidsedes til en Konflikt mellem de tvende
Landes Regeringer. I Nov. 1738 besatte danske Dragoner Steinhorst,
hvorefter Georg II lod hannoveranske Tropper rykke ind i Amtet,
hvilke ogsaa 14. Dec. efter en ikke ublodig Kamp fordrev de
danske. Striden bilagdes Marts 1739 ved det paa dansk Side af
J. H. E. Bernstorff afsluttede Forlig med Hannover, i Følge hvilket
Georg II beholdt Steinhorst mod en Erstatning til den danske
Konge paa 70000 Rdl.

W. døde 25. Jan. 1741. Han havde 1713 ægtet sin Kusine
Frederikke Amalie Pincier Baronesse v. Kønigstein (f. 1697 d. 3. Juli
1724), Datter af Gehejmeraad, Baron J. L. v. Kønigstein (IX, 636). 
Anrep, Svenska Adelns Ättar-Taflor IV, 564. 
E. Holm, Danmark-Norges Hist. 1720-1814, I-II. 
H. L. Møller, Kong Kristian VI og Grev Kristian Ernst af Stolberg S. 161 ff. 
A. Friis, Bernstorfferne og Danmark I, 93 ff. 
Kobbe, Gesch. des Herzogthums Lauenburg III, 148 f.

Louis Bobé.



v. Wedderkopp, Magnus, 1637-1721, gottorpsk Statsmand.
W. fødtes 26. Okt. 1637 i Husum af Forældrene Henning W. og
Anna f. Andersen. Hans Forfædre vare i Følge det ham givne
Adelsbrev af god gammel Adel i Brabant og Geldern. Faderen
var Lieutenant i Wallensteins Hær, opgav Krigshaandværket og
oprettede i Husum en større Handel med Kobber og andre Sager.
Sønnen besøgte Skolen i sin Fødeby og derefter Gymnasiet i
Lybek, hvor han for at bestride sit Underhold maatte give
Undervisning i Musik. Han studerede først i Helmstedt og derefter 3 Aar
i Jena. 1661 blev han Hovmester for sin i Lybek boende
Velynder v. Brømbsens Sønner Henrik og Gotthard, som han s. A.
ledsagede til Universitetet i Heidelberg. Her fortsatte han selv
sine Studier, som han afsluttede med den juridiske Doktorgrad, og
fik 1664 Ansættelse som Docent i Stats- og Lensret. 1669
modtog han Hertugen af Gottorps Kaldelse til Professor i
Retsvidenskab ved det nyoprettede Universitet i Kiel, blev Syndikus ved
Domkapitlet i Slesvig og Hofraad hos Biskop August Frederik af
Lybek, hvis Broder Hertug Christian Albrecht her blev opmærksom
paa W.s fremragende Evner og 1676 drog ham over i sin Tjeneste.

Avg. 1677 sendtes Wedderkopp og Ulcken (XVIII, 5) til
Kongressen i Nimwegen, hvor begge førte en haard Kamp for at faa
Adgang til Fredsforhandlingerne, hvilket Kong Christian V bestemt
modsatte sig. Da Hertugen af Gottorp ved Freden i Fontainebleau 
1679 gjenindsattes i sine tidligere Rettigheder, modtog W.
som Anerkjendelse af sin ikke ringe Del i det gunstige Udfald en
større Dotation af Hertugen. Kort efter Fredslutningen sendtes
W. og Joachim Ahlefeldt (I, 150) til Kjøbenhavn for at virke for
Hertugens fuldkomne Restitution og de kongl. Troppers Udmarche
af de hertugelige Amter. -- Ved Inddragelsen af den
hertugelige Del af Slesvig 1684 beslaglagdes W.s Ejendomme, det adelige
Gods Søgaard paa Pelworm og inddigede Landstrækninger i
Tønder Amt.

Fra Begyndelsen af 1688 tog W. sammen med J. Ahlefeldt
Del i Forhandlingerne i Altona og undertegnede 20. Juni 1689 det
her sluttede Forlig, i Følge hvilket Hertugen ved flere fremmede 
Magters, særlig Sveriges, Støtte atter fik de ham fratagne
Landsdele tilbage. Christian Albrecht ydede W.s Fortjenester af det for
ham saa fordelagtige Forlig den varmeste Anerkjendelse og
udnævnte ham 1689 til Drost i Tremsbüttel og Steinhorst. S. A. fik
han sammen med Ahlefeldt Fuldmagt af Hertugen til at forhandle
med Generalgouvernøren i Pommern Grev Niels Bielke om at faa
overladt nogle svenske paa den Tid i Hertugdømmerne
garnisonerende Tropper. 1692 fik han Bestalling som Gehejme- og
Kammerraad og modtog Aaret efter af Hertugens Svoger Kong Carl XI
Udnævnelse til svensk Statsraad, ligesom han, der allerede 1682
var bleven optagen af Kejseren i den arvelige Adelstand, blev
naturaliseret som svensk Adelsmand.

W. havde i Aarenes Løb samlet sig en betydelig Formue.
Foruden Søgaard ejede han Godset Moisling paa lybeksk Grund
og kjøbte 1692 det af Tremsbiittel Gods udskilte Kancelligods
Tangstedt for 30000 Rdl. 1691 bortpantede Hertugen Steinhorst
Amt til W. paa den Betingelse, at hvis dette ikke var indløst efter
10 Aars Forløb, skulde Huset Gottorps Reluitionsret til samme
være tabt. 1697 indgik W. en Overenskomst med Hertug
Frederik, i Følge hvilken W. betalte denne 30000 Rdl. paa det Vilkaar,
at Afløsningen ikke maatte ske, før end W.s Sønnesøn var død,
ved et andet Brev forbeholdt Hertugen sig kun Forkjøbsretten.

Efter Hertug Christian Albrechts Død fik W. og hans Svoger
Kønigstein (IX, 636) Sæde i Konseillet. Ved Kongressen i
Pinneberg var det W., Danmarks svorne Fjende, der paa Hertugens
Vegne førte Forhandlingerne. Ved et større Pengeforskud skal
han have bidraget til de allierede Troppers Fremrykning over
Elben i Juni 1700, og sammen med Svogeren undertegnede han
18. Avg. Freden i Traventhal.

Kort efter fulgte Hertug Frederik sin Svoger Kong Carl XII
til Polen og bortforpagtede sine Lande til Æventyreren
Oberstlieutenant v. Bergholz. I denne for Landet saa ulykkelige Periode,
der dog endte, da Hertug Frederik faldt ved Klissow (1702), var
W. og Kønigsteins Indflydelse begrænset til den udenrigske Styrelse.
Carl XII raadede sin Søster Enkehertuginden til at forlade
Stockholm, hvor hun residerede, og begive sig til Gottorp for personlig
at overtage Regeringen eller lade Landet styre af sine fornemste
Ministre Wedderkopp, Kønigstein og Baner, indtil hendes Søn
Hertug Carl Frederik blev myndig. Hun besluttede at overtage
Ledelsen af Sønnens Opdragelse og overdrog Svogeren Hertug 
Christian August Formynderskabet, men forlangte Meddelelser om alle
Regeringshandlinger.

Efter Hertug Frederiks Død fik den ved sin tragiske Skæbne
bekjendte G. H. v. Gørtz stor Indflydelse paa Administratoren
Christian August, vandt hans ubegrænsede Tillid og opnaaede at
blive Præsident for Rentekammeret, Overhofmarskal og Medlem af
Gehejmeraadet. Der udviklede sig snart et spændt Forhold
mellem Gørtz og W. Efter Freden i Traventhai søgte W. at bevare
et i hvert Fald overfladisk godt Forhold til Danmark, medens
Gørtz tilstræbte Fællesregeringens Ophævelse. Herimod
protesterede Ridderskabet, støttet af W., og den gottorpske Regering
maatte opgive Planen. Ved Enkehertuginde Hedevig Sophies Død
1708 mistede W. sin vigtigste Støtte. Han følte sig ikke længere
sikker ved det gottorpske Hof og flyttede til Hamborg, hvor han
ejede et Palais. Her deltog han fra 1707 i de mellem danske
og hertugelige Kommissærer førte Forhandlinger i Anledning af de
talrige Klager, der vare indløbne efter Fredslutningen i Traventhal, 
og som skyldtes Ulemperne ved Fællesregeringen. I øvrigt levede
W. i Hamborg nærmest som Privatmand og dyrkede ivrig Musik
i Samvær med sine Venner Bach og Händel.

Gørtz havde imidlertid arbejdet ustandseligt paa at gjøre W.
uskadelig, og det lykkedes ham at lokke W. til at indfinde sig
ved et 19. Dec. 1709 paa Gottorp afholdt Statsraadsmøde. Den
gamle Statsmand modtoges naadig af Hertug Christian August,
der ved Taflet drak paa hans Velgaaende med den Motivering, at
han skyldte hans Kløgt og Dygtighed den trygge Besiddelse af
det saa indbringende Bispedømme Lybek, som Danskerne havde
villet berøve ham. Efter Taflet blev W. fængslet paa Vej til sine
Værelser og endnu samme Nat ført til Fæstningen Tønning. Hans
Svoger Kønigstein, der ogsaa skulde have været arresteret,
lykkedes det at undslippe. W.s betydelige Formue blev inddraget og
hans Huse i Lybek og Hamborg beslaglagte. Der hengik 6
Maaneder, inden W. kom i Forhør. I Maj 1710 oplæstes fra alle
Prædikestole i Hertugdømmet Gottorp et Reskript fra Administratoren, 
der paabød, at alle og enhver, som havde noget at klage
over W., skulde fremføre deres Klager under Lovens strængeste
Straf. Der indkom en Del Besværinger over, at W. havde taget
mod Skjænk og Gaver, ligesom man anklagede ham for at have
handlet illoyalt ved Erhvervelsen af Steinhorst. I Juni 1713 fik
Gørtz af den svage og lunefulde Administrator udvirket Ordre til
Kommandanten i Tønning, der belejredes af de danske, om at
lade W. halshugge eller hænge, hvis Fæstningen skulde blive tvungen 
til at overgive sig, men i Dec. forandredes Befalingen til, at
han i saa Fald skulde lade W. overføre til Helgoland. Baade fra
engelsk, svensk og dansk Side interesserede man sig varmt for
W.s Skæbne. I Juli og Avg. 1713 sendte Kong Frederik IV 
gjentagne Gange en Parlamentær ind i Fæstningen med den Besked,
at han gjorde Kommandanten ansvarlig for W.s Liv. 7. Febr. 1714
aabnedes Fæstningens Porte og samtidig ogsaa Fængselet for W.
efter 4 Aar og 2 Maaneders Indespærring. Han havde været holdt
saa strængt afsondret fra Verden, at han var uvidende om, hvad
der var foregaaet i dette Tidsrum. Ved Synet af de danske 
Uniformer kunde den nu 77aarige Mand, hvis Aand og Legeme endnu
vare fuldkommen friske, ikke skjule sin Misfornøjelse over, at hans
40aarige Arbejde for Huset Gottorp havde været frugtesløst. Han
rejste dog kort efter til Kjøbenhavn for at takke Kongen for sin
Befrielse. W.s Fordring paa Oprejsning fra Hertugens Side forblev
upaaagtet. Først efter at Gørtz var gaaet over i svensk Tjeneste
og, kort efter Carl XII's Død, havde mistet Livet for Bøddelens
Haand, udstedte den unge Hertug Carl Frederik en Erklæring,
hvori han fritog Huset Gottorps gamle tro Tjener for alt Ansvar og
forsikrede ham om tidligere «Naade», gjenindsatte W. i hans forrige
Embeder og gav ham hans Gods og Formue tilbage. -- Faa Aar
før sin Død raadede W. Hertugen til at afstaa det saa længe 
omstridte Hertugdømme Slesvig til Danmark mod Ækvivalent i Holsten,
Plov for Plov, men hans Raad blev ikke fulgt. Et halvt Aar efter
W.s Død, der indtraf 16. (17.) Jan. 1721, indlemmedes hele 
Sønderjylland i den danske Krone. -- W. havde 1683 ægtet Margrethe
Elisabeth Pincier (f. 1661, d. 1731), Datter af Hof- og Kancelliraad
Ludvig P. og Christine Hudemann. Begge Ægtefællerne hvile i
Lybek Domkirke.

M. Wedderkopps Leben (Mskr. i Arkivet paa Breitenburg). 
Allg. Deutsche Biographie XLI. 
Schlesw.-holst. Provinzialberichte 1825, I. 
Zeitschr. f. schlesw.-holst. Gesch. XII, 1 ff. 
Hist. Tidsskr. 4. R. VI, 29 f. 104 ff.; 5. R. IV, 195.
A. Hojer, König Friederich IV. glorwürdigstes Leben S. 157 f. 
Anrep, Svenska Adelns Ättar-Taflor IV, 563. 
L. Bobé, Slægten Ahlefeldts Historie (1903) S. 138 ff. 
Danske Saml. 2. R. I, 236 f.

Louis Bobé.



Vedel, Anders Sørensen, 1542-1616, Historieskriver, er en 
af de mest tiltalende Repræsentanter for det ved Reformationens
og Humanismens forenede Kræfter hos os vakte Aandsliv i fædrelandsk 
Retning. Han fødtes i Vejle 9. Nov. 1542. Faderen, Søren
Sørensen, var en vel anset Handelsmand og Medlem af Byens
Raad. Moderens, Sidse Andersdatters, Fader var Borgmester Anders 
Bertelsen, efter hvem Dattersønnen opkaldtes. Navnet «Vedel»
(paa Latin Wellejus) optog han efter sin Fødeby. Saa snart det
lod sig gjøre, blev han sat i Byens Skole, som da styredes af
Niels Bred.al, «en fin, lærd og skikkelig Mand til Ungdommens
Optugtelse», der især er bekjendt som Forfatter af et rimet, 
pædagogisk Skrift «Børnespejl», indeholdende en god Vejledning for
Ungdommen til høvisk Optræden under det daglige Livs forskjellige 
Forhold. Faderens Ønske om, at Sønnen skulde opdrages til
Handelen, maatte vige for dennes brændende Læselyst. I sit
11. Aar var han allerede kommen saa vidt, at han kunde skrive
«ustraffelig» Latin og havde begyndt at gjøre latinske Vers. Men
da Vejle Skole ikke var saaledes udrustet med Lærerkræfter, at
den kunde føre sine Elever til det akademiske Maal, saa overførtes 
V., 14 Aar gammel, efter sin ovennævnte Lærers Raad til
Latinskolen i Ribe, der da lededes af den duelige Skolemand,
M. Hans Thomesen (XVII, 206). Faderen, der selv bragte Sønnen
til Ribe, satte ham i Huset hos sin Frænde, den i sin Tid 
navnkundige Ungdomsvejleder Jens Pedersen Grundet, da Kannik og
Sognepræst ved Domkirken (VI, 227), der for det unge Menneske
blev som en anden Fader, til hvem han sluttede sig med største
Beundring og Hengivenhed.

I de 4 Aar, V. gik i Ribe Skole, fik han Lejlighed til ret at
udfolde de fortræffelige Evner, han besad. Det omtales, at han
«for sin Flittigheds, Lærdoms og Skikkeligheds Skyld blev meget
afholdt af M. Hans Tausen, Superintendent i Ribe, og de 
derværende Prælater og Kanniker, især af Ærkedegnen M. Jens Viborg,
kaldet Kansler, der laante ham af sine Bøger, især Herodots,
Thukydides', Plutarchs og Livius' historiske Værker, som han,
næst Homer, gjennemlæste med stor Flid og optegnede det bedste
af, saa at Jens Kansler en Gang sagde til Grundet, at han 
forundrede sig over, at dette unge Menneske kunde læse og forstaa
Saadanne Skribenter, som fremlærde Mænd og de, som havde
studeret paa høje Skoler, ellers alene havde Forstand til at læse
med Skjønsomhed». Da hans Skolemester, M. Hans Thomesen,
1561 forlod Ribe for at overtage Embedet som Sognepræst ved
Vor Frue Kirke i Kjøbenhavn, tog han sine to dygtigste Disciple,
V. og Peder Hegelund (VII, 211), med sig til Universitetet. At 
V. da var videre fremme i Kundskaber og Modenhed end de fleste
Studenter, fremgaar formentlig deraf, at han allerede Aaret efter,
kun 20 Aar gammel, blev udset til som Hovmester at ledsage den
unge, siden som Astronom saa navnkundige Tyge Brahe (II, 606)
paa hans Studierejse til Udlandet (Leipzig og Wittenberg). Opgaven
var ikke let, da Disciplen i sine Studier ikke følte Lyst til at følge
det af hans Plejefader anviste Spor, hvorved han skulde gjøres
skikket til at indtræde i Statstjenesten, men derimod vilde følge
sit indre Kald. Ikke uden Vanskelighed søgte V. at mægle mellem 
de stridige Interesser. Statsmand blev T. Brahe dog ikke,
men vel en af sin Tids mest udmærkede Videnskabsmænd, og der
grundlagdes et Venskab mellem den unge Adelsmand og hans
Hovmester, der siden stod sin Prøve gjennem de skiftende Tider.

1565 kom V. tilbage til Kjøbenhavn. Siden besøgte han sine
Forældre og Slægtninge i Vejle, men kun for snart atter at rejse
ud. Wittenberg, hvor den Gang mange danske studerende opholdt
sig, var hans Maal. Her tog han 1566 Magistergraden og udgav
Aaret efter sit første Skrift, i det han nemlig besørgede et 
efterladt Arbejde («Similitudines») af sin ovennævnte, nu afdøde 
faderlige Ven J. P. Grundet, udgivet og ledsagede det med en smuk
Skildring af den bortgangne Hædersmands Levned. Skriftet er
tilegnet Kansler Johan Friis, og det var vel ogsaa denne 
indflydelsesrige Mand, der nogen Tid efter V.s Hjemkomst hjalp ham
til Embedet som Slotspræst i Kjøbenhavn 1568. Ved sin Dannelse,
sin Veltalenhed, sit behagelige Væsen og sin historiske Indsigt
vandt han i denne Stilling mange Venner, ikke blot blandt den
Tids lærde, men ogsaa blandt Rigets ypperste. Det kan godtgjøres, 
at Mænd som Joh. Friis, Peder Oxe, Christoffer Valkendorf,
Bjørn Andersen, Arild Huitfeldt o. a. satte megen Pris paa V. Der
var nemlig blandt Landets Stormænd den Gang en mærkelig Sans
for historisk Kundskab og en Lyst til at kjende Folkets og Rigets
Fortid, men samtidig en stærk Følelse af, at det i høj Grad skortede
paa Kilder til at erhverve saadan Kundskab. Ved Omgang med V.
dannedes lidt efter lidt den Anskuelse hos hine fremragende Mænd,
at den unge Slotspræst maatte være i Stand til at afhjælpe Savnet.
Hvad Christiern Pedersen i sin Tid havde stilet efter og paabegyndt, 
men paa Grund af Tidernes Ugunst havde maattet efterlade
ufuldendt, nemlig en Gjengivelse i det danske Sprog af Saxos
Historie og en Fortsættelse deraf indtil Samtiden, det maatte V.
formentlig kunne udrette, om Tid og Lejlighed gaves ham. Et

Træk som dette, at en gammel Elsker af Fædrelandets Historie,
den forhenværende Minoritermunk Peder Olufsen i Roskilde (XII,
437), paa sit Dødsleje (o. 1570) overdrog V. sine ret betydelige
Samlinger, taler for, at Opmærksomheden var henvendt paa ham
som paa en Mand, af hvem man i Tiden kunde vente sig Oplysning 
af Fædrelandets Fortid. For det samme taler den Omstændighed, 
at den gamle Kansler Johan Friis under V.s jævnlige Besøg 
fortalte ham mærkelige Træk af Tidshistorien og af sit eget 
Levned, som V. optegnede. Ligeledes vides, at Charles Dançay,
fransk Resident ved det danske Hof, meddelte ham Bidrag til den
nordiske Syvaarskrigs diplomatiske Historie, hvoraf V. gjorde Brug
i den Udsigt, han 1570 gav over Krigens Forløb (Rørdam, Hist.
Kildeskrifter II). Endelig kan det berøres, at Kansler Johan Friis
overdrog ham at forbedre og fuldende den Oversættelse i danske
Vers af Piatinas Pavekrønnike, som Biskop Mads Lang (X, 13)
efter Kanslerens Ønske i sin Tid havde paabegyndt. Bogen 
udkom 1571 under Titel «Antichristus Romanus, Romerske Pavers
Levned og Gjerninger, af adskillige sandrue Historier uddragne».
V. havde nemlig ikke nøjedes med en Omskrivning af Platinas
Værk, men havde ogsaa taget andre Kilder til Hjælp.

Et Vidnesbyrd om, at man satte V. højt ogsaa som Præst,
er det, at han blev hentet til Kjøge, da Joh. Friis paa en Rejse
var bleven syg og følte sit Endeligt nær. Intet Under derfor, at
han ogsaa fik det hædrende Hverv efter Kanslerens Død i Dec.
1570 at holde Ligtalen over ham, en Opgave, som han løste paa
den smukkeste Maade, bl. a. ved den ypperlige Karakteristik, han
gav af den gamle Statsmand og Fædrelandsven. Det var vistnok
et ikke ringe Tab for V., at denne Mand gik bort; men i Mænd
som Rigshofmester Peder Oxe og Johan Friis' Eftermand i 
Kanslerembedet, Niels Kaas, havde V. fremdeles dog god Støtte og 
Opmuntring til at skride frem paa den historiske Skribentbane. Da
hans fordums Lærer, M. Hans Thomesen, døde 1573, aflagdes han
med det Kannikedømme i Ribe, som den afdøde havde haft, og
knyttedes derved paa ny til denne By, der siden i en lang 
Aarrække blev hans Hjem. Her fra fik han ogsaa sin Hustru, da han
30. Juni 1577 havde Bryllup med Marine, Datter af den gamle
kongl. Historieskriver og Dekan i Ribe Kapitel, M. Hans Svaning
(XVI, 607). Hun døde dog allerede Aaret efter, kun 16 1/2 Aar
gammel, paa et Besøg hos Forældrene i Ribe.

Imidlertid havde V. udgivet det Værk, der længe havde optaget

ham og mere end noget andet har bevaret hans Minde indtil 
vore Dage, nemlig «Den danske Krønnike, som Saxo Grammaticus 
skrev, nu først af Latinen oversat og forbedret» (1575, paa ny
udgivet 1610 og 1851). Da det for V., ligesom senere for Grundtvig, 
var om at gjøre at give Folket en virkelig læselig og tiltalende
Fremstilling af Fædrenes Bedrifter, kunde han ikke nøjes med en
tvungen eller ordret Gjengivelse af Saxos vanskelige og snirklede
latinske Sprogvendinger, men maatte have friere Haand. Derved
blev hans Værk snarere en folkelig Omskrivning end en ligefrem
Oversættelse; men det er et dansk Sprogværk af høj Rang, ypperlig 
skikket til at give Læseren Interesse for Fortidens mindeværdige 
Tildragelser. V.s gode Ven Professor Hans Frandsen (V, 279)
ledsagede Skriftet med et Digt, der paa en fortræffelig Maade 
indleder Krønniken og slutter med de Ord:

Mester Anders Vedel gjorde dette Gavn,
som førre havde Møde og Vanske;
thi bør hannem Tak og Eftersagn,
til Ære, af alle danske.

Da det havde været vanskeligt at skaffe det fornødne Papir
til Trykningen af det store Værk, skrev Tyge Brahe, som tog
levende Del i dette nationale Foretagende, et latinsk Digt, hvori
han opfordrede Danmarks Kvinder til at ofre deres Linned, for at
Papirmøllen i Skaane kunde yde det fornødne Materiale.

Af V.s andre Skrifter fra denne Tid kan her nævnes hans
moderniserede Udgave af Hr. Mikkels fra Tiden før Reformationen
stammende Rimværk «Undervisning om Menneskens Levned» (1571
og paa ny 1576), «Skjønne Sprog og mærkelige Sentenser af de
syv vise Mænd i Grækenland», ledsagede af forskjellige filosofiske
og theologiske Betragtninger (1572), samt en latinsk Oversættelse
af Niels Hemmingsens «Livsens Vej» (1574 og paa ny 1580). Til
den nævnte berømte Theolog stod V. i et Discipelforhold, der
maatte gjøre de vanskelige Kaar, der bleve Hemmingsens Lod, efter
at han havde fjærnet sig fra de lutherske Theologers Nadverlære,
smertelige for alle dem, der ærede ham som Fædrelandets 
navnkundigste Lærer, og til disse maa V. utvivlsomt regnes, selv om
han aldrig indlod sig paa offentlig at drøfte Spørgsmaal, der kunde
gjøre ham mistænkt for Heterodoxi. V. havde foretaget Oversættelsen, 
inden Stormen mod Hemmingsen brød løs; var det sket
nogle Aar senere, havde han maaske ikke vovet at udgive Skriftet,
der vandt meget Bifald udenlands, hvor man ikke, som her i
Landet, kunde holde sig til den danske Original.

Det Bifald, Oversættelsen af Saxos Krønnike havde vakt, 
fremkaldte det Ønske hos Peder Oxe og andre formaaende Mænd, at
V. skulde fortsætte med de følgende Tiders Historie. Endnu turde
han dog ikke give noget Løfte; men da ogsaa Niels Kaas og
Jørgen Rosenkrantz, som begge elskede Historien, efter P. Oxes
Død (Okt. 1575) lod ham forstaa, at man ventede, at han ikke
vilde unddrage sig fra denne store fædrelandske Opgave, saa gik
han endelig ind derpaa. Forhandlingerne maa have været afsluttede, 
da han 10. Juni 1578 fik kongl. Tilsagn om, at hvis han 
overlevede sin Svigerfader, M. Hans Svaning, skulde han som kongl.
Historiograf faa hans Prælatur i Ribe Domkirke, «efterdi han har
lovet og tilsagt at skulle beskrive danske Historier og Konger
deres Bedrift og samme Arbejde nu strax begynde og foretage».
Løftet fornyedes Aaret efter, og V. vendte nu mere og mere sit
Blik mod den ny Livsopgave, der var stillet ham. Som et 
Forarbejde kan man formentlig betragte hans Udgave (1579) af Mester
Adams bremiske og nordiske Kirkehistorie, hvoraf et Haandskrift
nys var fundet i Sorø og stillet til V.s Raadighed af 
Klosterforstanderen Iver Bertelsen (II, 173). Det lykkedes ham at udfinde
Forfatterens Navn, der hidtil havde været ukjendt, og at tilvejebringe 
et betydeligt Materiale til ledsagende kritiske og oplysende
Anmærkninger, der vidne om det store Kjendskab til Udlandets
historiske Kildeskrifter, som V. allerede havde erhvervet. Særlig
oplivende havde det været for ham, at Arild Huitfeldt med Iver
havde tilskyndet ham til dette Udgiverarbejde, ligesom Huitfeldt i
det hele viste megen Interesse for Fremgangen i V.s historiske
Studier, der i mange Henseender faldt sammen med hans egne.

Efter at V. var bleven fritaget for sit Embede som Slotspræst,
der vistnok i de senere Aar havde trykket ham en Del, da det
berøvede ham Tid til ganske at ofre sig for Historien, flyttede han
1581 til Ribe, hvor han 20. Avg. s. A. indtraadte i nyt Ægteskab,
med Mette, Datter af Biskop Hans Laugesen (X, 131), hvis Hustru
var en Datter af Hans Tausen. I de første Aar efter hans 
Overflytning vare hans Kaar vel noget indskrænkede, skjønt han ved
Kongens Gunst havde faaet en Kornlevering fra Riberhus som
Tillæg til sit Kanonikat; men efter at Hans Svaning var død 1584,
og V. var kommen til Nydelse af det Prælatur, der var Historiografens 
Løn, forbedredes hans Vilkaar betydelig, saa han nu kunde
indrette sit Hjem paa «Liljebjærget» ret efter sit Ønske og med
fuld Kraft hengive sig til sit historiske Arbejde. Dette tog han
ikke let, da det var ham om at gjøre at komme til Bunds i
Undersøgelserne. Han havde allerede tidligere i en for Kansler
Niels Kaas bestemt Memorial givet en Udsigt over, hvad en Historieskriver 
burde kjende, og fremsat sine Tanker om Historieskrivningens 
Kunst. Dette paa Latin affattede Stykke omarbejdede han
siden (1581) paa Dansk til det bekjendte lille, men saare indholdsrige 
Skrift «Om den danske Krønnike at beskrives, som han dog
ikke lod trykke, men som først 1787 blev udgivet af R. Nyerup
som Festskrift i Anledning af P. F. Suhms Udnævnelse til kongl.
Historiograf. Af de mange træffende Bemærkninger, det vakre
Skrift indeholder, kan følgende fremhæves som særlig betegnende
for Forfatteren: «Sjælen og Livet i Historien er Sandhed». For
at naa dette Maal var V. beredt til at underkaste sig store 
Anstrængelser, Rejser, Studier og Undersøgelser af forskjellig Art;
thi det stod klart for ham, at et stort og omfattende Arbejde
maatte til, om den danske Historie skulde blive saaledes beskreven, 
som den fortjente. Han peger ogsaa paa, at det ikke var
én Mands Værk, men at flere med fælles Anstrængelser maatte
hjælpes ad, om end en enkelt maatte dirigere det hele. Men paa
dette Punkt kom det til at svigte for ham; thi han maatte gjøre
det allermeste selv. Vel har han haft Skrivere, til Dels kun maadelige; 
egentlige Medarbejdere synes han derimod ikke at have haft.

For ved Selvsyn at skaffe sig de fornødne topografiske 
Oplysninger havde V. 1586 foretaget en 10 Ugers Rejse i Fædrelandet. 
Hans Udflugt gjaldt først Hven, hvor hans Ven fra de unge
Dage havde opført sit beundringsværdige Uranieborg. Tilfældig
kom Dronning Sophie der i Besøg paa samme Tid. Under en
Samtale henledte Tyge Brahe hendes Opmærksomhed paa, at V.
besad en Del gamle danske Viser. Da Dronningen ytrede Ønske om
at lære disse at kjende, maatte V. love at sende hende en Afskrift
af dem. Ved denne Lejlighed eller lidt senere maa han have
opnaaet kongl. Tilladelse til at oprette et Bogtrykkeri paa sit
Liljebjærg i Ribe, hvilket da ogsaa senere kom i Stand og blev
ham til Nytte ved Udgivelsen af hans Skrifter. Siden fortsatte
han Rejsen til Skaane, hvor han traadte i Forbindelse med Lektor
(siden Biskop) Mogens Madsen (XI, 15), der kunde yde ham gode
Oplysninger om Landskaberne hinsides Sundet. Efter Hjemkomsten
tog han sig for at opfylde sit Løfte til Dronningen; men han
kunde ikke nøjes med at give en Afskrift af en gammel Visebog.
Han maatte efter sin Anskuelse bearbejde Stoffet og saa vidt
muligt historisk oplyse det, for at det kunde afgive en tiltalende
Læsning. 1591 udkom saa «Et Hundrede udvalgte danske Viser»,
der siden optryktes mange Gange. En anden Samling «Tragica
eller gamle danske historiske Elskovsviser» blev først trykt 1657,
altsaa mange Aar efter Samlerens Død.

Da Frederik II var død (1588), holdt V. i Ribe Domkirke
den af ham siden udgivne Ligprædiken over den afdøde Konge,
der navnlig er mærkelig ved hans frimodige Udtalelse om Kongens
bekjendte Skjødesynd, «den skadelige Drik», uden hvilken «Hs.
Naade formentlig havde kunnet leve mangen god Dag længere».
Ikke længe efter opnaaede V. ved Henvendelse til Jørgen Rosenkrantz 
Regeringsraadets «fri Pasbord igjennem Riget og Fyrstendømmerne 
Slesvig, Holsten etc. paa sig og sine medhavende Folk,
at opsøge synderlige Dokumenter, som kunde tjene til hans Forsæt 
til den danske Chronica at beskrive, hvor sig noget mærkeligt
har tildraget». I den følgende Del af Aaret 1588 foretog han da
Rejser i Sønder- og Nørrejylland, og disse Rejser fortsattes i de
2 følgende Aar i andre Landsdele. Det var V.s Bestræbelse ved
Hjælp af et Instrument, som Tyge Brahe havde overladt ham, at
bestemme de forskjellige Steders Polhøjde som Grundlag for et
større Danmarkskort, der skulde ledsage Historien.

Efter at disse Rejser vare afsluttede, var vel Tiden kommen
til at gjøre noget alvorligt ved selve Hovedværket. V. havde
beregnet dette til 22 «Bøger», foruden en Kirkehistorie i 7 Bøger
samt Hertugdømmernes og Norges Historie. Men hvorledes var
det vel muligt for en enkelt Mand, selv med den længste Levetid,
at naa gjennem alt dette? Havde han indskrænket sig til en 
Fortsættelse af Saxo, saa havde der maaske været Haab om, at han
kunde have naaet frem, men nu, da han fordybede sig i Topografi,
Ethnografi, Kronologi, Oldsager, Sproghistorie og meget andet til
Indledningen hørende, maatte han nødvendig strande paa de Skjær,
som have været uheldbringende for saa mange ældre danske 
Historikere. Begrænsningens Kunst forstod man ikke ret i hine
Tider. Man vilde alt, derfor fik man saa lidt færdigt. Selv uden
Hensyn til V.s altfor vidtløftige Plan for sit Historieværk kan det
ikke nægtes, at han spredte sine Kræfter alt for vidt, at dømme
efter de mange andre, Historien uvedkommende, Skrifter, han udgav, 
saasom Ligprædikener over Claus Glambek (1591), Predbjørn
Podebusk (1591) og Ingeborg Gyldenstjerne (1592); end videre 
«Historien om Jesu Christi Pine og Død, med Bønner, Figurer og
mærkelige Sentenser» (1592) og «Den XC Salme med en kort
Udlæggelse udi 9 Prædikener» (1593). Alt dette vilde have passet
meget godt for en Præstemand, hvis Forkyndelse mange gjærne
hørte, men det maatte nødvendig distrahere Historieskriveren. Det
kan derfor ikke undre nogen, at man begyndte at stille sig 
tvivlende over for V.s Evne til at gjennemføre sit Forsæt. Selv synes
han, Sangviniker som han var, stadig at have holdt Haabet oppe
om, at det nok skulde gaa. Det kom derfor som et Tordenslag
for ham, at Regeringsraadet umiddelbart efter V.s gamle Velynders,
Kansler Niels Kaas' Død (29. Juni 1594) udnævnte Dr. Niels Krag
(IX, 434) til kongl. Historiograf. V. ilede strax til Kjøbenhavn for
om muligt at hindre, at han ganske blev skudt til Side. Han
opnaaede at faa et Aars Henstand; men da han heller ikke inden
for dette Tidsmaal kunde fremlægge Saadanne Prøver af sit Værk,
at han kunde bringe Tvivlen om hans Arbejdsdygtighed til Tavshed, 
saa blev Enden den, at han maatte afgive Historiograflønnen
-- Prælaturet i Ribe -- til Krag tillige med det meste af det
historiske Materiale, han med Møje havde faaet indsamlet. Et
Forsøg, han gjorde paa at blive Biskop i Ribe Stift ved sin 
Svigerfaders, M. Hans Laugesens Død (16. Avg. 1594), mislykkedes, da
M. Peder Hegelund, hans gamle Skolekammerat, nu Lektor ved
Ribe Domkirke, blev ham foretrukken.

Sin følgende Levetid tilbragte V. i Stilhed i Ribe, hvor han
endnu havde sit Kanonikat at leve af og forskjellige Kapitelshverv
at sysle med, især efter at han var bleven Kapitlets Senior. Efter
hans velhavende Svigerforældres Død er der vistnok tilfaldet ham
en ikke ganske ubetydelig Arv. Det tunge Slag, der havde ramt
ham, var dog ikke let at forvinde. Det antydes, at der senere er
ydet ham en vis Oprejsning for det lidte Tab; men vi vide ikke
ret, hvori den har bestaaet. Maaske deri, at han fremdeles fik
Ret til at betegne sig som kongl. Historieskriver. De kjære 
historiske Studier lagde han da heller ikke paa Hylden, om han end
ikke følte Kald til at udgive noget af det meget, han havde 
samlet og udarbejdet. I en vis Henseende maatte han føle sig lettet,
da Ansvarets tunge Tryk var taget fra hans Skuldre, efter at han
havde maattet afgive Dekanatet. Men Historien fik han aldrig
fuldendt. Kun nogle Brudstykker, saasom Fortalen til Værket samt
Svend Tjugeskjægs Historie, bleve 1705 udgivne af en af hans Efterkommere, 
Assessor Johs. Laverentzen (X, 148). I vore Bibliotheker
findes fast utallige Levninger af hans Samlinger, men mest alle
Haande løse Notitser, meget lidt helt eller afsluttet.

Om V. kan man sige, at han vilde noget stort; men da det
gjaldt om at faa det udført, svigtede Kræfterne. Hans Krav til
Fuldstændighed og Fuldkommenhed i Form som i Indhold vare
større end hans Evne til at fyldestgjøre Kravene. Og dog vil
hans Navn blive i Ære, saa længe dansk Litteratur bestaar; thi
det store, han vilde, sigtede alt til at hævde og forøge Fædrelandets 
Hæder. Hans Personlighed øver endnu en tiltrækkende Virkning 
paa Beskueren; thi Arven fra Fædrene var ham dyrebar, og
han har i ikke ringe Grad bidraget til at give en yngre Slægt
Syn for dens Værd. 1902 rejstes et Mindesmærke for ham i den
By, der havde ydet ham et venligt Hjem i den største Del af
hans Liv. Ved dets Afsløring tolkedes i veltalende og sande Ord
de Følelser, som endnu maa besjæle os over for den gudfrygtige,
fædrelandssindede, trofaste Dannemand, der i sin levende Kjærlighed 
til Folkets Sprog og Minder stræbte at løfte den dyrebare
Arv, der var levnet fra de henrundne Tider.

V. døde efter længere Tids Svagelighed 13. Febr. 1616, hans
Enke Mette Hansdatter 27. Dec. 1633. Af deres 9 Børn kom de
7 til voxen Alder; deres Efterslægt blomstrer endnu.

Wegener, Hist. Efterretn. om A. S. V. 
Kirkehist. Saml. 3. R. IV, 40 ff.
Fra Ribe Amt, 1903, S. 51 ff.

H. F. Rørdam.

 f. 1824, Amtmand">

Vedel, Emil, f. 1824, Amtmand, Søn af Proprietær Jens Kraft 
Dinesen V. (f. 10. Dec. 1793, d. 2. Sept. 1827) og Marie Elisabeth 
f. Hillerup (f. 14. Marts 1795, d. 2. Febr. 1861) fødtes 30. Avg. 1824
paa Søbysøgaard, blev 1840 Student fra Borgerdydskolen i Kjøbenhavn, 
1846 juridisk Kandidat, indtraadte 1847 som Volontær i
Danske Kancelli, overgik 1848 der fra til Justitsministeriet, udnævntes 
fra Begyndelsen af 1849 til Kancellist i Indenrigsministeriet og
1852 til Fuldmægtig sammesteds, efter at han forinden med offentlig 
Understøttelse havde foretaget en 2aarig Studierejse i Udlandet.
Sidstnævnte Aar underkastede han sig den slesvigsk-juridiske Examen
og ansattes umiddelbart derefter som Fuldmægtig i Ministeriet for
Slesvig, hvor han 1853 anvancerede til Bureauchef. 1854 udnævntes 
han til Medlem af Appellationsretten i Flensborg, men konstitueredes 
allerede 1856 til Departementschef i Ministeriet for Slesvig,
i hvilken Stilling han 1858 fik fast Ansættelse; denne beholdt han,

indtil han paa Grund af Slesvigs Afstaaelse 1864 maatte opgive
den. Desuden var han 1856 Kommitteret hos den kongl.
Kommissarius ved den slesvigske Stænderforsamling, 1859 Medlem af
Kommissionen angaaende Karantænelovgivningen, og efter Fredslutningen
1864 blev han Medlem af den i Medfør af samme nedsatte
Inkorporationskommission. 1866 beskikkedes han til Amtmand over
Bornholm, hvorfra han 1871 forflyttedes til Amtmandsembedet over Sorø
Amt, som han derefter beklædte, indtil han efter eget Ønske ved
Udgangen af Aaret 1902 afskedigedes med Tilkjendegivelse af
Kongens Paaskjønnelse af hans udmærkede Tjeneste. Ved samme
Lejlighed modtog han ogsaa talende Vidnesbyrd om, i hvor høj
Grad Befolkningen inden for hans Embedskreds værdsatte hans
mangeaarige humane, upartiske og dygtige Varetagelse af Amtets
Anliggender. 1852 havde han faaet Titel af Sekretær, 1853 af
Kancelliraad og Kammerjunker, 1871 af Kammerherre; 1885 var
han bleven Kommandør af 2. Grad, 1888 Kommandør af 1. Grad
og 1900 Storkors af Danebrog. -- Han blev 30. Avg. 1854 gift
med Emilie Christiane Nygaard (f. 2. Dec. 1833 paa Stenalt), Datter
af Etatsraad Malthe Bruun N. og Abel Marie Catharina f. Paulsen.

G. Kringelbach.

-- Snart efter at Vedel i 1866 var bleven Amtmand paa
Bornholm, begyndte han en omfattende arkæologisk Virksomhed med
Undersøgelser og Studier over Bornholms Oldtid. Efter Forflyttelsen 
til Sorø 1871 fortsattes disse, om end naturligvis i lidt mindre
Maal, ved jævnlige Rejser helt op i hans høje Alder, hver Gang
Lejlighed gaves. Alene i de første 2 Aar udførte han med Bistand
af den dygtige Lærer Jørgensen i Ibsker ikke mindre end o. 600
Undersøgelser, for hvilke der derefter gjordes omhyggelig Rede i
en Afhandling: «Om de bornholmske Brandpletter» i «Aarbøger for
nordisk Oldkyndighed» 1870. Efterhaanden som Arbejdet i Marken
skred fremad, publiceredes det i Afhandlinger i Aarbøgerne 1872,
1878 og 1885; i 1886 kunde han samle Udbyttet af Virksomheden
indtil da i det anselige Kvartbind, der bærer Titelen «Bornholms
Oldtidsminder og Oldsager»; hertil sluttede sig, efter en Afhandling 
i 1890, en større «Efterskrift», 1897. Tilsammen danne disse
2 Bøger en ypperlig Monografi over Øens især i Oldtidens senere
Tidsafsnit mærkelige og rigt udformede Kulturforhold, bygget paa
indgaaende Førstehaandsstudier. Men samtidig er hans stort
anlagte, redelige og ihærdige Arbejde kommen Forstaaelsen af hele
Landets Forhold i høj Grad til gode. Ham skyldes det 
exempelvis, at man ogsaa i det øvrige Danmark er bleven opmærksom
paa de sparsomme Levninger fra den ældste Jærnalder. Hele
Udbyttet af sine Undersøgelser overgav V. til de offentlige
Samlinger, det allermeste til Nationalmusæet, til hvilket han i sin hele
Virksomhed stedse stod i fortroligt Forhold.

I Anerkjendelse af Vedels Fortjeneste af den videnskabelige
Forskning valgte Oldskriftselskabet ham i 1885, e&er Worsaaes Død,
til sin Bestyrelses Leder, som Vicepræsident. I denne Virksomhed
fungerede han, indtil han i 1902 af Hensyn til sit Helbred mente
at maatte nedlægge Posten, hvorefter Selskabet valgte ham til sit
eneste Æresmedlem.

Sophus Müller, Vor Oldtid S. 443 f. 
P. Hansen, Litteraturhistorie III, 1001.

Hans Kjær.

-- Allerede 1847 erholdt Vedel Universitetets Prismedaille for
en Afhandling om den engelske og franske Trykkefrihedslovgivnings
Historie; denne er ikke kommet i Trykken, men den roses for
Herredømme over Stoffet, frit og selvstændigt Omdømme og
Skarpsindighed. 1853-54 holdt han efter Kultusministeriets Opfordring
en Række Forelæsninger ved Universitetet over den slesvigske Ret,
hvilke senere udkom under Titelen «Den slesvigske Privatrets
almindelige Del» (1857). Af juridiske Skrifter har han end videre
udgivet et Udtog af fremmede Kommunallovgivninger (1850) og (i
Forbindelse med D. Brandis) et Udvalg af forskjellige
konstitutionelle Forfatninger (1848).

H. Munch-Petersen.



Vedel, Herman Albert Gude, f. 1875, Maler. H. V. er 
født i Kjøbenhavn 1. Marts 1875 som Søn af Notarius publicus
Johan Peter Bernt V. (f. 1847) og Anna Elisabeth Gude (f. 1849).
Han blev 1893 Student fra Metropolitanskolen og tog 1894 Filosofikum; 
efter at være bleven forberedt paa teknisk Skole arbejdede
han 2 Aar paa Akademiet og derpaa 1896-98 under Zahrtmann.
Som ganske ung var han i St. Petersborg og i Sydfrankrig; senere
foretog han Studierejser til Holland og Italien. Paa Charlottenborg
debuterede V. 1899 med et Mandsportræt; Aaret efter vakte han
stor Opmærksomhed med «Billede af en ung Pige» og «Billede
af en Dame». Det førstnævnte, der blev kjøbt af Nationalgalleriet,
var et meget interessant og i forbavsende Grad modent Arbejde.
Paavirket, som det var, af gammel Kunst (Venedig, Bergamo) bar
det dog Vidnesbyrd om dyb personlig Opfattelse og om udpræget
Stilfølelse; i al sin Stilfærdighed var det lige saa varmt i Farven 
som kraftigt i Foredraget. «Billedet af en Dame» blev kjøbt af
Musæet i Randers. I de følgende Aar kom forskjellige Portrætmalerier, 
ikke alle lige faste i Formen, men smukke og harmoniske
i deres koloristiske Virkning, som dog syntes ikke mindre at hvile
paa Galleristudier end paa umiddelbar Fordybelse i Naturen. 
Portrætmaler i Ordets almindelige Forstand er V. ikke; han lægger
aabenbart mindre Vægt paa den formelle Lighed og den rent
personlige Karakteristik end paa at skabe et Kunstværk, der i
nærmere eller fjærnere Tilslutning til Modellen gjør et Skjønhedsindtryk, 
kaster Lys over en vis Form for sjæleligt Liv og griber i
Kraft af sin Stemningsfylde, Og i denne sin Stræben er han 
allerede som ung naaet meget vidt.

Sigurd Müller.



Wedel, Lago Matthias, 1752-1827, Præst, en Sønnesøns Sønnesøn 
af Anders S. V., var Søn af Proprietær Joh. Fred. W. (d. 1800)
og Maren f. Staby og født paa sip. fædrene Gaard Gudumkloster
7. Dec. 1752. Han dimitteredes fra Odense 1774 og tog theologisk
Embedsexamen 1782, hvorefter han 1785 blev personel Kapellan i
Mern paa Sjælland og 1786 Sognepræst i Everdrup, Baarse Herred,
hvor han døde 13. Juli 1827. Han ægtede 10. Marts 1785 Kirstine
Cathrine Smith (f. 31. Juli 1752, d. 14. Okt. 1830), Datter af 
Jubellæreren M. Peter S. i Mern. -- W. var en ivrig Landmand; efter
hans eget Sigende havde han forbedret sin Præstegaard, saa Everdrup
fra et ringe Kald var bleven et godt. For et af sine mange 
landøkonomiske Skrifter, om Mosers Opdyrkning (1800), fik han 
Landhusholdningsselskabets lille Medaille. Flere af hans andre Skrifter
fik vel, da de udkom, velvillig Anmeldelse, men der bemærkedes
dog med rette om dem, at de savnede Orden og Fuldstændighed,
og at der var mange Fejl i dem. I et af dem «Økonomisk-patriotiske 
Afhandlinger» (1796) skriver han om Tobakspiber, Brændeprisens 
Stigning, hvor Pengene blive af, tætte Støvlefødder, The af
Jordbærblade, Frost i Hænder og Fødder, Tandpine m. m. I
senere Tid har han faaet daarligt Skudsmaal baade som Forfatter
og som Præst.

Erslew, Forf. Lex. 
Barfod, Danmarks Gejstligh. S. 151. 
Marstrand, Slægten Marstrand S. 151. 

L. Koch.



Vedel (Wellejus), Lauge, 1665-1733, Præst, blev født i 
Nustrup i det tørninglenske, hvor hans Fader, Johan V., var Præst. 
Hans Moder, Dorthea Øllegaard f. v. Ahlefeldt, var Enke efter 

Formanden (den i Krigen mod de svenske faldne Mag. P. Hjort)
i Nustrup og blev henved 100 Aar gammel (d. 1726). Efter at have
studeret i Wittenberg i 2 Aar indskreves han 1686 ved Kjøbenhavns
Universitet. Han gjorde flere Udenlandsrejser og plejede Omgang
med Tidens berømteste Kunstnere. 1692 sukcederede han sin
gjennem mange Aar syge Fader og forblev i Embedet i Nustrup
til sin Død, 1. Juni 1733. En Tid lang var han Herredsprovst.
En betydelig Formue satte ham i Stand til at lede større praktiske
Foretagender. Han nævnes saaledes som Stifter af de omkring
Flensborg værende Teglværker. Derhos var han et mekanisk Geni
og forfærdigede kunstige Glassager og Metalarbejder. Kemi og
Botanik vare hans Yndlingsfag, og hans store Medaillesamling var
vidt bekjendt. I det hele var han en fremragende, anset Mand i
sin Tid. I 3 Ægteskaber avlede han 11 Sønner; men kun én af
disse forplantede Slægten videre. Ovfr. anførte Præst L. M. Vedel
er hans Sønnesøn.

Rhode, Haderslev Amt S. 404 f. 
Wegener, A. S. Vedel S. 264 f. 
Wiberg, Præstehistorie II, 464. 

A. Jantzen.



Wedel, Peter August, 1768-1842, Præst, Seminarieforstander,
Søn af Bogholder ved Kjøbenhavns Brandforsikring Søren Henrik W.
(d. 1804) og Maria f. Berthelsen, er født i Kjøbenhavn 26. Jan. 1768.
Han blev privat dimitteret 1783 og tog 1786 filologisk, 1789 
theologisk Embedsexamen, hvorefter han blev Dekanus paa Kommunitetet 
og Alumnus paa Borchs Kollegium. 1790 disputerede han for
den filosofiske Doktorgrad, og 1792 blev han Vicepastor for Allesø
og Næsbyhoved-Broby Menigheder paa Fyn, hvorfra han 1794 
forflyttedes til Skaarup sammesteds. Her oprettede han et 
Skolelærerseminarium, som han forestod til 1835. Han udnævntes 1807 til
Amtsprovst for Svendborg Amt, og 1812 blev han tillige Sognepræst 
for Tved Menighed. Da han tog sin Afsked som Seminarieforstander, 
fik han Rang med Biskopper. 1837 søgte han sin
Afsked som Amtsprovst, og 1842 holdt han 50 Aars Jubilæum.
Kort efter, 23. Maj s. A., døde han. -- Han ægtede 19. Marts
1792 Marie Sophie Vett (døbt 16. April 1769, d. 13. Febr. 1844),
Datter af Etatsraad, Direktør for det østersøisk-guineiske Handelsselskab 
Jørgen Did. V.

Da han holdt sit Embedsjubilæum blev der skrevet i en Sang
til hans Ære: «I rastløs Virken hans Dag skred hen, med Ære
hans Isse var kronet». Disse Ord vare Sandhed. I fire Aar besørgede 
han omtrent ene Undervisningen i Seminariet, 5 Timer
daglig, og selv som Amtsprovst deltog han endnu bestandig i den.
Seminariet var stærkt søgt, og det kostede Staten næsten intet, i
W.s Tid blev Tilskuddet aldrig højere end 500 Rdl. aarlig. Efter
hans Død satte hans forrige Seminarister ham et Monument paa
Kirkegaarden. Ligesom P. O. Boisen var han en Modstander af
den indbyrdes Undervisning og havde 1825 et stærkt Sammenstød
med Kapitajn Abrahamson, der endte med, at der tilføjedes W.
den Ydmygelse, at hans Kollega Amtsprovst Mønster sendtes til
Skaarup for at undersøge, hvorvidt Methoden fulgtes. W. bevarede
til det sidste sin Kjærlighed til Videnskaberne, og han var agtet
og afholdt af de mange, som han stod i Forbindelse med.

Erslew, Forf. Lex. 
Barfod, Danmarks Gejstligh. I, 148. 
J. Larsen, Den danske Folkeskole 1784-1818, S. 214 f. 

L. Koch.



Vedel, Peter August Frederik Stoud, f. 1823, Direktør i 
Udenrigsministeriet. P. V. er Søn af nedennævnte Generaldecisor
S. H. A. V. og fødtes 10. Dec. 1823. Han blev 1840 Student fra
Borgerdydskolen i Kjøbenhavn, studerede Jura og blev 1846 juridisk
Kandidat. 1847 fik han Universitetets Guldmedaille for Besvarelsen 
af en Prisopgave om den engelske og franske Trykkefrihedslovgivning 
samt om Forholdet mellem Statsforfatningen og Trykkefrihedslovgivningen. 
S. A. rejste han til Berlin for at studere tysk
Ret med det Maal senere at tage Examen i Kiel og en Gang
blive Medlem af et af de fælles Kollegier. Han lod sig indskrive
som Student ved Universitetet og kastede sig med megen Iver over
Studierne, navnlig af Romerret, indtil Martsbegivenhederne 1848
brat greb ind i hans Planer. Da Lehmann i de sidste Dage af Marts
kom til Berlin, anmodede han V. om som Kurér at bringe Beretning 
hjem til det danske Udenrigsministerium om hans Samtaler
med Grev Arnim, et Hverv V. udførte med saa megen Iver, at
han, da ingen anden Befordring var at faa, gik over fra Rostock
til Falster i Robaad. Strax efter sin Ankomst til Kjøbenhavn opsøgte han Udenrigsministeren, Grev Knuth, som trods det, at V.
efter personlig Iagttagelse kunde berette ham om de preussiske
Troppesendelser til Grænsen, ikke syntes at ville tro paa, at der
truede os nogen Fare fra Preussens Side. I Foraaret 1849 rejste
han paa ny ud og besøgte i dette og det følgende Aar Frankrig,
England, Belgien og Italien. Han studerede Statsøkonomi og
fremmed Ret, men benyttede navnlig, under Opholdene i Paris og 
London, ogsaa Lejligheden til ved Samvær med politisk
interesserede fremmede at faa et Indblik i Datidens saare bevægede
evropæiske Politik. Hans Rejsefælle, den senere Amtmand Emil Vedel
(S. 301), Brøchner og andre danske, der hørte til hans Omgang
paa Rejsen, designerede ham allerede da til Diplomat. Under
Opholdet i London aabnede der sig endog en virkelig Udsigt for
ham til at komme ind paa denne Bane, i det vor Gesandt, Grev
F. Reventlow, som under Forhandlingerne om Londonprotokollen
savnede tilstrækkelig Medhjælp inden for sit Personale, bad ham
om foreløbig at assistere ham i Sekretariatet. V. opfyldte denne
Anmodning, men da Reventlow siden foreslog ham at blive i
London, foreløbig som hans Privatsekretær, indtil han kunde faa ham
officielt ansat, afslog han Tilbudet.

Ved Nytaarstid 1851 vendte V. hjem; tilskyndet af Krieger
besluttede han at gaa Universitetsvejen og udnævntes i April til
Lektor i det juridiske Fakultet, hvor det overdroges ham at læse
over den nyindførte Disciplin, Statsforvaltningsret; siden
avancerede han til Professor ord. og valgtes til Medlem af Konsistorium.
V. gjorde særdeles god Fyldest ved Universitetet, men selv følte
han sig ikke ret tilfredsstillet ved Virksomheden her og trængte
til en mere praktisk, udadvendt Gjerning. Efter Scheeles Afgang
i 1857 havde man inden for det Andræske Ministerium ønsket at
vinde V. for Udenrigsministeriet, og særlig var det hans nære Ven,
Andræs Svoger H. E. Schack, og Krieger, som tilskyndede ham til
at gaa over i den nye Stilling, til hvilken de med rette mente, at
han medbragte udmærkede Forudsætninger. En Tid lang modstod
V. de gjentagne Anmodninger; til Virksomheden i og for sig kunde
han vel føle Lyst, men dens ydre og mere repræsentative Side
fristede ham ikke, og han nærede en vis Sky for at slaa ind paa
en ham saa ny og fremmed Bane. Omsider overvandt han dog
sine Betænkeligheder, men mente det rigtigt først ved nogle
Maaneders Rejse i Udlandet at orientere sig paa det nye Omraade og
stifte personligt Bekjendtskab med de danske Gesandter, som han i
Fremtiden hovedsagelig skulde arbejde med. I den første Halvdel
af 1858 besøgte han da Biilow i Frankfurt, Dirckink i Paris og
v. Dockum i London, af hvilke dog kun den førstnævnte fik nogen
Betydning for ham. Der var ikke blevet truffet nogen Aftale om,
hvilken Stilling V. skulde beklæde i Udenrigsministeriet; selv havde
han nærmest tænkt sig det som Kontorchef eller som Sekretær
hos Ministeren, og det var ham derfor ingen ringe Overraskelse, 
da han 26. Juli 1858 udnævntes til Gehejmelegationsraad og Chef
for Udenrigsministeriets 1. Departement, under hvilket netop det
holstenske Spørgsmaal hørte. Hall, som et Par Uger forinden
havde overtaget Udenrigsministeriet, følte sig fremmed over for
det, som han forudsaa, ikke meget velvillige Personale og ønskede
at faa en Departementschef, som han personlig kjendte, og hvis
politiske Opfattelse ikke skilte sig alt for stærkt fra hans. Da V.
uden diplomatisk Fordannelse traadte ind paa Udenrigsministeriets
vigtigste Post, betragtedes han af det Personale, med hvilket han
skulde samvirke, og som gjennemgaaende hyldede konservative
Helstatsanskuelser, som udpræget ejderdansk. Denne Opfattelse
var for saa vidt urigtig, som han havde et ikke lidt stærkere
Indtryk end de national-liberale i Almindelighed af den Fare, en
udpræget ejderdansk Politik vilde drage over Landet syd fra. Han
vilde hellere bevare og forbinde end udskille, men blev det
nødvendigt at opgive Holsten, var han klar over, at saa maatte vi
anerkjende Nationalitetsprincippet og udskille ogsaa den tyske Del
af Slesvig. Over for den forholdsvis forsigtige og moderate
Politik, Hall endnu paa denne Tid hyldede, følte V. sig dog ikke i
nogen principiel Modsætning. Den Hovedopgave, som tilfaldt ham
i de første Aar af hans Tjenestetid i Udenrigsministeriet, var jo
Udarbejdelsen af de Noter, gjennem hvilke Forhandlingen med
Forbundsdagen og de tyske Stormagter fra vor Side førtes, og af
de Redegjørelser, hvorved de nevtrale Magter skulde oplyses og
om muligt vindes for det Standpunkt, vi under denne Forhandling
indtog. V. skilte sig fra sin saare vanskelige Opgave med en
Dygtighed, som vandt Anerkjendelse fra alle Sider, ogsaa fra vore
Modstanderes. Hvilken Mening man end kan have om den Politik, der
laa bagved hine Aktstykker, maa man i hvert Fald anerkjende deres
fine og vindende Form og den skarpe logiske Sans og det
dybtgaaende Kjendskab til alle den store og indviklede Sags
Enkeltheder, om hvilke de bar Vidne. -- Under Baron Blixens kortvarige
Ministerium var V.s Stilling kun lidet behagelig. Han betragtedes
af sin Chef som Halls Ven og Redskab, og der var Planer oppe
om at fjærne ham ved enten at tilbyde ham Stillingen som
Højesteretsassessor eller Gesandtskabsposten i Madrid. Efter Halls
Gjen-indtræden blev V.s Stilling dog den samme som tidligere, og han
hævdede og befæstede den under de følgende Aars vexlende
Ministre. 1860 blev han eneste Departementschef i Ministeriets
politiske Afdeling, og 1864 efter Quaades Afrejse til 
Londonkonferencen udnævntes han til Direktør for det samlede Ministerium.
Londonkonferencens Tid, da Monrad var fungerende
Udenrigsminister, blev i øvrigt den vanskeligste og mest oprivende, V.
under sin lange Embedsvirksomhed har oplevet. Han stod vel
Monrad personlig nærmere end nogen af de andre Ministre, under
hvem han har tjent, og han nærede stor Beundring for hans Evner
og overlegne Personlighed, men ikke desto mindre var Byrden og
Ansvaret næsten overvældende. Monrad besad jo nemlig som
Udenrigsminister ingen faglige Forudsætninger, var desuden
segnefærdig under Trykket af Overanstrængelse og sjælelig Oprevethed
og nød ingen egentlig Tillid fra Kongens Side. V. kunde saaledes
være ham til megen Nytte, og for saa vidt han fik Lejlighed til
at øve nogen Indflydelse, gik den oftest i Retning af videregaaende
og mere resolute Indrømmelser end dem, der endelig besluttedes.

I Tiden efter 1864 have de Forhold, hvorunder vort
Udenrigsministerium har arbejdet, været forholdsvis rolige. Dog har der
ogsaa i denne Periode været Tider, som have krævet Opbydelsen
af al den Energi og Avtoritet, hvorover V. har raadet, saaledes
først og fremmest Sommeren 1870, da der opstod Spørgsmaal om
vor Indblanding i den fransk-tyske Krig. V. var fra første Færd
absolut imod en saadan Indblanding, og han har Fortjenesten af
energisk at have bekæmpet modstaaende Anskuelser inden for
Regeringen og af at have gjennemført, at Underhandlingen med
Hertugen af Cadore lagdes i Grev Frijs' faste og varsomme Haand.
Siden, da den Butterfieldske Sag, som havde staaet paa siden
Halvtredserne, truede os med alvorlige Repressalier fra amerikansk Side,
og vi underkastede os en Voldgiftsafgjørelse, var det V., som over
for Voldgiftsdomstolen plaiderede vor Sag paa en saa indgaaende
og overbevisende Maade, at Dommen paa alle Punkter gav os
Ret. Ved den internationale Konference i Briissel 1874, i hvilken
«Krigens Love og Sædvaner» skulde fastsættes, repræsenteredes
Danmark bl. a. af Vedel. Efter Reedtz Thotts Afgang i 1897
tilbød Konseilspræsident Hørring V. Udenrigsministerportefeuillen, som
han dog afslog, blandt andet paa Grund af sin fremrykkede Alder.
1. Okt. 1899 fratraadte V. efter eget Ønske sin Stilling i
Udenrigsministeriet. Andre mærkede ikke nogen Svigten af Evne eller
Kraft hos ham, men selv fandt han, at Alderen begyndte at gjøre
sin Ret gjældende, og at yngre Kræfter havde Krav paa at komme
til at virke. Ved hans Tilbagetræden herskede der kun én Mening
om den udmærkede Maade, hvorpaa han i 41 Aar havde beklædt 
et af Landets betydningsfuldeste Embeder, og Anerkjendelsen heraf
gav sig paa forskjellig Maade Udtryk, saaledes ved at der tildeltes
ham Rang som Excellence (dog efter hans eget Ønske med
Bibeholdelsen af hans gamle Titel som Geheimelegationsraad), ved
Udtalelser af Tak og Anerkjendelse fra Udenrigsministeriets
Embedsmænd og de danske Gesandter og Konsuler og ved forskjellige
Hædersbevisninger fra fremmede Regeringer. Blandt de mange
Anerkjendelsestegn, som alt tidligere vare faldne i V.s Lod, kan
nævnes, at han 1861 var bleven udnævnt til extraordinær Assessor
i Højesteret, 1879 ved Universitetets 400 Aars Fest var bleven
juridisk Æresdoktor og 1882 Storkors af Danebrog. Efter hans
Tilbagetræden har Regeringen ønsket at udnævne ham til sin
Delegerede ved Voldgiftsretten i Haag, hvilken Udnævnelse han dog
ikke har ønsket at modtage, hvorimod han har ladet sig indvælge
i Bestyrelsen for det store nordiske Telegrafselskab.

V. ægtede 1. (1854) Annette Eleonora Mourier-Petersen (f. 18. Avg.
1830 d. 11. Okt. 1857), Datter af Generalkrigskommissær M.-P. til
Engelsholm, og 2. (2. Nov. 1861) H. E. Schacks Enke Fanny Vendela
f. Hebbe (f. 11. April 1833), Datter af Dr. phil., tidligere Godsejer
i Sverige Hebbe og Hustru, Forfatterinden Vendela Hebbe.

Levneds-Beskrivelser af Doktorerne ved Universitetets 400 Aarsfest 1879, S. 62 f. 

N. Neergaard.

-- Medens Vedel i sine unge Dage havde haft Trang til
videnskabelig Virksomhed paa Retsvidenskabens Omraade, følte han sig
senere som Afvexling under sin administrative Gjerning hendragen
til at sysle med vort Fædrelands Historie, og det blev da naturligt
for ham at kaste sig over Diplomatiens Historie i et fra den Side
set interessant Tidsrum. Efter at han under Mærket x i «Dsk. Saml.»
1. R. IV havde givet nogle Oplysninger om Rantzau-Aschebergs
Ophold i Petersborg 1762 og om Folkeretsskribenten M. Hübner,
skrev han i Hist. Tidsskr. 4. R. I, ligeledes anonymt, en større
Afhandling, «Grev Ostens Gesandtskaber», hvor han til en
Skildring af denne begavede, men som Karakter unægtelig noget
tvivlsomme, Personligheds Optræden som dansk Diplomat i Petersborg
1756-61 og 1763-65 knyttede en Fremstilling af et vigtigt Afsnit
af den lange Forhandling om det gottorpske Spørgsmaal. En
anden fremragende Diplomat i dansk Tjeneste, Grev Roehus
Friedrich Lynar skildrede han, denne Gang dog navngivende sig som
Forfatter, i samme Tidsskrifts 4. R. IV. Imidlertid havde han i
Aaret 1871 udgivet «En Brevvexling mellem J. H. E. Bernstorff og
Hertugen af Choiseul», og for ret at faa belyst den Mand, der i
Tiden 1751-70 var Leder af den dansk-norske Stats
Udenrigspolitik, den ældre Bernstorff, udgav han «Correspondance
ministerielle du comte J. H. E. Bernstorff» 2. Bind (1882), et meget
udførligt og med stor Sagkundskab gjort Udvalg af denne
Statsmands vigtigste Depecher. Hertil knyttede han som et 3. Bind
en Skildring af Bernstorff som Personlighed og som Statsmand.
Især i dette Skrift, der maa kaldes hans Hovedarbejde, viste han
sit omfattende Kjendskab til Datidens diplomatiske Historie og sin
Evne til at oprede det politiske Vævs Traade. Hertil kom det
tiltalende og fængslende Billede, han gav af Bernstorffs Personlighed,
om hvem han med rette mente, at han fortjente at stilles i et
nyt Lys. Hvad V. har meddelt om Bernstorff som Statsmand, har
været et fortrinligt Grundlag for senere Studier over vort Fædrelands
udenrigske Historie i det af ham behandlede Tidsrum, saa meget
nyt har han her fremdraget.

E. Holm.



Vedel, Severin Henrik August, 1793-1881, Generaldecisor,
var en Søn af ovennævnte Sognepræst, Dr. phil. P. A. V. Han
fødtes 28. Jan. 1793 i Allesø ved Odense, blev 1811 privat dimitteret
til Universitetet, 1815 juridisk Kandidat, indtraadte s. A. som
Volontær i det vestindisk-guineiske Rente- og Generaltoldkammer,
udnævntes 1821 til Kontorchef for Øresunds- og Strømtoldsagerne og 1825
tillige til 2. Sekretær i Toldkammerkancelliet, hvis Chef han var
1831-34. Efter at han 1829 havde faaet Sæde i Kollegiet som
Assessor, blev han 1831 udnævnt til Kommitteret sammesteds og
1836 desuden til Departementschef for det sjællandske Toldfag.
Fra Begyndelsen af 1841 overtog han Stillingen som Chef for
Revisionen af Kollegiets Kasse- og Regnskabsvæsen med Rang
som Deputeret, og ved Kollegiernes Omdannelse i 1848 udnævntes
han til Generaldecisor for det indirekte Skattevæsen, hvilken
Stilling han med anerkjendt Dygtighed og utrættelig Omhu varetog
til sin Død, 8. Nov. 1881, i Kjøbenhavn. -- 1827 var han bleven
Kammerraad, 1832 Justitsraad, 1837 Etatsraad, 1846 Konferensraad,
1851 Kommandør og 1878 Storkors af Danebrog. -- Han blev 1822
gift med Nicoline Johanne Hansen (f. 14. Okt. 1803 d. 6. Okt. 1872),
en Datter af Grosserer, Vinhandler Frans H. og Bolette f. Hvidberg.

G. Kringelbach. 

Vedel, Sophus, f. 1842, Overretsassessor, er yngste Søn af 
ovennævnte Generaldecisor S. H. A. Vedel. Han fødtes i Kjøbenhavn 
1. Sept. 1842, blev 1861 Student fra Metropolitanskolen, 1868
juridisk Kandidat, 1869 Fuldmægtig ved Sjællands Stiftamt, 1870
tillige Assistent i Finansministeriets Sekretariat, 1875 Fuldmægtig i
Pensionskontoret, 1881 Protokolsekretær i Højesteret, 1888 Assessor i
Landsover- samt Hof- og Stadsretten. V., der fra ung af har næret
Interesse for Fædrelandets Historie, erholdt 1869 Universitetets
Guldmedaille for Besvarelsen af den historiske Prisopgave: «En
Fremstilling af de Forandringer, der foregik med Statsbestyrelsen i
Danmark fra 1660-99 med forudskikket Udsigt over den tidligere Tids
Bestyrelsesformer». 1888 udgav han «Den dansk-norske Højesterets
Historie under Enevælden fra 1661-1790», et paa omfattende
Studier af trykte og navnlig utrykte Kilder hvilende Værk, der
oprindelig blev udarbejdet som Besvarelse af en for den Anders
Sandøe Ørstedske Prismedaille stillet Opgave og belønnet med den
udsatte Pris. -- V. ægtede 3. Juni 1881 Helene Birgitte Buntzen
(f. 5. Dec. 1850), Datter af Kammeradvokat, Etatsraad Edouard B.
(III, 257).

Poul Johs. Jørgensen.

 1765-1826, Musikamatør">

Wedel, Søren, 1765-1826, Musikamatør, var født 19. Okt. 
1765 paa Før, hvor Faderen, Nissenius W., en Ætling af Anders
Sørensen Vedel, var Præst; Moderen hed Else Maria Zoëga. Efter
at have taget juridisk Examen blev W. 1788 Regimentskvartermester
og Avditør ved de norske Grenaderbatailloner og Aaret efter
forsat til 1. (sjællandske) Bataillon let Infanteri. Sin Fritid benyttede
han, der skal have været en god Klaverspiller, til Kompositionsvirksomhed, 
og 1792 opførtes en Passionskantate af ham i flere
kjøbenhavnske Musikselskaber. For Theatret komponerede han
følgende Syngestykker: «Lise og Peter» (Text af Guldberg, opført
1793), hvoraf Ouverturen og nogle Numre ere trykte, «Husarerne»
(Text af Tode, 1794), hvilket ikke gjorde Lykke, og endelig
«Serenaden eller de sorte Næser» (1795), som trods sin meget naive
Text af Pram vandt Bifald, saa at et helt Klaverudtog kom i
Trykken. Et lille yndefuldt Godnatkor af dette Syngestykke kan
særlig fremhæves. De følgende Aar skrev han adskillige
Lejlighedskantater osv., men alle disse ere dels forsvundne, dels gaaede
i Glemsel, selv Kantaten «La Paix» (1802), som dog flere Gange
blev opført. 1810 tog W., der 1806 havde faaet Titel af 
Overkrigskommissær, sin Afsked og rejste til Paris, hvor han opholdt
sig i nogen Tid. Han døde ugift 14. Juni 1826 paa Augustenborg.

Gerber, Neues Lex. der Tonkünstler.
Erslew, Forf. Lex.
Overskou, Den danske Skueplads III.
Musikforeningens Festskrift I.

S. A. E. Hagen.



Vedel, Valdemar, f. 1865, Forfatter. V. er født i Kjøbenhavn 
9. Nov. 1865 og Søn af ovennævnte Gehejmelegationsraad P. A. F. S. V. 
og Hustru F. V. f. Hebbe. Han blev Student fra Metropolitanskolen 
1882 og juridisk Kandidat 1887; i 1888 vandt han Universitetets 
Guldmedaille for en filosofisk Afhandling «Om Ret og Moral»,
i 1890 den filosofiske Doktorgrad med «Studier over Guldalderen
i dansk Digtning». V. var Assistent i Kultusministeriet 1891-96;
fra 1895 har han været ansat som Docent i almindelig
Litteraturhistorie ved Universitetet og fra 1897 som Overbestyrer af
Kjøbenhavns Kommunes Folkebibliotheker; 1893-1903 holdt han
kulturhistoriske Forelæsninger ved Kunstakademiet; fra 1901 har han
redigeret Tidsskriftet «Tilskueren». I 1890-91 foretog han en Rejse
til Tyskland og Italien (skildret i «Fra Italien», 1892) og har desuden
flere Gange rejst i Tyskland, Frankrig, Italien og Skandinavien.
- Foruden ovennævnte Bøger har V. udgivet en Fortælling
«Stavnsbaand» (1888), en Studie over Dante (1892), «Svensk Romantik»
(1894) og 2 store litterær-kulturhistoriske Undersøgelser «By og
Borger i Middelalderen» (1901), og «Helteliv» (1903). I Jul. Clausens
Verdenslitteraturhistorie har han skildret den franske Litteraturs
Historie, hvorhos han har skrevet en Række Kritikker og
Afhandlinger i Blade og Tidsskrifter m. m., saaledes om «Ibsen og
Danmark» i Festskriftet for Ibsen (1898).

V. havde ikke sit Hjærte ved Juraen, derimod droges han
stærkt af Filosofien, især Psykologi og Sociologi, men
Litteraturstudiet, der havde fængslet ham tidligst, blev hans Livsgjerning.
I sin Disputats tog han dansk Digtning til Æmne og har fulgt
den aarvaagent siden, men hans Lyst staar til Langfærd i
Litteraturen. Med utrættelig Arbejdsevne og rastløs Kundskabsattraa har
han dyrket de forskjelligste Litteraturer og samlet en særdeles
paalidelig, indgaaende og omfattende Viden i sit Fag. Og Stoffet er
blevet optaget af en selvvirksom, tankerig og frugtbar Dømmekraft.
Litteraturen er for ham ikke Tryksager, men Liv. Det er
Personernes eller Periodernes Sjæleverden, han fortrinsvis gransker,
han dissekerer dem psykisk, uddrager og sammenføj er deres
Væsensegenskaber, følger Livets Spil i dem. Han har et vidtfavnende 

Syn, udpræget Helhedssans og Evne til at finde det fælles i 
Enkelthedernes Mylr. Men han skyder ikke Mylret til Side. Han
lider ikke dem, der ville føre Tingene tilbage til deres Frø og
afmagre Verdenslivet til nogle Formler. Han holder energisk
Udviklingens Mangfoldighed fast. Han er fremfor alt en
Kulturdyrker; den nye Natur, Menneskeslægten har føjet til den
oprindelig givne, er ham den værdifuldeste. Som Kritiker er V. lydhør
for Nybegyndelser, redelig og forstaaende i sine Domme; hans
Retfærdighedstrang kan snarest gjøre ham vel imødekommende over
for Modstandere, og hans Stræben efter nuanceret Nøjagtighed i
Udtrykket kan lade det synes skarpere end ment. Hans Stil er
hastende, livfuld og farverig; han ynder at lægge sit Stof fyldig
frem, saa Læseren kan nemme det stærkt og umiddelbart, men
gjør stundum for meget af det gode. V. er Bogmand, men hans
Hu søger Mennesker. Han føler for sig og sin Samtid en heftig
Trang til stadig at holde Tankerne rørige og fornyede. Han er
angst for at brænde fast og forbenes i gængse Anskuelser, han
maa se Sagerne fra den anden Side, krænge Partidogmerne, dukke
ned til det grundvæsentlige og fællesmenneskelige, gøre Følelserne
friske og levende. Denne Higen er især kommet til Orde i de
vægtige og personlig følte Afhandlinger «Om Nydannelser i Tidens
Aandsliv», «Spillets Formler», «Humanisme» og «Nikodemus' 
Skriftemaal» («Tilskueren» 1892, 1894, 1899 og 1901). -- V. ægtede 15. Okt.
1892 Simona Friboline Neukirch (f. 5. Jan. 1862), Datter af
Distriktslæge Simon Peder N. (f. 4. Marts 1811 d. 13. Maj 1891) og Anine
Friboline f. Drewsen (f. 7. Juli 1833).

Studenterbogen 1896 S. 164-78.

Niels Møller.



Wedel (Jarlsberg), Erhard Baron, til Evenburg, 1668-1740, Officer, 
var yngre Søn af nedennævnte Feltmarskal Gustav Vilhelm
W. J. og født 26. Nov. 1668. Han blev opkaldt efter sin Morfader,
Erhard Friherre von Ehrenreiter, og arvede ved Faderens Død de
Godser i Ostfriesland, som denne havde faaet med sin Hustru,
Stamhuset Evenburg og det adelige Gods Nesse. Han stod en Tid
i fransk Krigstjeneste, blev derpaa 1693 ansat i den danske Hær
som Oberst og Chef for oldenborgske Bataillon og deltog ved det
danske Korps i kejserlig Tjeneste i et Par Felttog i Ungarn. 1699
blev han, med Bibehold af Kommandoen over oldenborgske
Bataillon, Kommandant i Fæstningen Oldenburg og fik, da Faderen
samtidig afrejste til Norge som kommanderende General, den 
militære Overkommando i Grevskaberne Oldenborg og Delmenhorst.
Denne Kommando blev baade vanskelig og ansvarsfuld under
Krigen 1700 paa Grund af disse Landsdeles isolerede Beliggenhed og
lidet krigerske Befolkning. 1701 blev W. Chef for Dronningens
Livregiment, 1703 Brigader og var det følgende Aar med ved
Gjennemførelsen af en Landmilitsordning for Grevskaberne. 1707
afgav han Kommandoen over Dronningens Livregiment og er
formentlig ved denne Tid traadt ind ved det danske Korps i
kejserlig Tjeneste, ved hvilket han fra 1708 stod som Generalmajor og
næstkommanderende, indtil det i 1709 korn hjem. Han var da
saa medtagen af Strabadserne i det ungarske Felttog, at han strax
ikke kunde gjøre aktiv Tjeneste, men fik dog Overkommandoen
i Oldenborg og Delmenhorst, hvilke Lande imidlertid foreløbig ikke
bleve indviklede i nogen Kamp. 1711 blev han Generallieutenant,
1712 deltog han i Erobringen af Stade og blev Ridder af
Danebrog, 1715 deltog han i Belejringen af Stralsund, blev 1716
General, Gehejmeraad og kommanderende General i Norge. Under
Carl XII's Indfald her dette Aar var han dog fraværende, da han
først tiltraadte sin Stilling i Februar 1717. Han søgte her at
bringe Orden i Udbetalingsforholdene til Hæren og at sætte
Landet, specielt Fæstningerne, i ordentlig Forsvarsstand. Han mødte
imidlertid passiv Modstand paa de fleste Hold og gik da hurtig
træt, saa han allerede 30. Maj 1718 efter Ansøgning erholdt sin
Afsked fra Krigstjenesten- han trak sig tilbage til sit Slot Evenburg,
hvor han døde 24. Juli 1740 efter i over 20 Aar at have levet som
Privatmand. -- W. havde 1703 ægtet Maria Juliane Grevinde
Freytag (Frydag) (f. 16. Febr. 1684 d. 2. Okt. 1727), Datter af kejserlig
Kæmmerér, Rigshofraad Franz Heinrich Grev F. von Gödens og
Sophie Elisabeth Rigsgrevinde von Aldenburg.

C. J. Anker, Norske Generalspersoner.

C. O. Munthe. 



Wedel (Jarlsberg), Frederik Anton (I) Greve, 1694-1738, 
Officer, Godsejer, var Søn af nedennævnte Georg Ernst Greve W. J.
og var født paa Jarlsberg 9. Marts 1694. Efter at have studeret i
Udlandet blev han 1715 med Kapitajns Karakter sendt over til den
ganske Hær i Pommern, hvor han fik Kompagni ved jyske
(tidligere Wedelske) Infanteriregiment. Han blev 2 Aar efter forsat
til Grenaderkorpset og 1719, lige 25 Aar gammel, blev han Oberst
og Chef for oldenborgske hvervede Regiment, der fik Garnison i 
Rensborg. Nogle Aar efter blev han Kammerherre, 1727
Danebrogsridder.

Da hans ældre Broder var falden ved Gadebusch (1712) og
hans Fader døde kort før hans Farfader, Feltmarskallen (s. ndfr.),
blev Grev F. A. 1717 den 2. Besidder af Grevskabet Jarlsberg, hvor
han gjorde en Del for «Residensens» Forskjønnelse og Forbedring.
Der blev 1723 ført Klage over, at han ved Godsstyrelsen gik baade
Kronens og Bøndernes Rettigheder for nær; men, støttet til en
Erklæring fra Generalprokurøren, udtalte Konseillet, at der ikke
var tilstrækkelig Grund til at rejse Sag imod ham. Mindre
heldig klarede han sig fra en Beskyldning for Uregelmæssigheder i
Regimentsadministrationen, især Munderingsøkonomien; han maatte
selv indrømme Rigtigheden deraf, og, skjønt han ogsaa denne
Gang slap for Sagsanlæg, maatte han 1729 fratræde Kommandoen.
Det er derfor med urette, at en Tradition har villet finde Grunden
til hans Afskedigelse i, at han ved nedsættende Ytringer om Kong
Frederik IV's andet Giftermaal skal have paadraget sig Kongens
Mishag; at han ikke har hørt til Dronning Anna Sophies Parti,
synes imidlertid at fremgaa af de Naadesbevisninger, der strax
efter Tronskiftet bleve ham til Del: endnu 1730 blev W. J.
Kommandør for Grenaderkorpset, der i Rang stod lige med Garderne,
og Aaret efter Brigader. 1732 gik han som Envoyé extraordinaire
til Madrid med det Hverv -- eller maaske snarere Paaskud -- 
at ordne et gammelt Pengemellemværende med den spanske
Regering. Denne havde netop ved samme Tid gjenoptaget Krigen
mod Barbareskerne, og W. J. fulgte saa de spanske Tropper til
Afrika, var med ved Forsvaret af Ceuta og ved Oran, hvor han
af en forgiftet Pil fik et farligt Saar i venstre Haand, der blev
lam Resten af hans Liv. «Vores nordiske Africanus'» Æventyr
vakte en vis Opsigt i Danmark. Under hans Fraværelse udnævnte
Christian VI ham ved sit Besøg paa Jarlsberg 1733 til
Generalmajor, og da W. J. Aaret efter vendte tilbage, skjænkede Kongen
ham en kostbar Kaarde med sit Portræt.

W. J. var fra 1731 Participant i det nyanlagte Bly- og
Sølvværk ved Jarlsberg, som han fra 1736 blev Eneejer af. Paa dette
Værk, paa hvis Drift han anvendte en Del, uden at Udbyttet dog
kom til at staa i Forhold dertil, døde han allerede 22. Sept. 1738,
som det antages, af Følgerne af det Saar, han havde faaet i Afrika.
Endnu bør nævnes, at W. J. var en Mand med Sans for
Videnskabelighed og holdt af at omgaas lærde Mænd. -- W. J. blev gift 
2. Juni 1717 med Louise Raben (f. 9. Avg. 1696), Datter af
Gehejmeraad J. O. R. (XIII, 340). Efter 1727 at være bleven skilt fra
Manden døde hun i Flensborg 1736.

H. W. Harbou.



Wedel (Jarlsberg), Frederik Anton (II) Greve, 1748-1811, 
Diplomat, Søn af nedennævnte Grev Fr. Chr. O. W. J., var født
26. Juni 1748 paa Jarlsberg. Som Yngling studerede han 3 Aar
ved Universitetet i Leipzig og blev derefter ansat ved Livgarden
til Fods, hvor han avancerede til Kapitajn. Paa Grund af
svageligt Helbred afbrød han 1779 sin militære Løbebane og traadte
over i Diplomatiet. Fra 1779 til 1784 var han Gesandt ved det
neapolitanske Hof og forflyttedes sidstnævnte Aar til Haag, hvor
han forblev til 1788. I det følgende Aar erholdt han
Gesandtskabsposten i London, hvor han siden, alene med en Afbrydelse under
en længere Permission 1802-1803, forblev indtil 1807. I 1809 gik
han atter ud som Gesandt, denne Gang til Kejserhoffet i Wien.
I denne Stad døde han 7. April 1811.

Grev Wedel var næppe en Mand uden Duelighed. Men som
den indgroede Aristokrat og som den yderliggaaende Reaktions
Ven havde han i sine forskjellige Stillinger vanskelig for at komme
til rette med sine Omgivelser. Hans sygelige Tilstand synes til
sine Tider at have gjort ham næsten utilregnelig. Hans Økonomi
udartede til Gjerrighed, og for sin Familie var han en Tyran,
hvis Færd foranledigede de mest uhyggelige Optrin. Han ægtede
1. (1772) i Christiania Cathrine Storm (f. 1756 d. 1802), Datter af
Stiftamtmand C. H. Storm (XVI, 465); 2. (1803) i Traventhal 
Komtesse Nicoline Wilhelmine v. Luckner (f. 1780 d. 1873), Datter af
Grev Nicolaus v. L. og Grevinde Adamine Gottlobine f. Wedell
(-Wedellsborg).

Personalhist. Tidsskr. IV, 155 ff.

Yngvar Nielsen.



Wedel (Jarlsberg), Frederik Christian Baron, 1757-1831, 
Godsejer og Forfatter. W. J., der var eneste Søn af nedennævnte
F. V. Baron W. J. til Ravnstrup i Sjælland og Charlotte Amalie f.
v. Bülow, blev født 7. Febr. 1757. Han staderede Lovkyndighed
og Kameralvidenskaber i Gøttingen og Leipzig, blev 1777
Avskultant i Rentekammeret, 1779 tjenstgjørende Kammerjunker ved
Arveprins Frederiks Hof og 2 Aar efter udnævnt til Kammerherre.
Paa Grund af en Duel med en anden Hofmand tog han 1781 sin 
Afsked fra Hoffet. Han kastede sig nu over Landvæsenet og kjøbte
en Selvejergaard ved Næstved; 1790 arvede han Ravnstrup.

W. J. kom tidlig ind paa Forfatterbanen; 1782 debuterede han
med et Skuespil «Bondedyd», der skal skildre, hvorledes der blandt
de gamle uvidende og forkuede Bønder var ved at skyde en ung
lovende Slægt op. Helten i Stykket, en ung Bondekarl, vil ikke
overtræde sin Pligt, ikke en Gang for at vinde sin elskede; thi
«at opfylde sin Pligt er Bondens Ære». Dermed havde W. J., som
var Søn af en meget konservativ Godsejer, indrulleret sig blandt
Bondestandens Forkæmpere (jvfr. ogsaa hans Skuespil «Den sjældne
unge Herremand» og «Det var omsonst», begge fra 1794). Han
blev en af de liberale Fremskridtsmænd og deltog i mange af de
Angreb, som disse rettede mod det gamle System. I Hæfteskriftet
«Den gejstlige Stand bør afskaffes» (1795-97) erklærede han, at 
Bastholms Forslag til en Reform af Gejstligheden og Kirken (I, 589)
ikke vilde hjælpe; der var kun én Udvej: at afskaffe Præsterne
helt og holdent. I «Dyvekefejden» (III, 173) tog han Heibergs
Parti og vandt derved hans Venskab; Heiberg tiltaler ham med
Hæderstitelen «Borger». Da denne i 1799 blev sat under Tiltale
(VII, 259), erklærede W. J., at blev han dømt, saa havde «vi
aldrig de jure haft nogen Trykkefrihed i Danmark». I de følgende
Aar var W. J, meget optaget af den dramatiske Kunst; han skrev
en Del Skuespil, hvoraf intet naaede til Opførelse paa det kongl.
Theater og kun et Par at faa nogle anmeldende Linjer i et Blad,
og bestyrede end videre i flere Aar et Provinstheater, der gav
Forestillinger i Næstved, Helsingør, Odense o. a. St. I 1804 solgte
han Ravnstrup og kjøbte senere en mindre Landejendom, Søgaard,
ved Næstved. Han døde 31. Avg. 1831. -- W. J. var 2 Gange
gift: 1. (1784) med Ulrika Eleonora Komtesse Brockdorff (d. 1790);
2. (1823) med Konstance Friherreinde de Koskull (d. 1840), fra
hvem han blev separeret.

Erslew, Forf. Lex.
W. J., Fragment af min Biografi.

F. Rønning.



Wedel (Jarlsberg), Frederik Christian Otto Greve, 1718-76, Officer, 
Søn af foran nævnte Frederik Anton (I) Greve W. J. (d. 1738).
Han blev født 14. Okt. 1718, passerede temmelig letvindt de lavere
militære Grader, i det han allerede 1739 blev karakteriseret Major
og Kompagnichef ved det ene norske (senere benævnt
søndenfjældske) gevorbne Infanteriregiment. Da han Aaret forud, ved
Faderens Død, havde overtaget Grevskabet under nok saa 
vanskelige økonomiske Forhold, der ikke bedredes under hans Bestyrelse,
kunde han efter Regimentschefens Udtalelse ikke ofre sig synderlig
for sine militære Pligter, hvilket imidlertid ikke forhindrede, at
den unge Major allerede 1746 blev Oberst og Chef for 2.
smaalenske Infanteriregiment. 1747 blev han Kammerherre, 1755
Generalmajor, 1760 forflyttedes han til Chef for søndenfjældske gevorbne
Infanteriregiment; 1759 blev han Ridder af Danebrog, 1763
Generallieutenant, 1767 Ridder af l'union parfaite og 1774 General.

Hans ovennævnte økonomiske Vanskeligheder skrev sig delvis
fra de betydelige Tab, som Driften af det jarlsbergske sølvholdige
Blyværk paaførte ham, delvis ogsaa fra hans stort anlagte Hushold
og hans betydelige og kostbare Byggearbejder paa Jarlsberg
Hovedgaard. Hovedbygningen paa Jarlsberg er i sin nuværende
Skikkelse opført i hans Tid. Han indlod sig desuden i adskillige store
Ejendomshandler i Danmark, der næppe have kunnet undgaa at
trække Penge ud af Grevskabet. Han ejede Basnæs i Sjælland,
Glorup i Fyn, Sønderskov ved Ribe og Dronninglund i Vendsyssel.
Denne sidste store Ejendom kjøbte han omkring 1753, hvilket Aar
han havde faaet solgt det jarlsbergske Blyværk til et privat Selskab,
fra hvilket han dog siden atter maatte overtage det. W. J. døde
paa Sønderskov 18. Nov. 1776 efter i mange Aar i høj Grad at
have lidt af Gigt og Podagra. -- Han ægtede 19. Maj 1745 Sophie
Riborg Amalie Huitfeldt (f. 1723 d. 1776), Datter af General
Hartvig H. (VIII, 155).

Moe, Tidsskr. f. norsk Personalhist. II, 198 f. 
Y. Nielsen, Grev Herman Wedel Jarlsberg og hans Samtid I (Udgaven 1888).                   

C. O. Munthe.



Wedel (Jarlsberg), Frederik Vilhelm Baron, 1724-90, Deputeret, Forfatter. 
Han fødtes 7. Marts 1724 og var Søn af ovennævnte
Frederik Anton (I) Greve W. J. (d. 1738). Efter Faderens Død
1738 sattes han af Formynderne i Pædagogiet i Halle og studerede
siden i Gøttingen. 1741 blev han ansat som Fændrik i
Grenaderkorpset, forfremmedes Aaret efter til Sekondlieutenant, blev 1746
Premierlieutenant og tjente 1746-53 som Kapitajn i laalandske
hvervede Infanteriregiment. 1748 fik han Kammerherrenøglen og
erholdt 1753 Sæde i Højesteret. 1755 blev han Deputeret for
Finanserne, men fratraadte, efter 1757 at være bleven udnævnt til
Gehejmeraad, dette Embede 1759, da han atter blev Medlem af
Højesteret. Ved C. A. Plessens Død 1758 blev W. J. Medkurator
for Vemmetofte Kloster. I sin korte Embedstid søgte han at 
indføre vigtige Reformer i Klostergodsets Bestyrelse. Han
gjennemførte her Ophævelsen af Fællesskabet mellem Klosteret og
Grevskabet Bregentved, lagde Planen til et Skifte i Agerbruget paa
Godserne og virkede for Indførelsen af Kløverdyrkningen. I sine
senere Skrifter om Landbosagen, der fortrinsvis have gjort W. J.s
Navn bekjendt, hentyder han oftere til den Virksomhed, han
udfoldede paa Vemmetofte. Des værre stødte han paa forstokket
Modstand hos Medkuratoren Linstow, der var en Fjende af alle
Reformer og ophidsede Klosterets øvrige Bestyrelse mod ham,
hvilket fremkaldte et mod W. J. rettet Reskript, der foranledigede
denne til at tage sin Afsked 1763.

W. J., der 1763 fik det hvide Baand samt Enkedronningens
Orden, blev 1768 beskikket til Amtmand over Aabenraa og
Løgumkloster Amter. I April 1772 udnævntes han til Overlanddrost i
Grevskaberne Oldenborg og Delmenhorst, hvilken Post han
beklædte indtil Mageskiftets Afslutning 1773. Han trak sig derefter
tilbage fra Statstjenesten, fik 1774 Titel af Gehejmekonferensraad
og modtog 1783 Elefantordenen. 1779 kjøbte han for 30000 Rdl.
Ravnstrup (Tybjærg Herred), hvor han tog Ophold. Af sin Nabo
og Modstander i Opfattelsen af Landbosagen, Tyge Rothe, roses
han som en human Godsejer, der fortjener «en Hædrelsens Tribut»,
skjønt der ellers over ham «hvilede Aanden fra gamle lærde Brahers,
Rantzauers og Rosenkrantzers Dage».

W. J., der, som han udtrykte sig, «i Højesteret havde lært
Landets lovlige og i Kammerkollegiet dets Landvæsensforfatning» at
kjende, beskæftigede sig i sit landlige Otium med litterære Sysler,
især tog han ivrig Del i Drøftelsen af Tidens brændende Spørgsmaal
om Landboreformerne. 1782 udgav han en «Vej ledning til rigtige
Begreb om de danske Jordegodsers Indretning i Hovedgaarde og
underliggende Hovningsbønder», med to Fortsættelser, udkomne
1784-87. Han var den første, der i Striden om Landboforholdene
forsvarede den bestaaende Tingenes Orden, og i hans Skrift vil
man finde fremført alt, hvad der overhovedet kunde siges til Fordel
for den. Til Forsvar for W. J.s ensidige og uholdbare Paastande
kan kun siges, at han som lidenskabelig Idealist følte varmt for
det patriarkalske Forhold og Sagens lyse Sider. Han var trods
sit begrænsede Syn personlig en brav og rettænkende Mand, der
paa sin Vis vilde Bondens og sine undergivnes Vel. Tirret af
den heftige Modsigelse, hans Meninger mødte, forsvarede han dem
i senere Piecer med yderlig Stædighed. 
W. J. var en Mand med mangesidige litterære Interesser. 1769
udgav han paa Tysk et Udkast til borgerlige Love for Jøderne,
1780 en kronologisk-historisk Tabel til den ældre og yngre
skandinaviske danske Historie, 1781 en Afhandling «Über die ältere 
scandinavische Geschichte, von den Cimbern und den Gothen». Endnu
1786 udsendte han et lille Skrift af religionshistorisk Indhold:
«Versuch der genauesten Uebereinstimmung der biblischen
Zeitrechnung mit der Profangeschichte».

W. J. afgik ved Døden 22. Febr. 1790 i Kjøbenhavn. Han
havde 19. April 1748 ægtet Charlotte Amalie v. Bülow (f. 14. Marts
1719, d. 1. Sept. 1780 paa Ravnstrup), Datter af Major Frederik v. B.
og Anna Salome f. Westring.

C. H. Brasch, Vetnmetoftes Historie III. 
E. Holm, Kampen om Landboreformerne S. 52 ff. 89 f. 
A. D. Jørgensen, G. Zoëga S. 23.

Louis Bobé.



Wedel (Jarlsberg), Frederik Vilhelm Baron, 1787-1863, Amtmand, 
Søn af ovennævnte Baron Fr. Chr. W. J., var født
22. Maj 1787, blev Student 1804 og juridisk Kandidat 1808. Efter
i nogen Tid at have været Avskultant i Rentekammeret, blev han
i 1811 udnævnt til Amtmand over Finmarken, hvor han levede i
Aarene 1812-14. Som en Frugt af dette Ophold har han
udarbejdet en «Beskrivelse over Finmarkens Amt» (udg. 1887 ved hans
Søn Ferd. Jul. W. J.). I 1815 overtog han Stillingen som
Amtmand over Bratsberg Amt og var ved Siden deraf indtil 1819
konstitueret Amtmand over Lavrviks Grevskab. I 1838 blev han
Toldinspektør i Porsgrund, senere i Tønsbergs Distrikt. Han ejede
og beboede længe den gamle Sædegaard Brunlav. Han døde
26. Juli 1863. -- 5. Maj 1812 blev han gift med Ingeborg
Margrethe Haffner (f. 1793 d. 1845), Datter af Oberstlieutenant Fred.
Wilh. HafFner og Sara f. Hagerup.

Kraft og Lange, (Norsk) Forf. Lex. 
F. J. Wedel Jarlsberg, Stammtafel der Familie Wedel. 

Yngvar Nielsen.



Wedel (Jarlsberg), Georg Ernst Greve, 1666-1717, Gouvernør, 
var Søn af nedennævnte Gustav Vilhelm Greve W. J. og
fødtes 23. Maj 1666 i Butow i Neumark. 17 Aar gammel rejste han
udenlands til England, Frankrig og Italien uden Hovmester og fik,
hjemvendt til Danmark, 1687 Kammerherrenøglen med en aarlig
Pension af 2000 Rdl. I Febr. 1694 sendtes han som Envoyé 
extraordinaire til Kejserhoffet i Wien, men blev i Dec. Aaret efter
rappelleret, udnævntes til Gehejmeraad og fik 1698 det hvide Baand.
1697 blev han beskikket til Overlanddrost i Oldenborg og
Delmenhorst og 1703 til Gouvernør i Grevskaberne. Han døde før
Faderen, uden at komme i Besiddelse af Grevskabet Jarlsberg, 30. Jan.
1717 i Bremen og blev begravet i Byen Oldenburg. W. havde
2. April 1689 ægtet Vilhelmine Juliane Grevinde Aldenburg (f.
4. Maj 1665 d. 18. Nov. 1746), Datter af Anton Greve af
Aldenburg (I, 174).

Hect. Adr. Jansson, Leichenpredigt (1717).
C. Bussing, Stand-Rede über Graf G. E. Wedell-Jarlsberg (Oldenburg 1717). 

Louis Bobé.



Wedel (Jarlsberg), Gustav Vilhelm, Greve til Jarlsberg, 
1641-1717, Officer, var Søn af Generalmajor i svensk Tjeneste
Georg Ernst v. Wedel (d. 1661) og Anna v. Ahlefeldt (d. 1660). Den
ældgamle Slægt formenes oprindelig at skrive sig fra Holsten, men
havde i lange Tider hørt hjemme i Brandenborg, da Brødrene
Vilhelm Frederik W. (Wedell-Wedellsborgernes Stamfader) og Gustav
Vilhelm W. (Stamfader for Slægtlinjerne Wedel Jarlsberg og
Wedel-Evenburg) indvandrede til Danmark og Norge i sidste Halvdel af
det 17. Aarhundrede. G. V. v. W. var født i Kønigsberg 24. Juni
1641 og skal i Fædrenehjemmet hos sin ivrig protestantiske Fader
have faaet en strængt religiøs Opdragelse, der prægede ham for
Livet. Ogsaa Faderens Livskald blev optaget af Sønnen, i det
han 22 Aar gammel fulgte de brandenborgske Tropper, der
kæmpede i Kejser Leopold I's Krig mod Tyrkerne, hvor W. deltog i
Slaget ved St. Gotthard a. d. Raab 1664. Kort efter gik han i
Fyrstbiskop Bernhard v. Galen af Ministers Tjeneste, hvorved han
kom til at deltage i Franskmændenes Angreb paa de spanske
Nederlande 1667-68 og til at kæmpe mod Generalstaterne 1672-74.
De følgende Aar anførte han de miinsterske Tropper, der i Forening
med Danskere og Lyneborgere erobrede de svenske Bispedømmer
Bremen og Verden, fulgte 1677 det munsterske Hjælpekorps paa
4000 Mand til Danmark og blev Aaret efter Chef for dette Korps
som «højfyrstelig mlinstersk Gehejmekrigsraad og Generallieutenant».
Ved Bernhard v. Galens Død 1679 gik han med hele sit Korps i
Kong Christian V's Tjeneste, som han siden ikke forlod. Han blev
ved denne Lejlighed dansk Feltmarskal-Lieutenant og havde, da
Frankrig umiddelbart før Fredslutningen truede med Indfald over
Sydgrænsen, Kommandoen i Holsten og Lauenborg. Kort efter 
blev han Ridder af Elefantordenen og valgte da til Symbolum:
«Recte faciendo neminem timeas», der siden er blevet Familiens
Valgsprog.

Efter Fredslutningen i Lund 1679 beholdt han sit eget
münsterske Regiment, der dog sammensloges med et jysk til det jyske
Wedelske Regiment. 1681 blev han ansat i Norge som
kommanderende General i Statholder Gyldenløves Fravær. 1683 kjøbte
han af denne det væsentligste af Tønsbergs eller Griffenfelds
Grevskab, hvilket 3. Jan. 1684 blev tilstaaet ham og hans agnatiske
og derefter kognatiske Descendens som greveligt Len under Navn
af Grevskabet Jarlsberg.

Under de første Aar af W.s lange Embedstid i Norge
udfoldede han megen Virksomhed, specielt paa Befæstningsvæsenets
Omraade. De saakaldte «oplandske Fæstninger»: Christiansfjæld,
Kongsvinger og Basmo, saa vel som Blaker og Sponviken Skanser
skylde ham deres Tilværelse som permanente Anlæg. Frederikstens
ydre Forter, Fortet Kongsten ved Frederiksstad og Agerøen ved
Hvaløerne, Staværns Fort og Fortet Christianssten ved Throndhjem
byggedes i hans Tid, ligesom store Arbejder udførtes paa
Hovedtangen ved Akershus samt ved Christianssand. Man maa vistnok
indrømme, at han var haardt angreben af Tidens Befæstningsmani,
som han i sit lange Krigerliv havde haft mere end tilstrækkelig
Anledning til at blive smittet af, og det tør være mere end
tvivlsomt, om Norge har haft Fordel af den Mangfoldighed af
Befæstninger, der opførtes i denne Tid. De kostede uforholdsmæssig
meget at opføre og vedligeholde i Fred og forlangte urimelig store
Besætningsstyrker i Krig. Aldeles utvivlsomt er det, at de
berøvede den senere norske Krigsførsel den offensive Karakter, som
havde udmærket Sehesteds, Bjelkes og Gyldenløves Felttog. Man
maa dog se W.s Gjerning gjennem Samtidens Briller og da
indrømme ham, at han fulgte og virkelig i det væsentlige
gjennemførte et helstøbt og stort anlagt System paa Befæstningsvæsenets
Omraade. W. søgte ogsaa i tilsvarende Grad at udvikle Hærens
Kraft. For at skaffe Fredsbesætninger paa de nye Fæstninger
øgedes Antallet af hvervede Tropper ved Oprettelsen af to
hvervede Infanteriregimenter. Oprettelsen af Reserverne ved de
nationale Infanteriregimenter har vistnok til Dels været dikteret af
Trangen til Fæstningsbesætninger under Krig uden at svække
Felthæren. Denne søgtes desuden styrket ved Øgning af Rytter- og
Dragonafdelinger. W., der 1687 var forfremmet til Feltmarskal, 
blev 1692 udnævnt til Gouvernør over Grevskaberne Oldenborg og
Delmenhorst, og hans Befatning med Norge blev nu afbrudt,
indtil han ved Kong Frederik IV's Tronbestigelse 1699 blev ansat
som kommanderende General i Norge efter U. F. Gyldenløve. I
den mellemliggende Tid havde W. gjentagende været anvendt til
vigtige militære Missioner: 1693 anførte han det Korps, som
rykkede mod Ratzeburg og tvang Hertugen af Celle til at sløjfe de
der opførte Fæstningsværker, og 1697 var det ham, som besørgede
Ødelæggelsen af de Skanser, som Hertug Frederik IV af Gottorp
havde anlagt i Hertugdømmerne.

Da W. 1699 tiltraadte sin Post som kommanderende General
i Norge, trak det alvorlig sammen til Krig. Han fandt den Gang,
at «Tropperne vare gaaede tilbage i Brugbarhed, Fæstningerne
vare forsømte, Efterretningsvæsenet slet og Kassen tom». Han
greb imidlertid ind med sin vanlige Energi og -- under disse
Omstændigheder -- velgjørende Hensynsløshed: Artilleriet blev
øget, manglende Heste til Dragonerne anskaffede, Reserven bragt
paa Fode og endog den gamle Leding («udvalgte Bønder»)
mønstret. Vaaben og til Dels Mundering blev indkjøbt samt Landets
Forsyning med Korn gjennemdrevet. Befæstningerne bleve satte i
krigsdygtig Stand og Kystflotillen og Defensionsskibene udrustede.
Trods megen Friktion paa Grund af Uoverensstemmelser med
Vicestatholderen Frederik Gabel tvang W. sin Vilje igjennem.
Væsentlig paa Grund af at adskillige Tropper bleve beordrede til
Danmark og Holsten, maatte man dog i Norge indskrænke sig til
mindre Troppekoncentrationer og Besættelse af Grænsepassene. Da
Freden i Traventhal gjorde Ende paa Krigen, var der her oppe
ikke løsnet et Skud. W. blev i Navnet staaende som
kommanderende General i Norge til sin Død, men opholdt sig næsten
altid i Oldenborg. I 1704, da han fulgte Frederik IV paa hans
Rejse i Norge, var han formentlig for sidste Gang her i Landet.
Under den store nordiske Krig kom han saaledes ikke her op.
Han havde aldrig kunnet forsone sig med den barske, norske
Vinter, og i de senere Aar var han saa plaget af Gigt og
Podagra, at Rejser til Norge vistnok vare ham en Umulighed. Han
døde i Oldenborg 21. Dec. 1717 og efterlod sig en betydelig
Formue, o. 100000 Rdl. i Penge foruden Grevskabet Jarlsberg, det
friherrelige Evenburg med flere Godser i Ostfriesland og
Oldenborg. -- W. havde 1665 ægtet Friherreinde Marie v. Ehrentreiter 
(f. 1633 d. 1702), Datter af Erhard Friherre von E. til Evenburg og
Eva Friherreinde v. Ungnad.

Moe, Tidsskr. f. den norske Personalhist. II, 193-95.
Y. Nielsen, Grev Herman Wedel Jarlsberg og hans Samtid.                                  

C. O. Munthe.



Wedel (Jarlsberg), Johan Caspar Herman Greve, 1779-1840, 
norsk Statsmand, var Søn af foran nævnte Grev Fredr. Ant. (II) W. J.
og dennes første Hustru. Han var født i Montpellier 21. Sept. 1779
under Forældrenes Rejse til Neapel og henlevede sin Barndom og
Ungdom hovedsagelig i Udlandet, i Italien, i Nederlandene og i
England. Til Danmark og Norge kom han med sine Forældre
og Søskende kun paa to Besøg, i 1783-84 og 1788-89. Oprindelig 
sine Forældres fjerde Barn blev han efter to ældre Brødres
Død deres ældste Søn og dermed Arving til Grevskabet Jarlsberg.
Med sine Søskende modtog han sin hovedsagelige Undervisning af
Huslærere, af hvilke enkelte vare dygtige og forstod at udvikle
baade Hoved og Hjærte hos deres Elever. Under det lange
Ophold i London modtog særlig Herman W. stærke Indtryk. Han
erhvervede sig god Indsigt i det britiske Verdensriges offentlige Liv
og lærte flydende at tale det engelske Sprog. De britiske
Institutioner bleve hans politiske Ideal, og samtidig bestyrkedes han i sin
Kjærlighed til Samtidens liberale Tanker gjennem den fra Frankrig
udgaaende Aand. Fra flere, som havde Anledning til at se ham
i disse hans unge Aar, foreligger der Vidnesbyrd om, at han vakte
Opmærksomhed og Sympathi som en Personlighed, af hvem der
i de kommende Aar var meget at vente. Forholdet mellem
Forældrene var ikke det bedste, og ikke mindst paa Grund af Faderens
tiltagende Pirrelighed, der til Dels voldtes ved Sygdom, blev det
stadig værre. Hans mentale Tilstand var Sindssygdom meget nær.
I 1798 kom det til et voldsomt Brud, hvorefter Grevinden og
hendes ældste Datter flygtede til Danmark. For de to ældste
Sønner blev Opholdet i Faderens Hus stadig mere pinligt, og de
flygtede om Sommeren 1799 ligeledes fra ham, over Skotland og
Norge til Danmark. Grev Herman blev s. A. indskreven som Student
ved Universitetet og tog 1801 juridisk Examen. Allerede forinden
var han bleven ansat som Privatsekretær hos Grev E. H.
Schimmelmann, i hvis Hus han var bleven modtagen næsten som en Søn
og derefter henlevede nogle lykkelige Aar i den intelligente Kreds,
som der samledes.

I 1803 udnævntes han til Assessor i Finanskassedirektionen 
og blev tillige Sekretær i den store Finanskommission. Han
arbejdede derhos med Bestyrelsen af Grev Schimmelmanns Godser i
Jylland og drev for egen Regning en Kulgrube paa Bornholm.
Imidlertid var det hans endelige Maal at opnaa en Ansættelse i
Norge, og dette Ønske naaede han allerede i 1806 at se opfyldt,
i det det da blev ham overdraget at ordne de indviklede
Forhold ved Fattigvæsenet paa Kongsberg efter den netop foregaaede
Nedlæggelse af Sølvværket. S. A. udnævntes han til Amtmand i
Buskeruds Amt, hvori Kongsberg var beliggende. 19. Maj 1807
ægtede han Karen Christiane Andrea Anker (f. 22. Nov. 1789 d. 
19. Maj 1849), Datter af den store Godsejer, Kammerherre Peder A.
paa Bogstad (I, 277 f.), og blev derved end mere knyttet til Norge.
Hans fremtidige Virksomhed gjaldt dette Land, som han altid
havde regnet for sit Fædreland. Han tog foreløbig Bolig paa
Vækkerø, en Svigerfaderen tilhørende Ejendom i Nærheden af
Christiania.

Da kom det britiske Overfald paa Kjøbenhavn. Store
Forandringer indtraadte dermed ogsaa i hans Livsforhold. Under
24. Avg. 1807 nedsattes den interimistiske Regeringskommission med
Prins Christian August (III, 536 f.) som Formand, og denne lagde
øjeblikkelig Beslag paa W.s offervillige Virkelyst. Det blev
fremfor alt hans Opgave at vedligeholde Forbindelsen med Danmark
og der fra skaffe Levnedsmidler og Penge. Med en af de
Søl-lingske Lodsbaade stak han over til Fladstrand, søgte Kronprins
Frederik først i Kolding og traf ham i Kiel, hvorfra han ilede
tilbage. Ved sin Hjemkomst kunde han til Regeringskommissionen
overlevere et Pengebeløb, der foreløbig var tilstrækkeligt til at
afværge en truende Standsning af Pengecirkulationen. I Okt. og
Nov. 1807 var han atter i Jylland og foretog en tredje Rejse der
hen i Sept., Okt. og Nov. 1808, stadig i det samme Hverv, at
sikre Norges Forsyning. Vejen gik altid over Havet, ofte i Storm,
altid med Fare for at blive opbragt af britiske Krydsere. Derhos
var han fra Nov. 1807 Medlem af den i Norge anordnede
Provideringskommission. Efter Udbruddet af Krigen mod Sverige
opstillede han Bærums frivillige Jægerkorps, med hvilket han selv fra
April til Juni 1808 var i Felten, og som om ikke alt dette skulde
give ham nok af Arbejde, saa fortsatte han som Direktør for det
kongsbergske Fattigvæsen og som Medlem af den i 1807 anordnede
norske Overkriminalret. End mere udvidedes hans Arbejdes
Omraade, da han i Dec. 1808 modtog Udnævnelse til Medlem af 
Regeringskommissionen, hvis ledende Sjæl han hurtig blev. Med
sin store aandige som legemlige Kraft kastede han sig over sin
nye Gjerning, til hvilken han ganske særlig følte sig hentrukken.
Han fik ogsaa snart, gjennem ydre Begivenheder, en fortrinlig
Anledning til at arbejde for Realisationen af sine Ideer.

W. havde bevaret sin Ungdoms liberale Synsmaader. Da den
svenske Revolution udbrød i Marts 1809, saa han i den
Indledningen til videre Begivenheder, der kunde lede til det hele
Nordens Forening under Kong Frederik VI. Han havde kun faa Aar
i Forvejen betragtet Sverige alene som den fjendtlige Nabo. I
Norge, under Krigen, havde han ændret denne sin Opfatning og
erkjendt Hensigtsmæssigheden af en politisk Sammenslutning.
Gjennem Grev Schimmelmann forelagde han Kongen sine Meninger,
men uden at finde Tilslutning. Afvist paa dette Hold, hvoraf i
denne Henseende alt var afhængigt, vendte Grev W. sig mod
andre Planer. I det den politiske Storskandinavisme nødtvungent
maatte opgives, satte han sig et mindre Maal, Halvøskandinavismen.
Hermed forbandt han tillige Tanken om at skjænke Norge en
konstitutionel Forfatning og at lade Prins Christian August blive
dets og Sveriges Konge. Efter sin heldige Ledelse af Felttoget i
1808 var nemlig denne Prins i Besiddelse af almindelig Tillid,
navnlig inden den norske Hær. Prinsen var den eneste Mand,
gjennem hvem en saadan Plan lod sig udføre. Hvad der nu
foregik i Norge under en stedse forøget Forbindelse med ledende
svenske Mænd, lod sig ikke skjule for Kongen, der i April 1809
sendte Kancellipræsident F. J. Kaas til Christiania, hvor han
imidlertid ikke udrettede meget. W. vedligeholdt fremdeles sine svenske
Forbindelser og optraadte, som om en Forening med Sverige snart
maatte finde Sted. Prinsen valgtes ogsaa, under Paaberaabelse af
at ingen udenlandsk Mand havde gjort Sverige saa store Tjenester
som han, den 15. og 18. Juli til svensk Tronfølger.

W. fortsatte sine Forbindelser i Sverige og mente, at det ikke
kunde vare saa længe, forinden han saa de Forhaabninger
opfyldes, som han havde næret. Endnu i Dec. 1809 ses det af hans
Breve, at han var sysselsat med disse Muligheder. Imidlertid
strandede det hele paa Prinsen, der ikke vilde yde sin
Medvirkning, uden hvilken det ikke kunde gaa. W. var den eneste
Nordmand, der ved hans Afrejse i Jan. 1810 fra Norge fulgte ham ind
paa svensk Grund. Hvad Haab han efter dette fremdeles kan
have næret, blev i alle Tilfælde brat afbrudt ved Budskabet om, 
at den nyvalgte svenske Kronprins pludselig var afgaaet ved
Døden. Faa W.s politiske Meninger, paa hans Opfatning af,
hvorledes den skandinaviske Halvøs Fremtid bedst lod sig betrygge,
havde dette Dødsfald ingen Indflydelse. Men det forandrede dog
meget, baade for ham og andre. Han havde benyttet den
Stemning, som var kommen til Syne ved Prinsens Afrejse fra Norge,
til at stifte en norsk Nationalforening, bestemt til at virke i samme
Aand som det preussiske «Tugendbund», og gav denne Navn af
«Selskabet for Norges Vel». Med dette tænkte han at have skabt
et Organ, gjennem hvilket Folket kunde fremholde sine Ønsker og
gjøre sin Vilje gjældende. Selskabet var beregnet paa at blive
det første Grundlag for en fremtidig norsk Nationalrepræsentation,
og dets Stifter havde den underforstaaede Tanke, at det strax
skulde fylde Huller ved Regeringens Virksomhed og der træde
hjælpende til. Selskabet kom dog aldrig til at slaa ind paa de
Baner, der paa denne Maade vare optrukne for dets Virksomhed.
Det aabnede derimod paa flere Omraader et Arbejde for
Ophjælpeisen af Landets Næringsveje og for Samfærdselsmidlernes
Udvikling. Men Omstændighederne føjede sig ikke saadan, at der gaves
det Adgang til at spille nogen politisk Rolle. Derimod tog det
en hæderlig Del i Arbejdet for Oprettelsen af det norske
Universitet. I dette Arbejde var W. den drivende Kraft, og det blev
til sidst ham, som gav Stødet til Virkeliggjørelsen af det længe
nærede Ønske om at se en videnskabelig Højskole grundlagt
inden Norges Grænser. En tilfældig Omstændighed medvirkede til
at give ham Adgang til at fremholde Norges Krav i denne
Henseende for Kongen selv.

Han havde fortsat sine venskabelige Forbindelser med
fremragende svenske Mænd. I Juli 1810 mødtes han paa Strøm ved
Gøteborg med Baron Piaten, hvorefter han aflagde et kort Besøg
i Danmark og hurtig vendte hjem til Norge. Saa valgtes paa den
svenske Rigsdag i Ørebro 21. Avg. 1810 en ny Kronprins, og
denne, den tidligere franske Marskal Bernadotte, kom to
Maaneder senere til Sverige, hvor han som Tronfølger antog Navnet
Carl Johan. Efter dette Valg taltes der i Sverige almindelig om,
at man regnede paa W. som den, der vilde hidføre Norges
Forening med dette Land. Meddelelser herom kom ogsaa til
Danmark, hvor Frederik VI besluttede sig til at gaa Rygterne
nærmere efter, gjennem at kalde den Nordmand, hvem de gjaldt, til
sig. W. modtog Meddelelsen under en Rejse til Vintertingene i 

Hallingdal og vendte øjeblikkelig tilbage til Christiania. Han
brændte samtlige Breve, som han havde i Forvaring, hvorpaa han
fortsatte sin Rejse. Om Aftenen den 28. Februar naaede han
Kjøbenhavn, hvor han 1. Marts havde Avdiens hos Kongen.

Ved sin Raskhed havde han afværget alt. Ingen havde noget
at fremføre, hvorpaa, en Anklage lod sig bygge, og Kongen var
selv overrasket. Da noget maatte anføres for at motivere den
pludselige Kaldelse, stillede han Grev W. den Opgave at
medvirke ved de forberedende Arbejder til Grundlæggelsen af et
Universitet i Norge. I de sidste Dage af Marts vare disse færdige, og
da Greven derefter forlod Kjøbenhavn, var Oprettelsen af dette
nye Universitet en fastslaaet Kjendsgjerning. Vejen gik denne
Gang over Sverige, hvor han i Gøteborg havde en Sammenkomst
med en af Carl Johans Adjudanter, for hvem han udviklede sit
gamle Program om en Forening mellem Halvøens tvende Riger.
Efter Hjemkomsten ofrede han sig hovedsagelig for Arbejdet med
Universitetets Grundlæggelse. En Subskription, hvortil «Selskabet
for Norges Vel» efter hans Initiativ indbød under 1. Juni, og som
afsluttedes n. Juni 1813, indbragte Universitetet et Grundfond af
782000 Rdl. og dertil en aarlig Indtægt af 13352 Rdl. Om
Kongen endnu kunde have næret nogen Betænkelighed ved at opfylde
sit første Tilsagn, saa maatte disse vige, da han saa, hvorledes
Bidragstegningen skød Fart. Ved Reskript af 2. Sept. 1811
meddelte han sin Hensigt, at oprette et Universitet for Norge inden
Landets egne Grænser. I de første Maaneder af Aaret 1812 var
W. paa ny i Kjøbenhavn som Medlem af en Kommission, der
havde at ordne det nærmere for Universitetet, og senere indtraadte
han i den for dette oprettede Bygningskommission. I Juli 1813
immatrikuleredes de første Studenter ved Universitetet i Christiania,
den Stad, til hvilken det, efter nogen Vakling, var henlagt.

Under dette var Grev Frederik Anton W. J. død i Wien, og
hans ældste Søn overtog Grevskabet. Gjennem Faderens
Forsømmelser var Hovedgaarden Jarlsberg i en meget slet Forfatning.
Det tog lang Tid og kostede mange Penge paa ny at bringe dette
Norges største Jordbrug i hensigtssvarencle Stand. Omtrent
samtidig overtog W. Bestyrelsen af Lavrviks Grevskab med Fritsø
Jærnværk saa vel som af det nye Uldmanufaktur paa Kongsberg.

Fra 1812, da Norge hjemsøgtes af et frygteligt Uaar, fulgte
han opmærksomt ethvert Tegn, der varslede om de kommende
store politiske Afgjørelser. Sverige havde, under energisk Ledelse 
af sin nye Kronprins, definitivt sluttet sig til den britiske og den
russiske Politik imod Napoleon og dermed gjennem flere Traktater
opnaaet sine nye forbundnes Garanti for Erhvervelsen af Norge.
Det dansk-norske Monarki var alvorlig truet, og Muligheden af
fremdeles at bevare det mod en Deling var udelukkende afhængig
af den Vending, som Krigsbegivenhederne paa Evropas Fastland
vilde tage. Prins Christian Frederiks Sendelse til Norge i Maj 1813
sorn Kongerigets Statholder viste, hvor farlig Stillingen var bleven
for Dynastiet. Prinsen søgte at vinde W. for sig og vilde, for
det Tilfælde, at der paa ny skulde blive Behov for en særegen
Regeringskommission for Norge, tilbyde harn en Plads i denne;
men W. forholdt sig afvisende. Til Prinsen sagde han, at nu
maatte det afgjøres, hvem der skulde blive Nordens Herre, han
eller Carl Johan; hvis Prinsen kunde sejre, efter først at have
opkastet sig til et selvstændigt Norges Regent, skulde han støtte
ham. Men paa denne Tale kunde selvfølgelig en dansk
Tronfølger aldrig høre. For at kunne staa helt fri under de
Begivenheder, som nu kunde imødeses, havde W. for øvrigt allerede i
Marts 1813 søgt og faaet Afsked fra sine offentlige Stillinger.

I de sidste Dage af Nov. 1813 rejste han atter over til
Jylland for at skaffe Korn til sine og sin Svigerfaders Bønder og
Arbejdere. Under Opholdet i Danmark modtog han Underretning
om Fredslutningen i Kiel 14. Jan. 1814. Han søgte da at komme
over Skagerak. Men Isen spærrede ham her Adgangen til Norge,
saaledes at han mod sit oprindelige Ønske maatte lægge
Hjemvejen over Kjøbenhavn og gjennem Sverige. I Venersborg besøgte
han Grev Essen, den svenske Reservehærs Chef, men forbeholdt
sig i sine Samtaler med denne fuld Handlefrihed. Efter sin
Tilbagekomst til Christiania havde han Avdiens hos Christian
Frederik, der kort i Forvejen var bleven Norges Regent. Snart efter
valgtes han til Medlem af Rigsforsamlingen, i hvilken Egenskab
han mødte paa Ejdsvold 10. April 1814 som Repræsentant for
Jarlsberg Grevskab. Han valgtes til Medlem af Konstitutionskomiteen 
og bar dermed sin Del af det forberedende Arbejde med
Norges Grundlov. Hans Stilling var en meget vanskelig, i det han
fra Begyndelsen af blev udpeget af Prinsen som en af dennes
Fjender og som en mistænkelig Person. Han mødte med det
Program, at Rigsforsamlingen skulde handle som Indehaveren af
det norske Folks ubegrænsede Souverænitet, medens Prinsen og de
Mænd, der støttede ham og i Forsamlingen virkede for hans 
Synsmaader, vilde have dens Opgave og dens Myndighed indskrænket
til kun at udarbejde en Forfatning og vælge en Konge. W. vilde
tillige, at Prinsen skulde give fuld Klarhed over Rigets ydre Stilling,
hvad denne ikke ønskede. I begge Punkter sluttede
Rigsforsamlingens Flertal sig til Prinsen, hvis Politik saaledes der blev den
sejrende, og hans Modstandere bleve dermed bundne og trængte
tilbage. Over for den Finanspolitik, der fulgtes af dette samme
Flertal, stod W. ligeledes afvisende, og da Forsamlingen 13. Maj
vedtog den saakaldte Ejdsvoldgaranti for den cirkulerende,
væsentlig ufunderede Seddelmasse, var dette imod hans indtrængende
Advarsler. Ved denne Lejlighed var Prinsen væsentlig enig med
ham, men uden at kunne lægge nogen Indflydelse i Vægtskaalen.

Efter at Christian Frederik var valgt til Konge, og efter at
Rigsforsamlingen var opløst, levede Grev Wedel meget
tilbagetrukkent uden at have Adgang til at influere paa Begivenhederne
og var tillige Gjenstand for en mistænkelig Paapasselighed fra
Kongens Side. Da denne afsluttede Konventionen i Moss 14. Avg.
1814, ansaa W. dette for uheldigt. Dels ansaa han den norske
Hærs Ære for krænket gjennem den vigende Maade, hvorpaa
Krigen var bleven ledet; dels fandt han, at Konventionens
Bestemmelser vare hindrende for en mere omfattende Revision af
Grundloven med tilsvarende Ordning af Grundlaget for den
tilkommende Forening med Sverige. For hans personlige Stilling
vare dog disse samrne Begivenheder af den største Betydning, i det
han som en Følge af dem snart kaldtes til at indtage en ledende
Stilling i sit Land.

Da det i Henhold til Konventionen indkaldte overordentlige
Storting 7. Okt. traadte sammen i Christiania, mødte han atter som
Repræsentant for sit Grevskab og modtog her lige fra Begyndelsen
af forskjellige Tillidshverv. Da Stortinget 20. Okt. besluttede at
antage Foreningen med Sverige, var W. den betydeligste Taler. I
sit lange Foredrag opdrog han de Linjer, efter hvilke der nu skulde
handles, og gav en statsmandsmæssig Fremstilling af Fædrelandets
Stilling. Men han lod sig tillige, maaske nærmest under
Paavirkning af sin personlige Uvilje mod Christian Frederik, henrive til
lidet overvejede, hadske Udfald mod Danmark og dets Regering,
-- Udfald, som i Samtiden vakte megen Opsigt, og som endog
misbilligedes af hans nærmeste Venner. Bag efter blev han, ved
Stortingets Valg af 26. Okt., indsat i den forstærkede Komité, der
havde at føre Forhandlinger med Carl XIII's Kommissærer. Dette 
var altsaa, om end under noget forandrede Omstændigheder, et
lignende Hverv som det, han paa Ejdsvold havde haft som
Medlem af Konstitutionskomiteen. Efter at Carl XIII var valgt til
Norges Konge, 4. Nov., og Carl Johan dermed ogsaa var bleven
norsk Kronprins, mødte W. ham paa Frederikshald som Formand
for en Deputation for Stortinget, og da derefter Carl Johan per
sonlig indfandt sig i Christiania, var Grev W. den, af hvem han
tog Raad med Hensyn til Sammensætningen af den nye Regering,
i hvilken W. selv traadte ind som Statsraad og Chef for
Finansdepartementet. For øvrigt bleve Regeringens Medlemmer især tagne
blandt de Mænd, der paa Ejdsvold havde tilhørt Christian
Frederiks Parti.

De følgende Aar bleve W.s strængeste Arbejdsaar. Som
Finansminister havde han at møde Vanskeligheder af den pinligste
Art, Med tomme Kasser og under en almindelig økonomisk
Nedgang skulde han møde de forskjelligste Behov. Statens
Pengevæsen maatte reorganiseres fra Grunden af. Hans eget Ønske var
at gjøre dette paa den mindst trykkende Maade. Men Stortingene
valgte andre Veje, paa hvilke Folkets Kræfter end mere bleve
anspændte, og den Minister, som fik den Pligt at iværksætte disse
haarde Forholdsregler, blev udsat for megen hadefuld
Mistænkeliggjørelse. Imidlertid lykkedes det ham at overvinde alle
Vanskeligheder og at lægge en sikker Grundvold for et ordnet Pengevæsen.
Inden Regeringen øvede han længe stor Indflydelse, dels gjennem
Svigerfaderen Peder Anker, der var bleven Statsminister i
Stockholm, dels gjennem de to første Statholdere, Greverne Fossen og
Mørner. Men da i 1818 Grev Sandels var bleven Statholder,
forandredes dette. Carl Johan, der nu var Konge, vilde selv have
Ledelsen, og derved fjærnedes Grev W. fra ham. I 1821 blev
denne anklaget for en Rigsret, men blev frifunden med Glans,
hvorefter i 1822 saa vel han som Statsminister Anker tog sin Afsked.

I nogen Tid levede han nu udelukkende som Privatmand, i
det hans Grevskab og de store Privatejendomme, Bogstad, Bærums,
Moss og Hakedals Jærnværker m. m., som han havde overtaget
efter Svigerfaderens Død i 1824, stadig krævede meget Arbejde og
lagde stærkt Beslag paa hans Tid. Han modtog dog Valg til
Stortingene 1824, 1827 og 1828 og 1830, paa hvilke han spillede
en ledende Rolle og øvede stor Indflydelse. Men ved Valgene i
1832 blev han sat udenfor, under Trykket af den stærke
demokratiske Bevægelse, som da var oppe. Han stod saaledes uden 
for de tvende paafølgende Storting i 1833 og 1836. 1826 og 1828
foretog han Rejser til London for at opnaa Lettelser for sit Lands
Trælasthandel, og 1828 blev han Prokansler ved Universitetet.

Saa kom den store Krise i 1836. Efter at Stortinget havde
sat Statsminister Løvenskiold under Tiltale for en Rigsret (X, 612),
udnævntes Grev W. 19. Sept. til Statholder, hvorefter det
hidtilværende første Medlem af Regeringen, Statsraad Collett, erholdt
sin Afsked (IV, 59). Den nærmeste Opgave, der forelaa for den
nye Statholder, var den at bringe Ro i Sindene, og denne
lykkedes fortrinlig for ham. Et overordentligt Storting, der var samlet
om Høsten 1836 og ind i 1837, bragte et af de tidligere
Stridsspørgsmaal af Vejen, i det det vedtog de to Love om det
kommunale Selvstyre (Formandskabslovene) i en Form, der fandt
Tilslutning af Konge og Regering. Ogsaa det paafølgende Storting, i
1839, forløb rolig, kun med ringe Anstrøg af den oppositionelle
Aand, som tidligere havde været fremherskende i den norske
Politik. Som Statholder førte W. i Christiania et selskabeligt Hus
i stor Stil. Han var den ledende Mand i den indre Politik, og
hans Forsøg med at udjævne de unionelle Stridigheder syntes, efter
Nedsættelsen af den første Unionskomité i 1839, at have Udsigt
til at krones med Held. Imidlertid var hans Helbred vaklende, og
skjønt hans Aandskraft fremdeles var usvækket, var der Tegn, som
ikke varslede ham et langt Liv. Under en Badekur i Wiesbaden
blev hans Tilstand forværret, og her udaandede han 27. (28.?) Avg.
1840. Budskabet om hans Død fremkaldte i Norge almindelig
Sorg. Hans Lig førtes ned over Rhinen til Rotterdam, hvorfra
det hentedes med Orlogsdampskibet «Nordkap» og senere bisattes
i Gravkapellet i Sem Kirke ved Jarlsberg.

Yngvar Nielsen, Lensgreve Johan Caspar Herman Wedel Jarlsberg I-III, Christiania 1901-2.                     

Yngvar Nielsen.

<chapter name="Wedel-Friis, Erhard Greve, til Grevskabet Frijsenborg, 
1710-86">

Wedel-Friis, Erhard Greve, til Grevskabet Frijsenborg, 
1710-86, var Søn af ovennævnte Baron Erhard Wedel (Jarlsberg) og
født 22. Juli 1710. 1727 blev han Sekondlieutenant i jyske gevorbne
Infanteriregiment, 1733 karakteriseret Ritmester og ansat i
Drabantgarden, 1734 Stabsritmester i Grev Christian Friis' gevorbne
Rytterregiment og endnu s. A. virkelig Ritmester. 1743 ægtede han
Christiane Sofie Komtesse Friis (f. 1713 d. 5. Okt. 1787), ældste Datter
af den sidste Greve af Friisernes Æt, Grev Christian F. til
Grevskabet Frijsenborg, og ophøjedes s. A. i Grevestanden med Navnet 
Wedel-Friis. 1744 blev han karakteriseret Major og 1747 Oberst
for det ovennævnte Rytterregiment, der nu kaldtes oldenborgske
Rytterregiment. Regimentet laa i Garnison i Itzeho 1751-62,
men W.-F. opholdt sig slet ikke ved det. 1753 var han nemlig
bleven udnævnt til Envoyé extraordinaire i Sverige, og Aaret
efter forflyttedes han i samme Egenskab til Frankrig. Her fra
vendte han hjem 1763, da han ved sin Svigerfaders Død
tiltraadte Besiddelsen af Grevskabet Frijsenborg. I Slutningen af
1762 var han bleven udnævnt til Overstaldmester, og 1768 blev
han Overkammerherre hos Dronningen. 1744 blev han
Kammerherre, 1752 hvid Ridder, 1753 Ridder af l'union parfaite, 1755
Generalmajor, 1760 Generallieutenant, 1766 Gehejmekonferensraad
og 1774 Ridder af Elefanten. Han døde 10. Nov. 1786. Da
Ægteskabet var barnløst, udsluktes Navnet Wedel-Friis med dets første
Bærer.

L. Laursen.



Wedel-Heinen, Julius Christian Frederik, 1814-87, Gehejmeraad. 
Julius W.-H., Søn af Kammerjunker, Byfoged i
Middelfart Anders Claus W.-H. (f. 4. Maj 1791 d. 21. Okt. 1857) til
Kjærsgaard og 1. Hustru Elisabeth f. v. Krogh (f. 12. Juli 1794
d. 14. Jan. 1845), var født paa Kjærsgaard 22. Juni 1814, blev
Student fra Sorø 1833, Cand. Juris 1840, derefter Fuldmægtig hos
Stiftamtmand Bardenfleth i Odense, Volontær i Kabinetssekretariatet
1841 og Hofjunker, Kancellist 1842, Kammerjunker 1843,
Kommitteret i Generalpostdirektionen 1845, Kammerherre 1851,
Overpostamtsdirektør i Hamborg 1857, hvorfra han kort før Krigens Udbrud
1863 kaldtes tilbage til Kjøbenhavn som Hofchef hos Enkedronning
Caroline Amalie, hvilken Stilling han beklædte til hendes Død
1881, hvorefter han udnævntes til Gehejmekonferensraad. Fra 1863
var han Kommandør, fra 1871 Storkors af Danebrog. I Følge
testamentarisk Bestemmelse af hans Faders Fætter, Konferensraad
Vedel Simonsen (XV, 603) blev han ved dennes Død 1858 Ejer af
Elvedgaard, hvor han tilbragte sine sidste Aar til sin Død, 7. Marts
1887. Gift 5. Sept. 1847 nied Bertha Catharina Komtesse
Petersdorff (f. 6. Dec. 1823 d. 8. Juni 1895), Datter af Greve Gregers
Christian Frederik P. til Grevskabet Roepstorff og Louise Nicoline
f. Schouboe. -- Under Forhold, der ikke altid vare lette, varetog
han sine Embeder med sjælden Flid og Samvittighedsfuldhed.

Hennings, Fortegn. over de fra Sorø Akademis lærde Skole dim. Studenter S. 27 f. 

G. L. Wad. 



Wedell (-Wedellsborg), Carl Vilhelm Adam Sigismund
Greve, 1806-82, Lensbesidder, Søn af Kammerherre, Major, Greve
Hannibal Carl Vilhelm W.-W. (f. 1780 d. 1828) og 1. Hustru Louise
f. v. Warnstedt (f. 1777 d. 1835), var født paa Nygaard ved Haderslev
14. Marts 1806. 22 Aar gammel tiltraadte han ved Faderens
Død Besiddelsen af Grevskabet, som han overtog i en daarlig
Forfatning og behæftet med stor Gjæld; Bygningerne paa
Hovedgaardene samt Kirkerne vare for største Delen i forfalden Stand,
ligesom Bøndergodset var forarmet. Ved en dygtig Administration
og god Økonomi bragtes imidlertid Grevskabet efterhaanden paa
Fode, en bedre Drift indførtes paa Hovedgaardene, hvis
Bygninger til Dels forøgedes, Hoveriet paa alle Gaardene afløstes
1838-43, og Bøndergaardene udflyttedes; samtidig forøgedes
Grevskabets Skovareal med o. 1200 Tdr. Land, hvoraf 1000 Tdr. Land
indtagen Bondejord af daarlig Beskaffenhed, ligesom 200 Tdr.
Land blev inddæmmet og tørlagt, hvorhos 1837 Gaarden Orelund
tilkjøbtes og indtoges under Grevskabet; disse Foretagender, der
begunstigedes af opadgaaende Konjunkturer, førte til meget heldige
Resultater. I øvrigt var W. en udpræget konservativ Natur,
saaledes solgtes i hans Tid intet af Grevskabets Bøndergods til
Selvejendom. W., der 1854 havde kjøbt Godset Frederiksgave og
1865 Billeshave, døde paa Wedellsborg 15. Marts 1882; 1840 var
han bleven udnævnt til Kammerherre, 1872 til Gehejmekonferensraad 
og Aaret før sin Død til Storkors af Danebrog. 29. April
1834 havde han ægtet Rosa v. Krogh (f. paa Løjtmark 1. Okt. 1805,
d. paa Wedellsborg 27. Nov. 1870), Datter af Overforstmester,
Gehejmekonferensraad Frederik Ferdinand v. K. (IX, 512).

Krogh, Adelskal. S. 457.

C. E. A. Schøller.

 Greve, 1701-59, Lensbesidder">

Wedell (-Wedellsborg), Christian Greve, 1701-59, Lensbesidder, 
Søn af nedennævnte Hannibal Greve W.-W., fødtes
22. Juli 1701, blev 1719 Kapitajn i Dronningens Livregiment, men
forflyttedes 1720 til Livgarden til Fods. 1727 udnævntes han til
Oberstlieutenant i Grev Christian Friis' hvervede Rytterregiment,
men tog 1732 sin Afsked fra Militærtjenesten. 1721 var han bleven
Kammerherre og havde 1727 faaet det hvide Baand. Efter opnaaet
Myndighedsalder tiltraadte W. Besiddelsen af Grevskabet
Wedellsborg, der af hans Formyndere var bleven forøget med meget
Hartkorn. Han skildres som en slet Økonom, der atter afhændede
en stor Del Jordegods; 1750 bortsolgte han Søndergaarde. W., der 
1750 blev Gehejmeraad, døde 29. Jan. 1759. Han var tre Gange
gift: 1. (o. 1725) med Catharine Elisabeth Arnoldt (f. 1709 d. 1737),
Datter af Feltmarskal Hans Jacob A. (I, 341), 2. (1741) med Mathea
Catharine de Werenskiold (f. 1706 d. 1743), Datter af Konferensraad
Arndt Niels Wernersen de Werenskiold og Elisabeth de Tonsberg,
3. med Grevinde Conradine Christiane Danneskjold-Samsøe (f. 1725
d. 7. Jan. 1785), Datter af Gehejmeraad Grev Christian D.-S. (IV,
185) og Catharine Christiane v. Holstein.

H. Bruun, Gamle danske Minder 1869 II, 407 f. 
Tidsskrift for den norske Personalhist. I, 43. 
E. F. S. Lund, Danske malede Portræter 2. R. I, 17.

Louis Bobé.

 Baron, 1829-1903, Agronom">

Wedell (-Wedellsborg), Gustav Joachim Baron, 1829-1903, Agronom, 
fødtes 6. Sept. 1829 som Søn af ndfr. nævnte
Generallieutenant J. G. W.-W. Han slog ind paa den militære Løbebane
og avancerede til Premierlieutenant ved Dragonerne, men forlod
1863 Militærstanden og overtog Forpagtningen af Overdrevsgaarden
i Sorø Amt. Efter at have deltaget i Krigen 1864 ofrede han sig
med levende Interesse og stor Dygtighed for Landbruget. Hurtig
blev han draget ind i offentlig Virksomhed, han blev Formand for
Sogneraadet og Amtsraadsmedlem, Næstformand og senere (1883)
Formand for Sorø Amts landøkonomiske Selskab og Medlem af
Landhusholdningsselskabets Bestyrelsesraad 1880-1901. Da de
sjællandske Landboforeninger 1880 dannede Fællesforeningen «De
samvirkende Landboforeninger i Sjællands Stift», valgtes W. til
Formand og virkede som saadan til 1889. Hans Formandsperiode
faldt i en, indad til og udad til, saare vanskelig Tid, men han
var Stillingen voxen, og Fællesforeningen indlagde sig under hans
Ledelse Fortjeneste ikke blot af det sjællandske, men af det danske
Landbrug; det var saaledes den, der først rejste Kravet om
nødvendige Bestemmelser angaaende Margarinens Produktion og
Forhandling og bragte Spørgsmaalet om Esbjærgtrafikken ind under
landøkonomisk Synsvinkel. Selve hans Ledelse af Foreningens
daglige Arbejde og dens aarlige Delegeretmøder var i hine de
politiske Brydningers Dage fortrinlig, og han vandt en Popularitet
som ingen anden sjællandsk Landmand. W., der 1882 udnævntes til
Kammerherre, ægtede 1. (12. Maj 1859) Louise Elise Henriette Bruun
de Neergaard (f. 1837 d. 1864), Datter af Godsejer J. P. C. B. de N.
(XII, 161), 2. (4. Juni 1868) Thalia Scheel (f. 1840 d. 1896), Datter
af Legationsraad Henrik S. En pludselig Død bortrev ham
6. Juli 1903. 
Galschiøt, Landbrug og Landmænd i Danmark.
Ugeskrift for Landmænd 1903, Nr. 28.
Det kongl. dsk. Landhusholdningsselskabs Aarsberetning for 1903-4.

H. Hertel.



Wedell (-Wedellsborg), Hannibal Greve, 1660-1708, Amtmand, 
Søn af ndfr. anførte Grev Vilhelm Frederik W.-W. og
Christiane Sophie Sehested, var født 1660. Om hans Ungdom vides
intet andet, end at han har rejst udenlands. 1699 udnævntes han
til Kammerherre, og Kong Christian V maatte i den Anledning
give hans Fader Tilhold om at yde Sønnen et standsmæssigt
Underhold, mindst 1200 Rdl. aarlig. Den gamle Greve overdrog ham
-da Søndergaarde og Gods, men gjorde ham for øvrigt saa mange
Vanskeligheder ved Brugen og paa anden Maade, at ogsaa
Frederik IV maatte gribe ind i Striden mellem Fader og Søn, hvilken
sidste heller ikke var uden Skyld i det daarlige Forhold; thi han
havde utvivlsomt trukket store Vexler paa Faderen, der endog en
Gang havde maattet gjøre et Laan for at fri Sønnen, da han var
arresteret i Rom. Det taler heller ikke til dennes Fordel, at han
efter sin Faders Død 1706, hvorved han kom i Besiddelse af
Grevskabet Wedellsborg og blev Ejer af Søndergaarde og Rugaard,
men rigtignok ogsaa maatte overtage Faderens betydelige Gjæld,
vægrede sig ved at udføre de Dispositioner, denne havde truffet
til Fordel for sin efterladte 2. Hustru og dennes Datter, og ved
Højesterets Dom 1707 maatte tvinges dertil. Efter at W. 1699 var
bleven Viceamtmand i Assens og Hindsgavls Amter med
Exspek-tance paa at succedere den daværende Amtmand, blev han ved
dennes Død 1701 virkelig Amtmand og fungerede som saadan til
sin Død, 16. April 1708. 1705 havde han faaet det hvide Baand.
Gift 1699 med Anna Cathrine Banner (f. 1681), Datter af Christian B.
til Frederiksgave og Mette v. d. Kuhla. Til Livgeding fik hun
Søndergaarde og Rugaard, hvilken sidste hun 1718 bortmageskiftede 
til Kongen for Sparretorn, som hun kaldte Bannerslund. Efter
en lang Enkestand, i hvilken hun maatte kæmpe med store
økonomiske Vanskeligheder, men dog havde formaaet 1712 at stifte
en Almueskole i Husby, døde hun i Dec. 1739.

Danske Herregaarde VIII: Wedellsborg; XI: Holstenshus. 

G. L. Wad.



Wedell (-Wedellsborg), Joachim Godske Baron, 1785-1860, 
Officer, blev født 24. Jan. 1785 og var Søn af Kammerherre
Frederik Ludv. Greve W.-W. til Wedellsborg (f. 25. Okt. 1753 d. 7. Okt. 
1817) og Frederikke Juliane f. Klingenberg (f. 6. Nov. 1755 d. 1831).
Som saa mange af Slægtens yngre Sønner blev han bestemt til
Krigerstanden, og allerede i sit 5. Aar blev han Kornet i fynske
lette Dragoner. Sin Barndom tilbragte W. i øvrigt i sit
Fædrenehjem; efter at have taget Officersexamen i Kjøbenhavn afgik han
til sit Regiment, til hvilket han forblev knyttet i over et halvt
Aarhundrede. Han blev 1799 Sekondlieutenant, 1804
Premierlieutenant og 1809 Sekondritmester. Under Krigen 1807-14 var han
en kort Tid Chef for det fynske ridende Jægerkorps og laa med
dette i Sønderjylland. 1816 gik W. à la suite for at bestyre sit
Gods Sønderskov i Jylland, men de vanskelige Pengeforhold nødte
ham til efter et Par Aars Forløb at sælge Gaard og Gods med
stort Tab. Indtraadt i sit gamle Regiment blev han 1825
Eskadronschef, 1826 Major, 1832 Oberstlieutenant og 1841 Oberst. Ved
Hærorganisationen 1842 blev fynske lette Dragoner til 6.
Dragonregiment, og W. blev dettes første Kommandør. 1843 blev han
Kammerherre og 1848 Generalmajor og Kommandør for 1.
Kavalleribrigade i Odense.

Da Oprøret udbrød kort derefter, var der blandt Generalerne
kun en eneste, der øjeblikkelig attraaede Kommando under den
unge, nys udnævnte General Hedemann, og denne ene var W. Han
fik sit Ønske opfyldt og blev Chef for Kavalleriet i det nørrejyske
Armékorps. Ankommen til Kolding før Hedemann tøvede han
ikke, men rykkede strax ind i Sønderjylland, hvorved det lykkedes
at faa de alt til Aabenraa fremtrængte Insurgenter til atter at
forlade denne By. Denne heldige Begyndelse af Krigen gjorde et
overmaade godt Indtryk paa Nationen. Krigsminister Tscherning
skrev fra Kjøbenhavn til W.: «Deres raske Adfærd har intet ladet
tilbage at ønske; Deres Navn klinger godt her i Byen hos Folket
som hos Kongen». Men W.s Iver og Energi blev dog hemmet af
Tscherning, der forbød videre Fremrykning mod Syd. Efter
Kampen ved Bov, hvori W. deltog som Rytterfører, blev han
designeret til Chef for et højre Flankekorps i den nordvestlige Del af
Sønderjylland, men Udfaldet af Slaget ved Slesvig kuldkastede
denne Plan, og det blev W.s Opgave, medens Hærens
Hovedstyrke gik til Als, at føre et mindre Korps, bestaaende navnlig af
Kavalleri, tilbage over Kongeaaen og til Fyn.

I Maj 1848 afgav W. Kavalleribrigaden til Oberst H. A. Juel
(VIII, 568) og overtog Generalkommandoen paa Fyn. Ordren til at
fratræde den aktive Kommando var et Offer til den altid bevægelige 
Folkestemning. Den havde tiljublet ham for et Par Maaneder siden,
og nu tilskrev den ham den Mangel paa kraftig Virksomhed, som
jo kun havde været en nødvendig Følge af de forandrede Forhold,
der ikke faldt ham til Last. Under hele Krigen forblev W.
kommanderende General paa Fyn, hvorefter han atter overtog sin
Kavalleribrigade. Den smukke, stadselige Mand nød paa. Grund af sin
militære Dygtighed, sin noble Karakter og sjældne Humanitet fra
alle Sider ubetinget Agtelse og Tillid. Herpaa erholdt han et
afgjørende Bevis, da han, den snart 70aarige Mand, i 1853 blev
Præses for en Kommission til Udarbejdelse af et nyt
Exercerreglement for Kavalleriet. Resultatet af dette Arbejde vidnede om
en for en Mand i hans Alder ualmindelig Fordomsfrihed og
Modtagelighed for nye Ideer. 1854 benaadedes han med Storkorset
(Kommandørkorset havde han faaet 1848), men allerede 1856 søgte
han sin Afsked, der blev tilstaaet ham som Generallieutenant.
Han døde 17. Juli 1860 paa sit Fødested Wedellsborg. -- Gift
28. Juli 1812 med Gregersine Olave Juel (f. 9. Dec. 1794 d. 30. Nov.
1867), Datter af Oberst Hans Rudolf J. til Hverringe og Marie f.
Berg.

Tidsskr. for Krigsvæsen 1860, S. 398.

Joh. Lesser.



Wedell (-Wedellsborg), Karine Lucie Elisabeth, f. 1840, 
Forfatterinde, er Datter af P. B. Scavenius (XV, 12) og blev født
2. Okt. 1840. 28. Avg. 1861 ægtede hun Baron, Ritmester Hans
Rudolph Wedell (-Wedellsborg) (f. 12. Dec. 1825 d. 10. April 1871).
Under Forfattermærket Joh. Sandel har hun udgivet «En Folkekamp,
Digte» (1871), «Mindre Digte» (1872), «Om Gammelkatholikkerne.
Iagttagelser paa Kongressen i Køln Sept. 1872» (1873), «Rennulf
Dvalinbanes Saga, dramatisk fremstillet» (1873), «Digte» (1874),
«Svipdagskvadet» (1874), «Nye Digte» (1876), «Kongesøgerne, Drama
i 3 Akter, med et Billede» (1877), «Saga om Gretter den stærkes
Tvekamp, dramatisk fremstillet» (1878) og «Fortællinger fra Krigen
1848-50. 2. Opl. med Titelbillede» (1883). Under sit eget Navn
har hun udgivet «Den guddommelige Symbolisme i Skæbnebogen» 
(1896).

Nic. Bøgh.



Wedell (-Wedellsborg), Vilhelm Carl Casper Joachim 
Ove Bendt Greve, f. 1840, Agronom. B. W. er født 6. Okt. 1840 
paa Wedellsborg og er Søn af Kammerherre Julius Vilhelm Georg
Ferdinand Greve W.-W. (f. 21. Dec. 1808 d. 5. Juli 1883) og Christiane 
f. Buchwaldt (f. 27. Juli 1814 d. 5. Jan. 1899). Han lærte
Landbruget paa Hillerødsholm, kjøbte 1867 Borupgaard i Aarhus Amt
og ægtede 14. Sept. 1869 Maria Elisabeth Knuth (f. 7. Marts 1849
d. 18. Avg. 1894), Datter af Grev F. M. K. (IX, 300). Han tiltraadte
1883 Besiddelsen af Grevskabet Wedellsborg. Allerede paa
Borupgaard viste W. sig som en praktisk dygtig Landmand, specielt
som en fremragende Opdrætter, hvis Besætning vandt Ry som en
af Halvøens bedste, og ved Administrationen af sine omfattende
fynske Besiddelser - til Grevskabet, der indbefatter 6
Hovedgaarde, 7 Avlsgaarde samt Øerne Baagø, Ægholm og Brandsø,
hører 2470 Tdr. Hartkorn af alle Slags -- har han vist stor
Dygtighed; Grevskabet er i mønsterværdig Orden og har i mange Aar
været Hjemsted for talrige landøkonomiske Forsøg, som han har
ydet saa vel personlig som pekuniær Støtte. W. er Formand for
Husby Sogneraad, Medlem af Amtsraadet og i Bestyrelsen bl. a.
for Landmandsbanken og Dansk Skovforening. I 1894 anbefalede
ledende fynske Landmænd at vælge W. som «en Mand, der
igjennem en lang Aarrække har vundet sine Medborgeres fulde Tillid
og Sympathi» til Præsident i Landhusholdningsselskabet, og i denne
Stilling, som han stadig beklæder, har han 4 Gange repræsenteret
dansk Landbrug paa udenlandske Landbrugsmøder, ligesom han
var Formand for den danske Landbrugsafdeling ved Verdensudstillingen 
i Paris 1900. W. blev udnævnt til Hofjægermester 1884 og
til Kammerherre 1888; han hædredes 1900 med Kommandørkorset
af 2. Grad af Danebrog.

H. Hertel.



Wedell (-Wedellsborg), Vilhelm Ferdinand Baron, f. 1827, 
Amtmand, er en Søn af ovennævnte Generallieutenant Joachim
Godske W.-W. Han fødtes 6. Dec. 1827 i Odense, blev 1845 privat
dimitteret til Universitetet og 1851 juridisk Kandidat. 1852
underkastede han sig derhos slesvigsk-juridisk Examen og blev omtrent
samtidig ansat som Kancellist i Ministeriet for Slesvig. 1853
udnævntes han til Herredsfoged i Husby og Ny Herreder og konstitueredes
1856 som Amtmand i Flensborg Amt, i rivilket Embede han 1861
fik fast Ansættelse. Efter at han paa Grund af Slesvigs Afstaaelse
var bleven afskediget 1864, udnævntes han, der altid har haft Ord
for at være en særdeles dygtig og nidkjær Embedsmand, 1867 til
Amtmand over Hjørring Amt og forflyttedes 1880 her fra til det
tilsvarende Embede i Frederiksborg Amt. 1869 blev han
Kammerherre, 1878 Kommandør af 2. Grad af Danebrogsordenen, 1887 
Kommandør af 1. Grad af samme Orden og 1898 Storkors af
Danebrog. -- 18. Nov. 1859 ægtede han Komtesse Louise Marie
Sophie Schulin (f. 27. Dec. 1839 d. 4. April 1904), Datter af Grev
Johan Sigismund S. (XV, 333).

G. Kringelbach.



Wedell (-Wedellsborg), Vilhelm Frederik Greve, 1640-1706, 
ældre Broder til ovfr. anførte Grev Gustav Vilhelm W. til
Grevskabet Jarlsberg, var født 24. Nov. 1640 og kom i en ung Alder
til Danmark; at han, der i Tyskland utvivlsomt har været Officer,
skulde have staaet i dansk Militærtjeneste, er der intet Spor af.
Imidlertid gjorde han her i Landet sin Lykke, da han tidlig blev
gift med Christiane Sophie Sehested, eneste Barn af Hannibal S.
(XV, 496), og derved blev Arving til hans Godser i Fyn, Iversnæs
og Tybrind, af hvilke han n. Dec. 1672, samtidig med at han
optoges i Grevestanden, oprettede Grevskabet Wedellsborg, hvilket
Navn fra den Tid tillagdes Iversnæs. Desuden havde han 1665
kjøbt Rugaard af Kongen, og 1681 kjøbte han af Trinitatis Kirke
i Kjøbenhavn Søndergaarde, ligesom han forøgede sine Besiddelser
ved Erhvervelsen af adskillige Kirketiender. Naar W. hyppig er
bleven kaldt Gehejmeraad, er det en Misforstaaelse, da en saadan
Udnævnelse ikke findes. Derimod blev han allerede 1663 Kammerherre 
(fra Nytaar 1666 at regne), og 1674 fik han det hvide Baand.
Han døde 7. Febr. 1706. Efter sin Hustrus Død (begr. 31. Jan.
1694) havde han 1702 ægtet Hedevig Magdalene v. Dankwarth,
Datter af Oberstlieutenant Joachim v. D. og Anna v. d. Wisch;
hun overlevede ham i mange Aar og døde 17. Juli 1735, 68 Aar
gammel.

W. var en højst excentrisk Mand, og hans Selvfølelse var
ganske overordentlig; den gav sig Udtryk paa en uskyldig Maade,
naar han efter Sagnet lod sig blæse til og fra Bords af 12
Trompetere, men den viste sig uheldigvis ogsaa i Overgreb af meget
betænkelig Art. Jævnlig var det over for Præster og Degne paa
Grevskabet, han tillod sig at udøve en Myndighed, som, foruden
at være til Fortræd for de paagjældende, bragte ham i Konflikt
med Provst og Biskop. Men værst blev det, da han 1695
nedsatte en Gaardsret af sine egne Folk og lod en Mand og hans
Kone dømme til Forbrydelse af deres Boeslodder og Konen til
Kagstrygning, hvilken han trods hendes Protester lod exekvere ved
sin egen Skarpretter. Denne Sag paadrog ham en alvorlig
Irettesættelse af Kongen, der ophævede Dommen, men tilgav W. hans 
Forseelse af sær Naade og af Hensyn til hans Broders tro Tjeneste.
Faa Aar efter blev han af Højesteret idømt svære Bøder for den
haarde Medfart, han havde givet sin Sognepræst. Ogsaa i hans
Familiekreds beredte hans vanskelige Sind ham mange Ubehageligheder, 
især i Forholdet til hans ovfr. anførte Søn Grev Hannibal W.-W.

Vedel Simonsen, Rugaard III, 152 ff. 
Danske Herregaarde VIII: Wedellsborg. 
Kirkehist. Saml. 3. R. V.

G. L. Wad.



Wedersø, Christian Frederik August, 1834-56, Forfatter,
var Søn af Grosserer og Direktør ved Kjøbenhavns Fattigvæsen,
siden Overgraver ved Helligaandskirken i Kjøbenhavn, Niels
Christian W. (f. 1774 d. 1845) og dennes 2. Hustru Antoinette Marie
Albertine f. Johannsen (f. 1793 d. 1847). A. W. blev 28. Avg. 1834 født
i Kjøbenhavn, hvor han gjennemgik Efterslægtens Skole og
derefter i 1851 dimitteredes privat til Universitetet; først studerede
han Retsvidenskab, senere Theologi, men hemmedes af en
Brystsygdom, som han i 1854 forgjæves søgte Helse for i Italien; 4. Sept.
1856 døde han i Kjøbenhavn. Under Mærket «Lothar» har han
udgivet «Friernes Kamp og det gamle røde Hus, et Æventyr og
en Fortælling» (1853). Denne højtbegavede Yngling, der forenede
skjønne Evner med den største sædelige Højhed, og hvis store
Aandsdannelse stod i en egen Modsætning til hans dejlige
Ansigts ungdommelige Træk, havde særlig kastet sig over Studiet af
Filosofien.

Erslew, Forf. Lex. 
Liebenberg, Nogle Optegnelser om mit Levned S. 78 ff.

Nic. Bøgh.



Wegener, Caspar Frederik, 1802-93, Historiker, fødtes i 
Gudbjærg Præstegaard paa Fyn 13. Dec. 1802 som Søn af Sognepræst 
Hans Christian W. og Matthie Kirstine f. Kellinghusen. C. W.
blev sat i Nyborg Skole, senere i Roskilde Kathedralskole,
hvorfra han 1821 dimitteredes til Universitetet. Ved Undervisning
maatte han skaffe sig sit Underhold, men fik herved tillige
Erfaring og Uddannelse som Lærer, hvorfor han efter Anbefaling af
Professor Engelstoft, i hvis Hus han kom, allerede 1826 udnævntes
til Adjunkt ved Sorø Akademis Skole. Af Pligtfølelse over for
sin Fader tog W. dog 1828 theologisk Embedsexamen. For Skolen
fik W. megen Betydning; hans Undervisning var klar, varm og
vækkende. Eleverne følte, at den skrappe og strixe Lærer i
Virkeligheden besad Velvilje og Godmodighed og dernæst Evne til at 
forstaa de unges Natur. W. blev tillige Akademiets Inspektør og
Regensprovst, og som dets Bibliothekar holdt han Bogsamlingen i
fortrinlig Stand; han fik 1830 Titel af Overlærer og udnævntes
1837 til Lektor i Historie og Geografi samt Statistik ved Akademiet.
Al sin Fritid anvendte W. paa Studier. Naar han hærdede
sit Legeme ved Idræt, var det for desto ivrigere at kunne fordybe
sig i Bøgerne, hvad der var hans Lyst og Glæde, thi i
Selskabslivet eller paa Rejser færdedes han den Gang lige saa lidt som
senere. Efter tidligere at have spredt sine Studier over forskjellige
Fag, indsaa han, at hans egentlige Gjerning laa i Historien; sin
store Lærdom og sin Evne til at benytte Kilderne viste han i sin
Doktordisputats «De aula Attalica, litterarum artiumque fautrice»
(1836). Men W. gav sig aldrig senere i Lag med Æmner af saa
fjærntliggende Natur, hvor godt han end vedblev at følge med
paa den klassiske Filologis og Historiens forskjellige Omraader,
saaledes som hans egen stadig voxende Bogsamling udviste. I
Akademiprogrammet for 1839 skrev han «Om Carl danske, Greve
af Flandern» og lagde her sin Evne til kritisk at trænge til Bunds
i Kildematerialet for Dagen, ligesom ogsaa til at skyde den
tyngende Lærdom saaledes i Baggrunden, at Læserne kunde nyde
Skildringen uden at forstyrres af Lærdomsmængden. Det samme
gjælder Afhandlingen «Om Anders Sørensen Vedel» (1846, 2.
Oplag 1847), der ligefrem bugner af Oplysninger, hentede fra Bøger
og Arkiver, hvilke sidste det nu viser sig, at W. kjender meget
nøje; baade i biografisk, litterær- og kulturhistorisk Henseende
var det et betydeligt og indholdsrigt Værk, derhos behageligt at
læse, uagtet Noterne i Omfang mangfoldig overgik Texten; thi --
som W. en Gang har udtalt i et Brev -- «det er netop Kunsten
at skjule Studiet selv og kun i Anvendelsen at lade det komme
til Syne». De to Skrifter viste W.s Trang til at fremdrage Minder
om Mænd, hvoraf Folket kunde være stolt, og den samme Trang
aander ud af hans «Liden Krønnike om Kong Frederik og den
danske Bonde. Til Menigmands Nytte og Fornøjelse udgiven af
det kongelige danske Landhusholdningsselskab» (1843). Allerede
Titelens archaiserende Tone viser Bogens Stil; mangen Bonde
fandt den tiltalende, de mere oplyste mindede den for stærkt om
tilbagelagte patriarkalske Tider. Bogen syntes ogsaa for ensidig
at fremdrage de store og gode Handlinger, men afgjort er, at den
fik overordentlig Betydning under Bondebevægelsen i Fyrrerne og
Kampen for Omordningen af Fæsteforholdene. Kong Christian VIII 
sendte W. Ridderkorset med en personlig Skrivelse, han blev 1847
udnævnt til kongelig Historiograf, og Kongen udsaa ham til at
overtage Stillingen som Gehejmearkivar, naar denne blev ledig.
Dette indtraf ved Finn Magnusens Uød Juleaften 1847, faa Uger
senere døde ganske vist Kongen, men Frederik VII udnævnte i
Marts 1848 W. til Gehejmearkivar; s. A. fik han Titel af Professor.

Der var naturligvis i Oprørsaaret i høj Grad Brug for en
Mand med W.s nationale Følelse og brændende Trang til med
sine Kundskaber og sin skarpe Dømmekraft at forsvare det danske
Rige og Folkets Nationalitet. Allerede ved en indgaaende og
kyndig Anmeldelse af Dahlmanns Danmarkshistorie havde han
paatalt Overgreb fra tysk Side (1841), det slesvigske Spørgsmaal
havde længe grebet ham, og han havde tidlig taget Ordet for, at
Embedssproget maatte blive Dansk i de Egne af Sønderjylland,
hvor Befolkningen var dansktalende. I de af Universitetet udgivne
«Antislesvig-holstenske Fragmenter» skrev han nu «Om den evige
Forbindelse mellem Slesvig og Danmark i statsretlig Henseende»
(Hæfte 10) og næste Aar, da ved Besættelsen af Als en stor Del
af Hertugens Papirer var falden i den danske Regerings Haand
«Om Hertugen af Augustenborgs Forhold til det holstenske Oprør.
En aktmæssig Fremstilling, med Bilag af de augustenborgske
Papirer» (Hæfte 11). Hertil kom «Om Landshøjheden over det gamle
Rensborg paa Ejderøen» (Hæfte 12, 1849) og «Aktmæssige Bidrag
til. Danmarks Historie i det nittende Aarhundrede» (1851, Hæfte 15,
16). I alle disse i formel Henseende velskrevne Bøger viste W.
megen Grundighed og Skarpsindighed, de udkom i flere Oplag og
oversattes paa flere Sprog. Efter at Undersøgelsen af alle de
slesvigske Hovedspørgsmaal i de sidste Aartier paa ny have været
tagne op til fordomsfri Behandling, er der bleven rettet stærke
Angreb mod disse Skrifter, i dét man har fundet hans
Kampmaade alt for advokatorisk, ikke heller aaben nok. Indvendingerne
have ofte været berettigede, men man skal dog huske paa, at W.
maatte belyse denne Sag i mange Henseender for første Gang for
Offentligheden, efter at den tidligere Regering ulykkeligvis havde
holdt alle historiske Oplysninger tilbage, og at han stod midt i
Kampens Hede, blussende af Harme over al den vitterlige Uret,
som blev begaaet mod Danmark.

Uagtet sin Indsigelse derimod var W. bleven kongevalgt
Medlem af den grundlovgivende Rigsdag. Ved den endelige
Afstemning over Grundloven holdt W. sin Stemme tilbage og var blandt 
dem, der nedlagde Indsigelse mod den paa Grund af Farerne ved
dens vide Valgret. Men Tidens Røre skulde bringe den lærde
Forsker, der helst sad i sit Studerekammer, endnu mere frem for
Offentligheden. Han havde for Regeringen lagt alle de Aktstykker
til rette, der her i Landet og i Udlandet kunde tjene som
Grundlag ved Forhandlingerne om Arvefølgens Ordning; han havde
tillige sammen med Professor J. E. Larsen i Skrivelser til Regeringen
hævdet, hvor nødvendigt det var at holde fast ved
Tronfølgereglerne efter Kongeloven. Da nu Ministeriets Chef Bluhme i sit
Budskab til Rigsdagen 4. Okt. 1852 opgav Tanken om at beholde
Kongelovens Arvefølge, kunde W. ikke tie. Efter at Regeringen
ikke havde agtet hans tidligere Indlæg, mente han intet at ville
opnaa ved en Henvendelse til den, hvorfor han lod trykke og
omdele til Rigsdagens Medlemmer: «Forsvar for Danmarks
Kongers og Kongehuses, navnlig Prins Christians og Gemalindes fulde
Arveret efter Lex Regia» (1852). Det var dyb Angest, der drev
W. til dette Skridt; han saa Muligheder for et nyt Slesvig-Holsten
og for andre Søndringer af Riget, saafremt Prins Christians
Mandslinje skulde uddø; W. vidste desuden, at han i denne Sag havde
Kongen som Meningsfælle og ligeledes den Mand, hvem han
tilegnede Skriftet, Gehejmeraad P. C. Stemann. Ministeriet lod strax
W. tiltale ved Generalfiskalen. Efter at Rigsdagens Flertal
nærmest havde sluttet sig til den Wegenerske Opfattelse, blev
Folketinget opløst, og da det nye Folketing var lige ubøjeligt, blev
hele Rigsdagen opløst, indtil Regeringen omsider sejrede.
Imidlertid var W. blevet frifundet baade af Kriminalretten og
Højesteret, hvilken sidste dog paalagde ham Sagens Omkostninger i begge
Instanser. Regeringen ønskede alligevel W. straffet, men maatte
nøjes med at give ham en af A. S. Ørsted paraferet
Tilkjendegivelse af Kongens Mishag. W. modtog dog fra Kongen en
egenhændig Billet med dennes Billede og de to Verslinjer: «il faut
écrire ce qu'on peut, quand on ne peut écrire ce qu'on veut».
Da Studenterne vilde bringe W. en Hyldest, forbød Politiet det,
og Konsistorium maatte tildele Hovedmændene en Irettesættelse.
Studenterne besang dette i en berømt Vise om «Konferensraad
Wegener, den brave, Historiograf og Gehejmearkivar». W. havde 
i øvrigt selv frabedt sig enhver Hyldest.

Efter den Tid blev W. ikke draget ind i det offentlige Liv,
og kun hans høje Stilling og stadig gode Forhold til Kongerne
lod ham være nærstaaende Tilskuer ved Tildragelserne ved Hove 
og Landets vigtige Begivenheder. W. havde altid vist stor
Kongetroskab. Han havde skrevet Indbydelserne til Sørgefesterne ved
Sorø Akademi over Frederik VI og over Christian VIII med
Oversigter over disse Kongers Regering (1840, 1848), han fulgte med
Frederik VII paa dennes Rejser i Landet, og han skrev efter
hans Ønske Afhandlingen «Om Udgravningen af Asserbos og
Søborgs Ruiner under Hans Maj. Kongens Ledelse» og
«Historiske Efterretninger om Abrahamstrup Gaard i den ældre og nyere
Tid», hvilket er et for Landbovæsenets Historie indholdsrigt Skrift.
Ligeledes skrev han ved Kongens Død «Mindeskrift over Kong
Frederik VII» (1866). Ogsaa hos Kong Christian IX og dennes
Familie stod W. i stor Gunst; sin Stilling som kongelig
Historiograf bevarede han lige til sin Død.

Med W.s Overtagelse af Gehejmearkivet aabnede sig en ny
Tid for det. Det lagdes ind under Kultusministeriet, og dettes
Chef Monrad lagde Planer for dets Omordning. Lokalerne bleve
i den følgende Tid forbedrede, og de udvidedes betydelig, hvad
der ogsaa blev nødvendigt, efterhaanden som mange særlige Arkiver
eller store Dele af disse forenedes med Gehejmearkivet. Adgangen
til at benytte Arkivet blev gjort lettere, dog holdt W. stadig paa,
at der skulde søges om særlig Tilladelse hertil; W. og hans
Personale viste stor Redebonhed ved at hjælpe andre under deres
Undersøgelser og i at besvare Forespørgsler fra Udlandet. End
videre blev der aarlig udgivet «Aarsberetninger fra det kongelige
Gehejmearkiv» I-VII (1852-83), hvori mange vigtige Rækker af
Aktstykker bleve trykte. Hvor store Fortjenester end W. havde
haft af Styrelsen i den første Tid, skred Reformerne senere ikke
videre, uagtet Tidsaanden dog stadig krævede en større
Koncentrering i Arkivernes Ordning, en friere Adgang til Benyttelsen
af Arkivsager og Affattelsen og Udgivelsen af vejledende
Registraturer. Der var derfor, da W. efter at have fyldt sit 80. Aar efter
Ansøgning afskedigedes (fra 31. Dec. 1882), meget at udrette for
hans Eftermand.

W. levede endnu i 10 Aar; han døde 9. Maj 1893. Han
holdt sig aandsfrisk til det sidste, men saas nu sjælden uden Døre.
I Baghuset til Nr. 60 paa Vesterbro havde han for det Honorar,
han modtog som en af Exekutorerne i Frederik VII's Bo, bygget
sig en Bibliotheksbygning; den indeholdt nu den største private
Bogsamling, som fandtes i Danmark, og Bøgerne vare udsøgte
Exemplarer og smukt indbundne. Efter hans Død affattedes efter 
hans Bestemmelse et Katalog, «Bibliotheca Wegeneriana», i 4 Dele
og indeholdende 22000 Numre (1897). Bogsamlingen kjøbtes af
Staten og udgjorde en af Grundstammerne for det Bibliothek, der
oprettedes i Aarhus. W. var 1839 bleven Medlem af det kongl.
danske Selskab for Fædrelandets Historie og Sprog, hvis Forstander
han var fra 1851 til 1866, 1843 blev han Medlem af Videnskabernes
Selskab, af hvis Regestakommission han var Medlem. Han var 1849
ble ven Etatsraad, 1852 Konferensraad og ved sin Afgang fra Arkivet
Gehejmekonferensraad, 1850 blev han Kommandør, 1862 Storkors af
Danebrog, ligesom han modtog flere udenlandske Ordener.

I sin Forfattervirksomhed var W. aldrig aandløs, hans Stil
udmærker sig ved Klarhed og Varme, ogsaa ved Friskhed; han
fremsatte ikke i sine Arbejder store Syner eller vide Overblik,
ikke heller har han gjort overraskende Fund hverken i sin
Forskning eller ved Undersøgelse af sit Arkivs Indhold. W. følte sig
ikke nok som selve Klios Tjener, han var især grebet af
Pligtfølelse mod sit Land og sin Konge, det er dem, han vil tjene
alle sine Dage, og han opfyldte de Krav, de stillede til ham;
men kaldte de ikke paa ham, da blev han helst uforstyrret i sit
Enebo nærmest Boghylderne. Embedsgjerningen besørgede han i
øvrigt med en Regelmæssighed som et Urværk. Han var i sin
Forskning en forsigtig Mand. Hypotheser laa uden for hans
Omraade, han vilde kun give det paalidelige og sikre. En medfødt
Hurtighed og Klarhed i Opfattelse lod ham strax kunne nedskrive
sine Tanker og Meddelelser uden Kladde og uden Rettelser med
den sirligste Haandskrift. W. havde karakteristiske Træk; bag de
store buskede Bryn saas Øjne med gjennemtrængende Blik, om den
hvælvede Pande rejste sig en tætstaaende Haarvækst; der var over
dette Ansigt noget iagttagende og spændt opmærksomt, intet som
helst drømmende, og kun sjælden var Blikket mildt, selv om han
viste oprigtig Venlighed i Ord og Gjerning. Iagttagelsen var i
øvrigt en af W.s mest fremtrædende Evner; han kunde kappes
med den bedste Interviewer fra Nutiden i at gjengive alt, hvad
der var bleven sagt til ham eller han havde iagttaget, paa hvilket
han har givet mærkelige Exempler, og han hørte gjærne nyt fra
den ydre Verden, hvori han ikke færdedes. Han har ogsaa netop
paa det biografiske Omraade sine største Fortjenester, derhen høre
foruden de allerede nævnte Arbejder hans «Biografiske
Antegnelser om Laurids Engelstoft» (1852) og Meddelelserne om Werlauff i
Forordet til dennes Bog «Om Danebrog og Danebrogsordenens 
som W. udgav efter hans Død (1872). Ligesaa findes der af W. i
Manuskript omfattende Biografier af P. C. Stemann (XVI, 389) og
dennes Fader Chr. L. Stemann (ib. 382), desuden et stort Antal
Dagbogsoptegnelser, men Tiden for Udgivelsen af alt dette er ikke
kommet.

Erslew, Forf. Lex. 
Illustr. Tid. 1862 Nr. 151; 1893 Nr. 34. 
Steenstrup, Historieskrivningen i Danmark. 
Danmark 1894 S. 120 ff. 
Personalhist. Tidsskr. 3. R. VI, 2. 48 f.

Johannes C. H. R. Steenstrup.



Wegener, Gustav Theodor, 1817-77, Historiemaler, 
var Søn af nedennævnte Jens Ernst W. og født i Roskilde 3. Febr. 1817.
Samtidig med, at han lærte Malerhaandværket, gik han paa
Kunstakademiet; 1839 drog han til Tyskland for at uddanne sig som
Dekorationsmaler og virke som saadan, men efter faa Aars Forløb
vendte han tilbage til Fædrelandet for fremtidig at arbejde
væsentlig som Figurmaler; en Tid var han dog sysselsat paa det kongl.
Theaters Malersal. Allerede i 1838 havde han paa Charlottenborg
udstillet «En Gadescene»; i 1844 mødte han med Billedet «Prins
Buris, Liden Kirsten, Huldfrid og Ingefrid fangne af Ulf Svartskjæg»,
der blev kjøbt af Staten og nu hænger paa Kronborg; 1845 fik
han den mindre Guldmedaille for «Tobias drager paa Rejse med
Engelen». Senere udstillede han en Række bibelske og historiske
Billeder som «Herrens Engel aabenbarer sig for Josef», Altertavle
til Birkerød Kirke, «Marsk Stigs Døtre» og «Dronning Dagmars
Ankomst til Ribe» samt Genrestykker og Landskaber, delvis efter
Studier, optagne paa en Rejse, han 1855-56 med Akademiets
Understøttelse foretog til Italien. Fra 1871 til sin Død, 17. Avg.
1877, var han Lærer ved Akademiets Tegneskole. Hans Arbejder
ere gjennemgaaende lidet ejendommelige og udmærke sig lige saa
lidt ved kraftig Følelse som ved formelle eller maleriske Fortrin;,
en vis Popularitet opnaaede de dog ved deres letfattelige
Fortælling, klare Farve og pyntelige Udførelse. -- W. var ugift.

Weilbach, Nyt dansk Kunstnerlex.

Sigurd Müller.



Wegener, Jens Ernst, 1781-1846, Seminarieforstander og 
Forfatter, var født i Odense 5. Okt. 1781 og Søn af Malermester
Caspar Frederik W. og Maren f. Jensen (Staal). Han blev Student
1800 fra Odense Kathedralskole og 1804 theologisk Kandidat. 1809
blev han Kapellan hos Amtsprovst Hertz i Roskilde og 1813 tillige
Lærer ved denne Bys Kathedralskole. 1819 udnævntes W. til 
Forstander og Førstelærer ved Jonstrup Seminarium, fik 1828 Titel af
Konsistorialraad, entledigedes 1838 paa Grund af Svagelighed og
døde i Kjøbenhavn 15. Okt. 1846. Allerede som Lærer i Roskilde
havde han i fri Bearbejdelse efter en tysk Lærebog udgivet
«Vejledning ved bibelsk-kristelig Religionsundervisning i de lærde
Skolers Mellemklasser» (1818), og som Seminarieforstander udgav han
«Vejledning til at katekisere» (1821), et dygtigt Arbejde med mange
gode Regler og fortrinlige Exempler. Desuden gav han i sit
«Kateketisk Magasin» (1827-33) en Række Mønsterkatekisationer,
dels af ham selv og dels efter den tyske Pædagog Dinter. Selv
var han en udmærket Kateket, og det skyldtes Mænd som W. og
Brammer (II, 625), at den kateketiske Læreform endnu en Tid
bevarede sin Anseelse i Skoleverdenen. Desuden udgav han
Tidsskriftet «Husvennens (1818-27) til Underholdning i Familiekredse; 
foruden Oversættelser indeholdt det originale Bidrag i Prosa og
Poesi, deriblandt ikke faa af W. selv. Han ægtede 4. Okt. 1811
Birgitte Marie Bindesbøll (f. 3. Juni 1793 d. 25. Nov. 1856), Datter
af Sognepræst i Ledøje Jens B (II, 265).

Erslew, Forf. Lex.

Joakim Larsen.



Wegener, Johan Jørgen Stiller, 1811-83, Højskoleforstander, 
Præst, Broder til ovfr. anførte Gehejmearkivar C. F. W., er
født i Gudbjærg Præstegaard 3. Avg. 1811. J. W. dimitteredes
privat 1831 og tog 1838 theologisk Embedsexamen. Han blev 1840
Huslærer hos Provst Plesner i Humble paa Langeland og deltog
l Studenternes Tog til Upsala 1843. Aaret efter udsaas han af
Flor til Forstander for den nyoprettede Folkehøjskole i Rødding.
I Aaret 1844 affattede han den under Navn af «Protokolextrakten»
bekjendte Indsigelse fra den slesvigske Forening mod Patentet af
29. Marts 1844, hvori det siges, at dette har degraderet den danske
Nation og sat den under den tyske. Følgen heraf var, at
Foreningen lukkedes, og W. maatte sikkert være glad ved, at det
ikke opdagedes, hvem der var Indsigelsens Forfatter. -- At W.
havde Ævne til at tale vækkende og gribende, viste han ved den
Tale, hvormed han aabnede Skolen. Med Indledningsversene af
Ingemanns «Valdemar den store» kaldte han den Slægt, som døde,
frem, at den skulde mane Nutiden «til dansk, til stor og til herlig
Id, til Danmarks Frelse i Nødens Tid». Men W. var vistnok
mindre skikket til det daglige Arbejde, han var misfornøjet med
Direktionen og kom i Strid med «Danevirke»s Redaktør P. C. Koch, 
hvem han endog beskyldte for Slesvig-Holstenisme. Han forlod
Skolen, da han 1845 kaldedes til Sognepræst for Halsted og Avnede
paa Laaland. W. deltog i nogle Aar i Politikken, var Medlem af
et Udvalg, der ved Valgene til den grundlovgivende Rigsdag
ledede Modstanden mod Bondevennerne paa Øen, og var selv
Folketingsmand for Nakskovkredsen 1850-53. Han døde i Halsted
20. Avg. 1883. -- Han ægtede 7. Okt. 1845 Frederikke Malvine
Theone Plesner (f. 1818 d. 1885), Datter af Provst U. A. P. i Humble,

L. Skau, P. H. Lorenzen S. 273. 
Rosendal, Rødding Højskole S. 29 f. 34 ff. 
Hist. Tidsskr. 6. R. IV, 396.

L. Koch.



Wegener, Johan Theodor, 1752-1819, Officer, var Søn af 
nedennævnte Generalmajor W. Th. W. Han er født i Trittau 6. Marts
1752, blev Kadet 1762 og Sekondlieutenant 1771, kom Aaret efter
med Prins Carl af Hessen til Norge, blev 1776 Premierlieutenant
og vendte næste Aar tilbage til Danmark, hvor han blev ansat
ved møenske Regiment i Rensborg. Ved sjællandske Jægerkorpses
Oprettelse 1785 blev W., der 1783 var bleven Kapitajn, forsat til
dette; han blev Major 1798, blev 1804 Kommandør for sjællandske
Bataillon let Infanteri og 1805 Oberstlieutenant. W. havde nu tjent
som Officer i 34 Aar, men havde kun gjort forholdsvis lidt
Troppetjeneste; 1772-77 var han beskæftiget med Opmaalingsarbejder
i Norge; 1778-84 var han ansat ved Anlægget af den
slesvig-holstenske Kanal, og 1794-1802 ledede han Kanalarbejderne ved
Odense. Da dette Arbejde var endt, fik han Befaling til at
undersøge Betingelserne for et Havneanlæg ved Fladstrand, og 1804 blev
det overdraget ham at projektere en Forbindelseskanal mellem
Elben og Ejderen. Dermed var det imidlertid forbi med
Ingeniørvirksomheden. Fra 1805 deltog W. i Sydgrænsens Bevogtning, 1807
blev han i Sept. sendt til Laaland for at hindre Englænderne i at
gaa over til denne Ø. I det følgende Aar blev han Oberst og
Generalkvartermester og deltog i Forarbejderne til den i 1809
paatænkte Overgang til Skaane. Efter Freden i Jønkøping traadte
W. ud af Generalstaben, blev Generalmajor, Chef for fynske
Infanteriregiment og Kommandant i Fredericia, fik 1811
Kommandørkorset og overtog 1812 Kommandoen over i. Brigade af den i
Holsten samlede «bevægelige Armédivision». Da dennes Chef,
Generallieutenant J. Ewald, i Foraaret 1813 blev dødssyg, afløste
W. ham, men var ikke den vanskelige Situation voxen. Russerne
havde i Marts besat Hamborg, som de franske havde rømmet, 
W. indlod sig med Kongens Bemyndigelse i et intimt Forhold til
dem, men da Frederik VI i Maj skiftede Politik og paa ny
sluttede sig til Frankrig, var W. ikke smidig nok til hurtig at udføre
den befalede Frontforandring; han trodsede endog Kongens
Befaling, rigtignok uden at have en klar Forstaaelse deraf, og
støttede Frankrigs Fjender. Han blev selvfølgelig afsat og straffet
med Fæstningsarrest, men blev meget snart igjen tagen til Naade.
Da Fjenden i Dec. trængte ind i Hertugdømmerne, kommanderede
W. Tropperne i Jylland og forsøgte paa Kongens Befaling at
oprette et jysk «Kosakkorps». Frederik VI opgav imidlertid Halvøens
Forsvar, og W. gik til Fyn, hvor han fik Kommandoen over
3. Division. Efter Freden i Kiel vendte W. tilbage til Fredericia,
hvor han henlevede sine sidste Aar som Kommandant. Han fik
Storkorset 1817 og døde 8. Marts 1819.

W. ægtede 1788 Amalie Dorothea Salholt, f. Bluhme, Datter af
Kæmmerér ved Øresunds Toldkammer Kancelliraad Chr. Albr. B.
og Enke efter Dr. med. Eiler Salholt; hun var født 4. Maj 1765 og
døde 1825.

Personalhist. Tidsskr. 3. R. II, 6 ff.
Medd. fra Krigsark. II-VIII.

A. Tuxen.



Wegener, Wilhelm Theodor, 1724-92, Officer, Hofembedsmand, 
Ingeniør, var født i Eutin 8. Marts 1724; hans Fader Johan
Theodor W., Pagehovmester, senere Justitsraad hos Fyrstbiskoppen
af Lybek, stammede fra Nienburg a. d. Weser, hans Moder,
Johanne Juliane f. Braun, fra Leipzig. Ved Universitetet i Helmstedt
forberedte W. sig til den juridiske Løbebane og begyndte saa
denne som Sekretær hos den storfyrstelig holstenske Amtmand i
Trittau; han havde imidlertid tillige med Forkjærlighed dyrket de
mathematiske Videnskaber, som han docerede for Officererne ved
de danske Regimenter i Holsten, og han vandt herved saa megen
Anseelse, at han 1756 blev ansat som Lærer i disse Fag ved
Land-kadetkompagniet i Kjøbenhavn med Karakter som Overkonduktør
ved Fortifikationsetaten. 1766 steg han til Ingeniørmajor og
Oberstlieutenant af Infanteriet, samtidig med at han, da Christian VII's
Søster, Prinsesse Louise, ægtede Prins Carl af Hessen (III, 360), blev
stillet i Spidsen for det unge Herskabs Hofholdning. Fra denne
Stilling blev han af Struensee 1771 kaldet til Hofintendant ved
Kongens Hof, hvor han fik indført en Række økonomiske Reformer
-- «avec d'autant d'intelligence que d'intégrité», siger Reverdil.
Disse W.s Fortjenester bevirkede, at han efter Struensees Fald 
foreløbig beholdt sin Stilling; men Enkedronningens Parti havde
dog Mistillid til ham paa Grund af det nære Forhold, hvori
han endnu stod til Prins Carl, og ønskede under en passende
Form at fjærne ham fra Hoffet. W. blev derfor sendt til Holsten
med Karakter af Generalmajor, Bestalling som Generaldirektør for
Landmaalingen i Hertugdømmerne og Paalæg om at projektere en
Kanal mellem Østersøen og Nordsøen -- et Anlæg, der skulde
knytte den nyerhvervede gottorpske Del af Holsten nøjere til den
kongelige. W.s første Tanke var den samme, som i Nutiden
er bragt til Udførelse: en Vandvej fra Kieler-Fjord til Elben;
men af tekniske, økonomiske og vistnok især af politiske Grunde
foretrak Regeringen den Gang at føre Linjen til Ejderen; 1777
blev Planen hertil approberet.

Kort efter at Regeringsforandringen af 1784 paa ny havde
Hævet Prins Carl til Magt og Indflydelse, var Kanalarbejdet
fuldført, og 1785 blev W. ansat som Chef for Landkadetkompagniet,
i hvilken Stilling han forblev Resten af sit Liv. Han fik 1787
Rang som Excellence, 1789 reserveret Generallieutenants Anciennitet
og blev Aaret efter dekoreret med det hvide Baand. W. naaede
altsaa højt op paa den militære Rangstige, men lige saa lidt som
han var uddannet til Soldat, gjorde han nogensinde Tjeneste som
saadan. De talrige og til Dels betydningsfulde Opgaver, som i
Aarenes Løb bleve stillede ham ved Siden af hans egentlige
Embedsgjerning, vedrørte heller ikke Hæren. Medens han var
Hofintendant, blev han Medlem af Overbygningsdirektionen (1771) og
af Theaterdirektionen (1772) -- hvor han i Striden mellem A. G.
Carstens og Køller-Banner (jvfr. III, 396) var førstnævnte en trofast og
betydningsfuld Støtte. 1773 traadte han ind i en Kommission til
en Omordning af Enkekassevæsenet. At han, da han 1785 vendte
tilbage til Kjøbenhavn, blev Medlem af den derværende
Kanalkommission, var jo kun selvfølgeligt; 1787 blev han Medlem af en
Kommission, der skulde gjøre Forslag til en Omdannelse af Sorø
Akademi, 1789 Deputeret i Admiralitets- og Kommissariatskollegiet;
og endelig blev han 1791 beordret til at overtage den Del af
Hofmarskallatsforretningerne, som angik Personalet, Økonomien og
Slotstilsynet, hvortil føjedes Bestyrelsen af det kongelige Kapel og
af Mønt- og Medaillesamlingen.

Der er kun én Mening om det betydelige Administrationstalent, 
den Grundighed og Punktlighed, den Fasthed og
Uegennyttighed, hvormed W, røgtede sine mange og forskjelligartede 
Hverv. Hele hans Liv havde saa at sige faaet sit Præg af
Mathematikken, der til det sidste vedblev at være hans Yndlingsfag.
Theoretisk og praktisk gav han sig af med Konstruktionen af
mathematiske Instrumenter. Det eneste Arbejde fra hans Haand,
der er trykt, handler ogsaa om saadan et Instrument, nemlig en
Afstandsmaaler til Brug for Artilleriet, og er vel altsaa et
Vidnesbyrd om, at W. ogsaa har interesseret sig for krigsvidenskabelige
Problemer. Afhandlingen saa først Lyset (i Videnskabernes
Selskabs Skrifter, Ny Saml. IV) efter W.s Død, der indtraf i
Kjøbenhavn 11. Maj 1792. -- W. havde 13. Jan. 1751 ægtet Christiane
Henriette Dorothea Walther, Datter af Husfoged i Eutin August 
Georg W.

Personalhist. Tidsskr. 3. R. II.

H. W. Harbou.



Wegersløff, Frederik, 1702-63, Søofficer, Søn af Kjøbmand 
og dansk Konsul i London Thøger Lorentzen W. (d. 1716) og
Kirstine Olufsdatter f. Bang, var født i London 1702. Han blev
Søkadet 1720, gjorde 1722 en Rejse til Guinea og fik Aaret efter
Udnævnelse til Sekondlieutenant, 1732 avancerede han til
Premierlieutenant, 1738 til Kapitajn og 1752 til Kommandørkapitajn. 1726
gjorde W. Tjeneste i M. Billes Eskadre paa Flagskibet «Nordstjærnen». 
I sin Iver for at forsvare Mandskabets formentlige Ret ved
Proviantuddelingen forløb han sig saa grovelig mod Eskadrechefen,
at han belagdes med Arrest, men kom dog paa Grund af sit
øvrige gode Forhold snart paa fri Fod igjen. Han udviste tidlig
betydelige mathematiske Anlæg, kastede sig derefter over Studiet
af denne Videnskab og foretog 1729 en Studierejse udenlands;
1730 var han paa Togt til Kina med en Ostindiefarer og efter
Hjemkomsten sendtes han paa ny udenlands. I England opholdt
han sig til 1737 og lagde sig der efter Hydrografi, Vand- og
Skibsbygningskunst; efter endt Studium ansattes han som Lærer for de
studerende Officerer i Mekanik og Hydrostatik, 1740 blev han
Medlem af Artilleri- og Konstruktionskommissionen, og efter sin
Svigerfaders, Navigationsdirektør Lorentz Lous' Død 1741 arvede
han dennes Stilling, som han med megen Dygtighed forvaltede' til
sin Død. 1742 sendtes W. til Fæstningen Glückstadt, hvor han
anlagde nye Sluseværker, 1746 blev han Medlem af den generale
Havnekommission og 6 Aar senere af Kjøbenhavns Havnekommission. 
Ved denne Tid (1752) havde Svenskerne anlagt et Galejværft
ved Landskrona; som et Modtræk besluttede man da at indrette 
et lignende, og W. fik det Hverv, sammen med Oberst Gedde, at
udføre Anlægget ved Nivaa; det blev færdigt 1757, og W. førte
Overtilsynet med det indtil sin Død. 1753 blev W. Medlem af
Kjøbenhavns Defensionskommission, 1756 udførte han i Forening
med Admiralerne Suhm og Pisker Overslag over og Planer til
Søforterne paa Kjøbenhavns Red, og 1759 udvidede han
Fæstningsværkerne paa Christiansø. Endnu saa sent som Aaret før sin Død
opfandt han til Brug for Magistraten en Ankerprøvemaskine. Han
døde 14. Marts 1763. W. var en højtbegavet Mand, med et
udpræget mekanisk Talent, der paa mange Omraader kom Landet
til Nytte. -- Han blev gift 27. Okt. 1738 med Helene Cathrine
Lous (d. 56 Aar gammel, 28. Marts 1771), Datter af
Navigationsdirektør Lorentz L. og Ambrosia f. Brinck.

C. With.



Wegersløff, Gunder, 1704-42, Præst, fødtes i London 24. Marts
1704 og var Broder til ovennævnte Frederik W. Da Moderen var
død, blev han 1714 sendt til Herlufsholm, hvorfra han deponerede
1722; han fik Attestats 1724, drog til Norge og opholdt sig paa
forskjellige Steder til 1725, da han vendte tilbage til Danmark, som
han selv siger «dragen ved Kjærlighed til Lintrup og Gram».
Han fik nu Stipendium, kom 1727 til Kiel, Aaret efter til Jena og
blev som en Søn for Buddæus. Sygdom drev ham hjem til
Danmark, hvor han 1728 blev Prædikant hos Niels Juel paa Taasinge,
Aaret efter Informator for en ung Adelsmand og endelig 1731
Præst til Sønderby og Helgenæs paa Fyn, hvorfra han 1735
flyttedes til Magleby paa Amager som Kompastor. Her fra blev han
1739 forflyttet til Christiania som Stiftsprovst og fik her allerede
s. A. oprettet et Kateketembede og hævet den uheldige Forbindelse
mellem Stiftsprovstiet og Bragernæs Provsti. I Christiania fik han
ved Hjælp af Borgmester Fleischer gjort Skridt til Ordning af
Fattigvæsenet, og for Menighedens Opbyggelse var han virksom
alle Vegne, men hans Virksomhed blev kort, da han døde 30. Juli
1742. Han var utvivlsomt en af Pietismens bedste Mænd og
omtales af samtidige som en Mand, der ved sin Visdom og Erfaring
vandt megen Kjærlighed. Ved Mildhed vilde han bringe
Gjendøberne i Drammen (Zionniterne) paa bedre Tanker, men det
lykkedes ikke, og dette skal have gaaet ham meget nær. Det er
muligt, at det fremskyndede hans Død, men der er Vidnesbyrd om,
at han allerede tidlig har anset en Bortgang i de unge Aar for
sikker. Gift 1. (1730) med Kirstine Hyldtoft (d. 1731), Datter af 
Sigbrand Pedersen H., Forpagter paa Gisselfeld, 2. med Bodil Lene
Mouritzen (f. 1701, d. i Kjøbenhavn 5. Maj 1783), Datter af Hans M.,
Ejer af Mølleborup paa Sjælland, og Kirstine f. Beck.

Kirkehist. Saml. 4. R. I, 663 ff.

D. Thrap.



Weghorst, Henrik, 1653-1722, Retslærd, var født 23. Sept. 
1653 i Kiel, hvor hans Fader, af samme Navn, var Rektor. 1670
deponerede han fra Kjøbenhavns Skole og blev 1681 Dr. Juris i
Kiel. Efter nogle Aars Udenlandsrejse blev han 1692 Professor
i Moralfilosofi ved Ridderakademiet i Kjøbenhavn og kort efter
tillige Professor ordinarius i Metafysik og extraordinarius i
Lovkyndighed ved Kjøbenhavns Universitet. Han døde 2. Febr. 1722.
W. har forfattet en Række juridiske Disputationer, som væsentlig
ere af naturretligt Indhold og tydelig bære Præg af at hidrøre fra
Tiden, før en selvstændig national Retsvidenskab endnu var
grundlagt. Desuden har han udgivet (1698) en latinsk og (1699) en tysk
Oversættelse af Christian Vs Danske Lov, hvilke dog ikke ere
fejlfri.

Moller, Cimbria lit. 
Nyerup, Lit. Lex. 
Baden, Den danske og norske Lovkyndigheds Historie S. 65-66. 

H. Munch-Petersen.

 f. 1847, Portrætmalerinde">

Wegmann, Bertha, f. 1847, Portrætmalerinde. W. er født i 
den lille By Soglio i Schweits 16. Dec. 1847; hendes Forældre vare
Overforstinspektør Eberhard Ludwig W. (f. 1810 d. 1869) og Cathrine
f. Mini (f. 1821 d. 1857). Som 5 Aars Barn kom hun til Kjøbenhavn, 
hvor Faderen, en kunstforstandig og kunstelskende Mand,
der i sine ledige Timer beskæftigede sig meget med at male,
nedsatte sig som Fabrikant. Allerede som ganske lille viste hun
Lyst og Evne til at tegne, men modtog først i sit 19. Aar nogen
egentlig Undervisning, i det hun tegnede under F. F. Helsted og
af H. Buntzen og F. C. Lund blev vejledet i at arbejde efter
Naturen. To Aar senere rejste hun til München og levede der, med
Undtagelse af et Aar, som hun tilbragte i Florents, og nogle Besøg
i Paris, indtil 1881; sin kunstneriske Udvikling søgte hun at fremme
ved at arbejde først under den ansete Historiemaler Professor
Lin-denschmitt, senere under Genremaleren Kurzbauer, men Udbyttet
af disse Atelierstudier svarede ingenlunde til hendes Forventninger,
og mere og mere blev det hende klart, at hun stod sig bedst ved
umiddelbart at studere Naturen paa egen Haand; adskilligt har
hun dog utvivlsomt lært ved sine gjentagne Besøg paa 
Parisersalonen, hvor hun tidlig begyndte selv at udstille og i 1881 
erhvervede sig en «mention honorable» med et Dameportræt. I 1882
bosatte hun sig i Kjøbenhavn, men da var hun allerede velkjendt
fra Charlottenborgudstillingerne. Hendes Debutarbejde der,
Genremaleriet «Et sygt Barn» (1873), vakte vel ikke synderlig
Opmærksomhed, men i 1877 vandt hun almindelig Anerkjendelse saa vel
for et livfuldt og meget dygtig malet Portræt som ved et
Genrestykke, «En Enke med sit Barn», et stemningsfuldt Kunstværk,
der vidnede om ikke ringe Herredømme over Farven og til Trods
for de noget stærkt markerede og tunge Slagskygger ogsaa om
koloristisk Evne. I 1882 fik hun paa Salonen i Paris en 3.
Klasses Medaille for et Dameportræt (Kunstnerindens Søster), og Aaret
derpaa hædredes det samme Arbejde paa Charlottenborg med den
Thorvaldsenske Udstillingsmedaille. Det legemsstore Portrætbillede
udmærkede sig ved sprudlende Liv i Opfattelsen, ved udmærket
Holdning, ved klar og gjennemført Karakteristik og ved prægtig
Gjennemførelse saa vel i formel som i koloristisk Henseende;
lignende Fortrin havde det i 1883 udstillede Mandsportræt, der
fremkom sammen med det farvestraalende Stillelivsmaleri «En
Kunstners Kvistkammer» og det ofte reproducerede «En ung Moder
med sit Barn i en Have», hvor Figurerne stod saa kraftig lysende
i de smukt beherskede Naturomgivelser. Endnu højere end i noget
af disse Værker naaede dog Kunstnerinden i Portrættet af
Etatsraad Melchior, udstillet 1884. Hun viste heri en saa afgjort Sans
for Linjernes Storhed og Skjønhed, en saa udviklet Formsikkerhed
og en saa betydelig koloristisk Dygtighed, at Billedet alene
derved vilde have haft Krav paa at nævnes mellem de bedste danske
Portrætter, selv om det havde staaet mindre højt i Henseende til
klar og udtømmende Karakterskildring, end det i Virkeligheden
gjorde.

Hermed havde Frøken W. friet sig ud fra den Tilbøjelighed
til Tyngde og Uigjennemsigtighed i Skyggepartierne, der til en
vis Grad havde skadet Virkningen af hendes tidligere Arbejder,
og hun har vedblivende hævdet sin Plads som en af sit Fags
ypperste. Det kan vel hænde, at et Arbejde af hende faar et
noget for salonagtigt Præg, dels ved en paafaldende rutineret
Udførelse, dels ved en ikke helt uddybende Karakteristik, men
gjennemgaaende skildrer hun alvorlig og solidt og former med
stor Grundighed, ligesom hendes Farve er lige saa frisk som varm
og livskraftig. En udmærket Prøve paa hendes senere Kunst er 
det livfulde Portræt af Maleren Otto Bache, som hun i 1896
udførte for Udstillingskomiteen. Saa vel hjemme som ude har hun
vundet overordentlig Popularitet; i 1892 hædredes hun med
Fortjenstmedaillen i Guld.

Weilbach, Nyt dansk Kunstnerlex.
S. Müller, Nyere dansk Malerkunst.

Sigurd Müller.

 --1743, Skuespiller">

Wegner, Henrich, -1743, Skuespiller. Det kan ikke med 
Vished siges, hverken naar eller hvor W. er født, ja ikke engang,
hvem der er hans Forældre; ganske vist fremtræder han senere i
Livet som Søn af Postmester i Aarhus Henrich Weigner (d. 1731)
og dennes Hustru Marie, men der er adskilligt, der taler for
(Illustr. Tid. XXXII Nr. 33), at han i Virkeligheden ikke var
disses ægtefødte Barn, men kun et Barn, de havde antaget som deres
eget paa Grund af den Forsørgelsespligt, de ved at staa Fadder
til det havde paataget sig; hvis denne Gisning stemmer med de
virkelige Forhold, er W. en Søn af Skrædder Christen Pedersen i
Tanum (Viborg Amt) og Hustru Maria Rasmusdatter og end videre
15. Juli 1703 døbt i Bjerregrav Kirke, ikke langt fra Randers.
Sikkert er det, at han 20. Juli 1720, privat dimitteret af Th.
Bartholin, indskreves som Student ved Universitetet -- dets Matrikkel
angiver i Modstrid med ovenfor fremsatte Gisning hans Alder til
19 Aar -- at han begyndte at studere Theologi, og at han 2 Aar
senere opgav dette Studium for at slutte sig til de «privilegerede
danske Komedianter», der 23. Sept. 1722 aabnede deres Theater i
Grønnegade. Lige saa sikkert er det, at W. her har spillet
Tjenerrollerne, selv de største og vanskeligste, hos Moliére og Holberg;
af hans Repertoire kan med Sikkerhed nævnes: Henrik i «Den
politiske Kandestøber», Torben (Henrik) i «Den vægelsindede»,
Pierre i «Jean de France», Troels i «Barselstuen», Henrik i «Uet
arabiske Pulver», Skolemesteren i «Julestuen» og Henrik i
«Maskeraden», og ganske utvivlsomt er det, at han har været en stor,
man kan vist vove at sige usædvanlig stor scenisk Begavelse, selv
om den Overskouske Overlevering, at de holbergske Tjenere
opkaldtes efter hans Fornavn, ikke kan bestaa for Historiens Kritik.
W. blev den første danske Skueplads tro, indtil Kjøbenhavns store
Ildsvaade 20. Okt. 1728 lige saa brat som uafvendelig afbrød
Skuespillene. Hvor hurtig han har vendt Hovedstaden Ryggen,
lader sig ikke afgjøre, men i Febr. 1730 ansøgte han fra Aarhus
om Bestalling som Viceborgmester der og om at faa Løfte paa
Postmesterembedet sammesteds efter Faderen, Maaneden efter 
tilstodes begge Dele W. «af besynderlig Naade»; Aaret efter døde
Faderen, og W. fik n. Maj s. A. Bestalling som Postmester i
Aarhus, halvtredje Aar efter udnævntes han, n. Nov. 1733, til Arkivar
i Krigskancelliet, hvilken Stilling han 6. Okt. 1741 ombyttede med
en Kancellists sammesteds. W. døde ugift i. Marts 1743 i
Kjøbenhavn og begravedes paa Holmens Kirkegaard uden for Porten.

Illustr. Tid. XXXII Nr. 33. 
Museum 1891, II, 44 ff. 
Edv. Brandes, Holberg og hans Scene S. 203 ff.                                          

Arthur Aumont.



Wegner, Thomas, 1695-1758, Præst, fødtes i Stavanger 
31. Jan. 1695 af Forældrene Valentin W., kongl. Translatør, og
Christine Sørensdatter f. Wendelboe, gik først i sin Fødebys, siden i
Christiania Skole, deponerede 1714 og fik Attestats 1717, blev 1721
personel Kapellan i Stavanger, drog efter at have tjent som saadan
i 10 Aar til Kjøbenhavn, fik prædike for Christian VI, blev
Sjælesørger for Prinsesse Sophie Hedevig og fik 1731 Spjellerups Kald
paa Sjælland, hvorfra han 1732 eller 1733 forflyttedes til
Vemmetofte. Da Prinsessen var død 1735, søgte han bort og blev s. A.
Sognepræst til Aas, den Gang et ringe Kald. Han sad her i
16 Aar, til 1751, da han havde den Lykke at faa herbergere
Frederik V, der forhørte sig om hans Liv og Forhold og lovede ham
det første ledige Embede, som passede for ham. Han blev da
endnu s. A. Stiftsprovst i Christiania, hvor hans Virksomhed maa
have været meget stille, siden hans samtidige, Slotspræst O. Holmboe
(VII, 601), i sin Dagbog kun nævner hans Ankomst og hans Død,
22. Jan. 1758. Han har aabenbart været en af den pietistiske Tids
tilbageholdne og stilfærdige Mænd. Et Legat til de fattige bærer
hans og hans Hustrus Minde. Gift 1724 med Sara Godtzen (f. 1692
d. 1768, begr. 21. Maj), Datter af Søren Jensen G., Sognepræst til
Klep (f. 1665 d. 1734), og Engel f. Arentz.

Nicolaysen, Norske Stiftelser III, 184.

D. Thrap.



Wegner, Thomas Cortsen, 1588-1654, Biskop, blev født i 
Lund 23. April 1588 som Søn af Cort W. og Eline Thomasdatter.
Han blev Student 1606 og 2 Aar efter øverste Hører ved Sorø
Skole. 1609 tog han Bakkalavrgraden, 1611 blev han Kapellan
ved Vor Frue Kirke i Kjøbenhavn og 1612 Magister. Han kaldedes
1617 til Sognepræst i Kalundborg, men forfremmedes allerede 1618
til lignende Stilling ved Nicolai Kirke i Kjøbenhavn. 1627
udnævntes han til Biskop over Stavanger Stift. Han var som saadan 
ikke lidet virksom; bl. a. samlede han gjentagne Gange sine Præster
til Stiftssynoder, og han underviste selv paa Latinskolen de ældre
Disciple i Hebraisk. Man har fra hans Haand foruden 4
Ligprædikener nogle Opbyggelsesskrifter paa Vers og Prosa, der vidne
om, at han hverken manglede stilistisk Dygtighed eller digterisk
Begavelse. W. stod i Brevvexling med Ole Worm, paa hvis
Opfordring han samlede og forklarede 25 Runeindskrifter i Stavanger
Stift, til hvilket Arbejde han dog vistnok har benyttet andres
Hjælp. Denne Samling, som endnu er bevaret (Arnamagn. Mskr.
Saml. Nr. 368 fol.), blev benyttet af Worm til hans store Runeværk.
W. døde 13. Dec. 1654. -- Han var gift 1. (1612) med Cecilie
Jakobsdatter Bender (d. 1627), 2. (1629) med Anna Christensdatter
Trane (f. 1611 d. 1694), som siden ægtede hans Eftermand Biskop
Marcus Humble.

Faye, Christianssands Bispe- og Stiftshist. S. 227 ff. 
Rørdam, Kbhvns. Universitets Hist. 1537-1621 III, 742 f. 
Akad. Afhandl. til Prof. Sophus Bugge S. 102. 104. 

A. E. Erichsen.



v. Weiberg, Frederik, --1720, Diplomat. W. var Søn af 
Overkammertjener, Hof- og Livskrædder hos Kong Christian V
Herman W. eller Weigber og Anna Lorentzen og fødtes antagelig
omkring Aar 1670. I Følge Landkansler C. H. Friccius'
Optegnelser ansaa samtidige ham for at være en naturlig Søn af
Overkammerjunker A. L. v. Knuth (IX, 293), hvem han skyldte den
store Protektion, der blev ham til Del. Han studerede i Holland
og holdt 1685 ved Universitetet i Utrecht en latinsk Mindetale
over Enkedronningen. 1687 fik han Pas til Udlandet for at
uddanne sig videre. Han var Hofjunker, da han 1693 optoges i
Adelstanden sammen med Søsteren Anna Margrethe W. (g. m.
Højesteretsassessor Hans v. Voscamp). W. spillede en
fremtrædende Rolle i det højere kjøbenhavnske Selskabsliv, thi i hans
Hjem, siger en samtidig, Lægen J. C. Wolfen, forsamledes Hoffets
fornemste, mest dannede og lærde Mænd, bl. a. C. S. Plessen,
Knuth, Chr. v. Lente, Ditl. Vibe, Jens Juel o. a. 1702 var han,
den Gang Kammerjunker, akkrediteret hos Hertug Georg Vilhelm
af Celle og udnævntes Aaret efter, med Titel af Etatsraad, til
dansk Gesandt i Wien og kort efter til Generalavditør i
Landetaten, men han kom næppe til at fungere i den sidstnævnte
Stilling. W., der 1706 tog Hertugdømmet Holsten til Len af Kejseren,
var i Aarene 1704-9 særlig beskæftiget med Forhandlingerne 
vedrørende det danske Hjælpekorps i Østerrigsk Tjeneste. 1710
afløstes han som Envoyé i Wien af Velo, men tiltraadte atter
Stillingen Aaret efter og beklædte den indtil sin Død. 1714 blev
han hvid Ridder. 1718 deltog han i den store Votering om den
politiske Stilling. W. døde 21. Juli 1720 og begravedes paa den
protestantiske Kirkegaard i Wien. Behandlingen af hans Bo, der
forsegledes af det kejserlige Hofmarskallat, hvorimod den afdødes
Søstersøn protesterede, affødte lange diplomatiske Stridigheder.

A. Hojer, Konig Friederich IV. glorwürdigstes Leben I, 123. 199. 239. 266, II, 37. 
Hist. Tidsskr. 5. R. II, 102 ff. 
C. Bruun, F. Rostgaards Liv S. 14. 100 ff.
C. P. Leporin, Memoria Wolfiana 1725, S. 28 ff.

Louis Bobé



Weidemann, Laurids, 1775-1856, Amtmand, var født 27. Nov. 
1775 paa Gaarden Sukkestad i Totens Præstegjæld, hvor hans
Fader Laurids W., g. m. Marie f. Sommerfeldt, den Gang var
Prokurator (senere Foged i Nedenæs). Han blev Student 1790 og
underkastede sig 1793 den theoretiske saa vel som den praktiske
Prøve ved latinsk-juridisk Embedsexamen, hvorpaa han 1794 en
Tid bestyrede sin Faders Fogedembede under dennes Fravær.
Senere deltog han 1795 l en kongl. Kommission, der var nedsat i
Arendal i Anledning af Trælasthandelen, og erholdt for dette
Arbejde Kongens Løfte om passende Befordring, hvilket Løfte
allerede 1796 blev opfyldt, i det han da blev Byfoged og Byskriver i
Østerrisør, efter at han en kortere Tid havde været Fuldmægtig
hos sin Formand i Embedet. Fra 1798 til 1802 var han
Sorenskriver i Søndre Søndmør og blev i sidst anførte Aar Sorenskriver
i Toten, Vårdal og Biri. 1815 - 18 var han tillige Medlem af
Lovkomiteen. 1817 udnævntes han til Amtmand i Hedemarkens
Amt og 1821 til Amtmand i Christians Amt. Fra denne Stilling
tog han Afsked 1851 og døde i. Avg. 1856 paa sin Ejendom
Stenberg i Toten.

I 1814 var W. Medlem af Rigsforsamlingen paa Ejdsvold og
af det overordentlige Storting, som hvis Sekretær han den hele
Tid fungerede, og senere af det første ordentlige Storting 1815-16,
alle Gange som Repræsentant for Christians Amt, hvilket han
ogsaa repræsenterede paa Stortingene 1827, 1836, 1837 og 1839. I
1828 var han formedelst Sygdomsforfald fritagen for at møde. Han
var Præsident i Odelstinget 1815, i Stortinget 1827 og i Lagtinget
1836, i hvilken Egenskab han tillige var Præsident i Rigsretten
mod Statsminister Løvenskiold (X, 610). I 1814, da han hørte til 
Christian Frederiks ivrigste Tilhængere, var han en af dem, som
fremlagde et Udkast til en Grundlov. Da han i 1815 mødte som
Stortingsmand, indtog han fra Begyndelsen af en meget
bondevenlig Holdning, hvilket paadrog ham adskillig Miskjendelse som
«Bondens Ven og Taler» fra sine Kolleger inden Embedsstanden.
W. blev 1797 gift med Ditlevine Marie Qvist (f. 1774 d. 1866), Datter
af Foged i Nedenæs Ditlev Q. og Ingeborg Marie f. Herlofson.

B. Moe, Eidsvolds-Repræsentanter. 
Kraft og Lange, Forf. Lex. 
L. F. H. Weidemann, Stamtavle over Slægten Weidemann.

Yngvar Nielsen.



Weidenhaupt, Andreas, 1738-1805, Billedhugger. W., der 
var Søn af Sværdfeger Joh. Chr. W. og Catharina Maria f. Westphal,
var født i Kjøbenhavn 13. Avg. 1738; da han havde Lyst til
Billedhuggerkunsten, blev han Elev af Pezold og Saly (1750), besøgte
Kunstakademiet, vandt 1758 begge Sølvmedailler, 1759 den mindre
og 1760 den store Guldmedaille for Opgaven «Moses findes af
Faraos Datter». Efter at Maleren Peter Als var vendt hjem fra
Udlandet, fik W. Rejsestipendium og tog 4. Sept. 1762 til Paris,
hvor han fik Adgang til Akademiet, og hvor han desuden
studerede under Billedhuggeren Augustin Pajou. Fra Paris hjemsendte
han 1763 et Relief, «Saul, som spørger Samuel til Raads», og 1765
«En siddende Vulkan» i brændt Ler. S. A. rejste han til Rom,
hvor han flittig studerede Antikken, og hvor han udførte enkelte
Kopier i brændt Ler efter Antikker. Da hans 6aarige Stipendium
1768 var udløbet, fik han Penge til Hjemrejsen. 8. Juli 1769 blev
han agreeret ved Akademiet, og 23. April 1770 blev han paa en
siddende «Minos» enstemmig optaget til Medlem. -- W. havde
særlig lagt sig efter Anatomien, og 1771 blev han, ved Dr. Bergers
Fratrædelse som Lærer, Professor ved Akademiet i dette Fag; en
Anatomifigur, som han udførte 1783 efter Akademiets Ønske, er
blevet benyttet til den nyeste Tid. W., der 1773 var blevet
Professor ved Modelskolen, fungerede adskillige Gange som
Akademiets Kasserer og var 1791-92 dets Direktør. Han døde ugift
26. April 1805 i sin Bolig paa Charlottenborg. Fra W.s Ophold i
Rom hidrører et Studiehoved i overnaturlig Størrelse af en gammel
Mand, et grundigt og flittigt Arbejde, som tyder paa, at W. egnede
sig godt til Lærer i sit Fag. Hvad der i øvrigt kjendes af W. -- 
det er ikke meget -- røber ikke noget særligt eller ejendommeligt
kunstnerisk Talent. Til Frihedsstøtten udførte han Statuen
«Agerdyrkningsflid» og Relieffet «Trældoms Afskaffelse»; Portrætterne af 

Krüger og Wohlert i kirurgisk Akademi stamme fra hans Haand,
og Gravmælet over Tømmermester Boje Junge i Petri Kirkes
Gravkapel er ligeledes hans Arbejde; desuden har han udført Modellen
til Frontespicerelieffet paa det kongl. Theater (Frontespicen er nu
i Haven ved Prinsens Palais).

Weilbach, Nyt dansk Kunstnerlex. 
Udstillingskatalogerne 1778 og 1794.

Francis Beckett.



Weidensehe, Eberhard, 1486-1547, Superintendent, var født 
12. Marts 1486 i Nordtyskland. Faderen var Krigsmand, men
bestemte Sønnen til den gejstlige Stand. Efter Skolegang i Lüneburg 
afgik han 1504 til Universitetet i Leipzig, hvor han 1507 blev
Licentiat i Kirkeretten. Derpaa indtraadte han efter sine Forældres
Vilje i St. Johannis Kloster ved Halberstadt, til hvis Provst han
1513 blev valgt. 1514 tog han den theologiske Doktorgrad i Leipzig.
Efter Luthers Optræden blev han stærkt greben af dennes
Vidnesbyrd og begyndte 1521 baade i sine Forelæsninger i Klosteret og
ved Prædikener i Kirken at forkynde den evangeliske Lære. Dette
gav Anledning til, at han 1523 blev afsat af Stiftets Biskop og
dømt til bestandigt Fængsel. Paa Vejen til dette lykkedes det
ham dog at undfly sine Vogtere, hvorpaa han begav sig til
Augustinerklosteret i Magdeburg og siden til Wittenberg, hvor han
traadte i Forhold til Luther. 1524 vendte han tilbage til
Magdeburg, hvor han som Prædikant vandt stort Bifald og til Dels i
Forbindelse med Joh. Fritzhans begyndte en litterær Virksomhed
til Forsvar for de evangeliske Grundsætninger. Sværmeriske
Bevægelser af Miinzers Tilhængere bragte ham imidlertid til 1526 at
nedlægge sit Embede ved St. Jacobs Kirken. Endnu s. A. kaldede
Hertug Christian (III) ham til sin Hofprædikant paa Haderslevhus.
I denne Stilling kom han til at yde Hertugen vigtig Bistand i
hans Bestræbelser for at faa Reformationen indført i Nordslesvig.
Provsteembedet i Haderslev og (senere) i Tørning Len med
Præsteembedet i Haderslev blev ham overdraget, og han fik Skolen i
nævnte By gjenoprettet. I det hele udfoldede han en saa
betydelig Virksomhed -- bl. a. ogsaa ved theologiske Forelæsninger -- 
som hans Mangel paa Færdighed i det danske Sprog og hans
noget vaklende Helbred tillod ham. 1529 deltog han i Kollokviet
i Flensborg med Fanatikeren Melchior Hoffmann og udgav efter
Hertugens Opfordring et plattysk Skrift mod denne Sværmer. Da
han ikke godt taalte de Rejser, Provsteembedet paalagde ham,
modtog han 1533 Stillingen som Superintendent i Goslar, hvor han 
ved forskjellige Skrifter lagde sin Iver for at fremme evangelisk
Oplysning og Sædelighed for Dagen. Her døde han 1547. -- 
Under sit Ophold i Magdeburg havde han 1524 ægtet Clara,
Datter af Stadens Kæmner Bartholomæus Muller.

Zwergius, Siell. Clerisie S. 440 ff. 
Barfod og Rørdam, Kirkekal. f. Slesvig Stift I, 140 ff. 
Ny kirkehist. Saml. II, 269. 
Kirkehist. Saml. 5. R. II, 18 ff. 

H. F. Rørdam.



Veiger, Herman, --1555--, Forfatter, var født i Malmø sidst 
i det 15. Aarh. og Broder til foran nævnte Henrik Smith (XVI,
123). Ligesom Broderen studerede han vistnok ved tyske
Universiteter i Reformationens første Dage og blev paavirket af denne,
skjønt han i Dedikationen af Rævebogen til Kong Christian III
kalder sig selv «en fattig, ulærder Mands. I alt Fald bosatte han
sig senere som Handelsmand i sin Fødeby, blev Raadmand og
benyttedes under Grevefejden af Borgmester Jørgen Kock som
politisk Udsending i Nederlandene og Tyskland. Men efter
Christian III's Sejr synes han at have mistet sin Raadmandsbestilling
og være flyttet til Kjøbenhavn, hvor han levede som Litterat til
noget ud over Aarhundredets Midte. Ved sin Hustrus, Anne
Diriksdatters, Død 1539 var han endnu en velhavende Mand, men i Følge
Dedikationen til Rævebogen mistede han senere alt, hvad der
kunde hindre hans litterære Sysler, «som er Rigdom, Gods og
Penge», saa vel som «Handel og Kjøbmandskab».

Medens der ikke findes Hjemmel for, at V. skulde være
Bearbejderen af Nic. Manuels reformatoriske Satire «Dialogus» om
den syge Messe, som udkom i Malmø 1533, har han 1552 i
Wittenberg udgivet en af de tidligste praktiske Regnebøger, oversat fra
Tysk og tilegnet Kansler Joh. Friis. 1555 oversatte han Melanchtons
«Loci communes», som dog ikke synes at være udgiven, og s. A.
det Skrift, som især har bevaret hans Navn, «Rævebogen» Reinike
Vos. Med dette gamle, berømte Dyredigt gjorde V. det første
Forsøg efter Reformationen paa at gjenoplive den verdslige
Digtning i middelalderlig Stil, efterdi man, som det hedder i
Dedikationen til Kongen, «kan ikke stedse og ideligen læse i den hellige
Skrift, men haver og stundom Behov at forlyste ... Sind og
Forstand udi Historier og andre høviske Bøger». Til Grund ligger
en nedertysk Text (Rostock 1539) med Træsnit og moraliserende
Glosser i Prosa og Rim af ældre tyske Digtere, hvilken V.
overfører i ret friske og lette danske Knittelvers, frit omskrivende med
et Anstrøg af Lokalisering. Derhos efterlod V. i Følge Lyskander 
ligesom Broderen Henr. Smith en Danmarks Krønnike, som Rørdam
mener at kunne paavise i et Krønnikehaandskrift, der behandler
Tiden fra Valdemar Atterdag til Christian III's Død.

Rørdam, Historieskr. siden Reformationen S. 33. 
Nyerup og Rahbek, Dansk Digtekunst I, 237 ff. 
Ny kirkehist. Saml. I, 262. II, 200 f.

J. Paludan.



Weihe, Alexander, 1825-70, Sprogmand, var født i 
Solmunde paa Østerø, Færøerne, 7. Febr. 1825 og Søn af Styrmand
og Kongsbonde Joh. Henr. W. (V.) og Sara Malena Antoniusdatter. 
Efter sin Konfirmation 1839 blev han sat i Skomagerlære,
men hans Lærelyst, særlig i sproglig Retning, og Begavelse,
navnlig en glimrende Hukommelse, skaffede ham Støtte dels fra
Christian VIII, dels fra forskjellige Privatmænd, der i ham mente at
se en vordende «anden Rask», til i Kjøbenhavn at forberedes til
Studenterexamen. Forventningerne bleve dog sørgelig skuffede.
Han fik aldrig Examen og fjærnede efterhaanden alle fra sig ved
sin Forfængelighed og Trodsighed, i det han tillige tidlig begyndte
at komme paa Afveje. Mere og mere henvist til at leve af
Tiggeri og i sit Ydre lignende et Fugleskræmsel vedblev han dog
stadig at sysle med mange forskjellige Sprog, mest gjennem
Ordbøger, og kaldte sig selv «Professor» i alle Haande Sprog; men
hans Kundskaber vare ganske overfladiske. Foruden nogle
Smaating om Færøisk er hans eneste sproglige Arbejde en snurrig
«Dansk-latinsk Parlør, Orator Danico-Latinus» (1849), der, for saa
vidt den ikke er Plagiat, er fuld af Fejl. 1850 udgav han (med
en selvlavet Retskrivning) Ugebladet «Rivejærnet» og dettes
Fortsættelse «Menneskåvennen», mest indeholdende alle Haande
personlige Udfald. Ved denne Tid gik han over til Mormonismen og
skrev i Begyndelsen af 5oerne forskjelligt vedrørende den. 18. April
1855 blev han ved søndre Birk (Frederiksberg) borgerlig viet til
sin Trosfælle Marie Elisabeth Hansen (f. 11. April 1819). Senere
skal han dog atter være vendt tilbage til sin Barndoms Religion.
Paa Grund af tiltagende Drikfældighed sank han bestandig dybere
i al Elendighed og døde paa Ladegaarden 26. Jan. 1870.

Erslew, Forf. Lex. (Weyhe). 
Dagens Nyheder 1870 Nr. 36. 
Dagbladet 1870 Nr. 31. 
Folkets Avis 1870 Nr. 32. 
Illustr. Folkeblad 1870 Nr 76.
A. Abrahams, Minder fra min Barndom og tidl. Ungdom S. 88 ff.

Vilh. Thomsen.



Weiher, Adam, s. Weyher.
 


Weilbach, August, 1813-68, Gartner, var født 23. Nov. 1813 
og Søn af Sejl-, Flag- og Kompasmagermester i Kjøbenhavn Johan
Philip W. (f. 12. Nov. 1770 d. 28. Juli 1836). W. var først i
Urmagerlære, men denne Vej maatte han opgive paa Grund af en
Øjenskade, og efter at have været kort Tid i et Handelsgartneri
blev han i April 1830 Elev i Botanisk Have under botanisk
Gartner Mørch. I 1832 indtraadte han i den af denne oprettede
Læreanstalt for vordende Kunstgartnere og tog i 1834 Afgangsexamen
med Udmærkelse. 1834-36 var han Elev i Fredensborg Slotshave
under Slotsgartner R. Rothe, og i 1835 underkastede han sig
Kunst-gartnerexamen. 1836 blev han første Medhjælper i Botanisk Have,
1839-42 foretog han med offentlig Understøttelse en Rejse i
England og arbejdede de to første Aar i Horticultural Society's Gården
under Professor Lindley og Overgartner Munro. Han hjemsendte
i disse Aar flere værdifulde Samlinger af Frø og Planter til den
botaniske Have i Kjøbenhavn. I April 1842 blev han hjemkaldt
for at ansættes som Undergartner i Botanisk Have, og i Februar
1843 blev han efter Mørchs Død udnævnt til Botanisk Gartner.
Med al den Iver, Energi og Uegennyttighed, som var ham egen,
arbejdede han for Forbedring af den botaniske Have, og det
lykkedes ham i de 25 Aar, han stod som Leder, at højne dens
Stilling blandt de evropæiske botaniske Haver. Han var Medlem
af den i 1860 nedsatte Komité for den botaniske Haves Flytning,
men skjønt han meget ønskede Flytningen, faldt det ikke i hans
Lod at forestaa denne, der først kom til Udførelse i Begyndelsen
af Halvfjerdserne. Han var 1842-54 Medlem af Bestyrelsen for
den forstbotaniske Have ved Charlottenlund, som skylder ham
mange af dens sjældne Træer og Buske. W. var Medstifter af den i
1857 oprettede «Gartnernes Hjælpeforening» og var denne Forenings
Formand indtil sin Død, 11. Maj 1868. -- 3. Nov. 1850 ægtede
han Marie Caroline Mathilde Harder (f. 8. Maj 1819 d. 1. Avg. 1903),
Datter af Bagermester Niels H. i Jyderup.

L. Helweg.



Weilbach, Philip, 1834-1900, Akademisekretær og 
Kunsthistoriker, var født i Usserød 5. Avg. 1834 som Søn af Fabrikør
ved Usserød Værk, Justitsraad Johan Philip W. (f. 1786 d. 1856) og
Martha Chrestence f. Muus (f. 1794 d. 1866). Efter at have taget
Studenterexamen 1852 og Filosofikum drev han æsthetiske og
kunsthistoriske Studier og skrev i Blade og Tidsskrifter en Del Artikler,
hvoraf et Udvalg senere blev optrykt i «Kunst og Æsthetik» (1870); 
ved Siden deraf dyrkede han Digtekunsten og udgav bl. a. en
Samling frie Oversættelser af anakreontiske Digte «Anakreontea»
(1855). Efterhaanden viede han sig mere og mere til Studiet af
Kunsthistorien og sluttede sig nær til Høyen, medens han dog
ogsaa paavirkedes stærkt som Medlem af en æsthetiserende Kreds,
hvis Hovedmænd Bjørnstjerne Bjørnson og Clemens Petersen vare.
Fra Februar 1860 til Juli 1862 levede han i Rom som Sekretær
hos de nordiske Landes Konsul, Bravo, og Sekretær i den
skandinaviske Forening; under et Ophold i Florents gjorde han
Studierne til sit lille Skrift om «Ghibertis Broncedøre paa Baptisteriet
i Florents», 1862. Efter sin Hjemkomst udgav han 1872 «Maleren
Eckersberg», 1898 et Mindeskrift over H. V. Bissen (for Udvalget
for Folkeoplysningens Fremme) og deltog 1871-79 med Professor
Edvard Holm i Oversættelsen af Cantus Verdenshistorie. Hans
Hovedværk er «Dansk Kunstnerlexikon», 1877-78, der 1896-97
udkom i gjennemset og meget forøget Udgave som «Nyt dansk
Kunstnerlexikon». Det er et Arbejde, hvorpaa der er anvendt
stor Flid, og det vil, selv om det bør bruges med nogen
Forsigtighed, i lange Tider hævde sin Betydning for alle, der studere
dansk Kunsthistorie. Ved Siden af disse Værker har W. leveret
en Mængde Artikler til «Nordisk Konversationslexikon», «Dansk
biografisk Lexikon», «Illustreret Tidende», «Den danske
Arkitektforenings Meddelelser» osv. I sine senere Aar foretog han mindre
Rejser til Sverige, Tyskland, England, Frankrig og Italien. Fra
1883 til sin Død, 22. Nov. 1900, var han Kunstakademiets Sekretær.
Han ægtede 1. (11. Dec. 1860) Cæcilie Adolfme f. Ammitzbøll (f.
30. Maj 1826 d. 18. Okt. 1883), Datter af Prokurator i Randers
Hans Henrik A., 2. (19. Marts 1886) Emma Emilie Frederikke f.
Dreyer (f. 14. Jan. 1851 d. 24. Marts 1900), Datter af Konsul og
Kjøbmand i Helsingør Carl Frederik August D.

Meddel. fra akad. Arkitektforen. III Nr. 5.
Illustr. Tidende XLII  Nr. 9.

Sigurd Müller.



Veile, Christen Ostersen, --1650--, Jurist. Om hans 
Levnedsomstændigheder kan kun lidet oplyses; at han var fra Vejle,
siger hans Tilnavn, og at han var Søn af en Borger i denne By
ved Navn Oster Christensen, der nævnes 1617, er sandsynligt. Som
saa mangen Borgersøn i de Tider synes han som ung at være
traadt i Tjeneste hos en Herremand, formodentlig paa dennes
Skriverstue, og han nævner selv Brødrene Hr. Jørgen Urne til
Alslev, Hr. Christopher Urne til Aarsmarke og Sivert Urne til 
Raarup som sine mægtige Befordrere og gunstige Husbonder, der
have bevist ham mangfoldige Velgjerninger, siden han kom i deres
Tjeneste. Fra en privat Stilling hos en indflydelsesrig Familie var
Overgangen til en Herredsfogedtjeneste naturlig, og Chr. O.
beklædte en saadan i 6 Aar i Faxe Herred; han nævnes som saadan
1633, da han ydede Bidrag til Oprettelsen af en Skole i Faxe -- 
vistnok den første Landsbyskole -- og gik senere i Spidsen for
Beboernes Andragende til Universitetet om en Udvidelse af den
dette tilhørende Faxe Kirke. 1637 eller et af de nærmest følgende
Aar maa han være nyttet til Roskilde, hvor han blev Raadmand;
endnu 1652 levede han, men for Resten lader sig intet sige om
hans Levned og Livsforhold. Under sin Virksomhed i Skriverstuen
og paa Tinget havde han saa tit følt Vanskeligheden ved at
forstaa de gamle danske Love og deres Gloser, at han til eget Brug
udarbejdede en Fortegnelse over disse, hvilken han med Bistand
af den juridiske Professor Claus Plum (XIII, 180) paa fleres
Tilskyndelse udgav 1641 under Titel «Glossarium juridicum Danicum»;
1652 udsendte han sit Værk med sit Portræt paa Titelbladet i
forøget Skikkelse (Gloss. jur. Danico--Norvegicum) samt ledsaget af
en Traktat over Faldsmaal og Bøder; et nyt Oplag udkom 1665.
Trods alle Mangler, trods alle Fejl, der ikke alene ere en Følge
af Forfatterens og hans Tids svage Sprogkundskaber, men ogsaa
maa tilskrives de slette Udgaver af hans Materiale, og trods alle
Snurrigheder -- man læse f. Ex. Forklaringen over Ordet Nidding
-- har han frembragt et Værk, der i lange Tider var uundværligt
til Forstaaelsen af de gamle Love, og som endnu bestandig bruges.

Nyerup, Lit. Lex. 
Kirkehist. Saml. 4. R. I.

G. L. Wad.



Veile, Hans Knudsen, 1567-1629, Biskop, var født i Vejle, 
hvor hans Fader, Knud Hansen, var Borger. Det Tillidsforhold,
der siden bestod mellem Peder J. Hegelund, Rektor (siden Lektor
og endelig Biskop) i Ribe, og H. K., lader formode, at denne
har været Hegelunds Discipel. For øvrigt træffe vi ham første
Gang, da han 1587 præsiderede ved en akademisk Disputation;
han maa altsaa paa den Tid vistnok have tilbragt nogle Aar ved
Universitetet, da det sædvanlig var ældre eller mere fremragende
Studenter, der indtog Præsidiet ved slige Akter. H. K. maa under
sine Studeringer have udmærket sig, da Regeringsraadet 1590
paalagde Universitetet at tildele ham det kongl. Rejsestipendium, der
efter Bestemmelsen kun skulde gives Saadanne, om hvilke der var 
særligt Haab. Han havde for øvrigt da allerede studeret nogen
Tid i Udlandet. Efter at have modtaget Stipendiet og
formodentlig erhvervet Magistergraden drog han ud paa ny, men synes
især at have studeret ved reformerte Højskoler. Efter Hjemkomsten
kaldedes han 1596 til Sognepræst ved Nicolai Kirke i Kjøbenhavn,
et af de betydeligste Præsteembeder her i Landet. Da han nød
Anseelse for Lærdom og Dygtighed, beskikkedes han 1606 til
Biskop i Fyns Stift (indviet i St. Knuds Kirke i Odense af Sjællands
Biskop Dr. P. J. Vinstrup) og aflagdes 1607 med et Kanonikat i
Roskilde. Som Biskop udfoldede han megen Virkelyst. Saa vidt
vides er han den første Biskop her i Landet, der har paabudt
Førelsen af ordentlige «Kirkebøger», og han søgte at anspore
Præsterne til ved deres Sammenkomster at drøfte theologiske Æmner.
Selv tillod han sig imidlertid ved given Lejlighed at anvende et
Frisprog, der ikke passede til hans Stilling, som naar han 1608
offentlig ved en Præsteordination -- men ganske vist ikke uden
given Anledning -- omtalte det ved Loven foreskrevne
Menighedsvalg af Præster paa den haanligste Maade. Dertil kom, at han,
i alt Fald paa visse Punkter, ikke var i den bedste
Overensstemmelse med den lutherske Lære. Fra sine Studieaar nærede han
nemlig en Forkjærlighed for den reformerte Kirke, en
Omstændighed, der maaske ogsaa var den egentlige Aarsag til, at han 1607
afslog at modtage den ham af Biskop Vinstrup som Decanus
tilbudte theologiske Doktorgrad fra Kjøbenhavns Universitet. Det
var dog først senere, efter at Dom var overgaaet flere Theologer
af reformert Retning, at Slaget ogsaa kom til at ramme H. K.
Han var til Stede ved det Møde i Kolding 1614, hvor, under
Christian IV's Forsæde, M. Oluf Kock (IX, 327) blev dømt til
Landflygtighed, uden at H. K. kunde yde ham Bistand. Efter
Hjemkomsten holdt han en Prædiken, hvori han udtalte, at man
nu var paa Veje til at faa en Inkvisition værre end den spanske.
Der maa være sket Angivelse til Regeringen derom og om
forskjellige Udtalelser af ham paa hans Visitatser, der tydede paa,
at han stod Calvin nærmere end Luther. Kongen lod da 1615 en
Kommission optage Forhør i Stiftet. Hvad der fremkom bevirkede,
at H. K. 1616 stilledes for en Ret af nogle Medlemmer af
Rigsraadet og af Landets øvrige Bisper, der efter en indgaaende
Granskning af hans Færd dømte ham til at have sit Embede forbrudt.
Tillige maatte han udstede en haard Forpligtelse til aldrig at
forstyrre den kirkelige Fred og Enighed. 
Sit følgende Liv tilbragte H. K. dels i Odense, dels i Malmø
og Vejle. 1627 forlod han Landet for at søge Lægedom ved
Badet i Aachen. Der fra drog han senere til Franeker i Friesland,
hvor hans 2 Sønner studerede, og her døde han 25. Okt. 1629.
Han havde været gift med Dorthe, Datter af den theologiske
Professor, Dr. Anders Lauridsen.

Saml. t. Fyens Hist. og Topogr. VII. 
Bloch, Den fyenske Geistligheds Hist. I, 74 ff. 
Danske Mag. 4. R. V, 46.

H. F. Rørdam.



Veile, Jacob Madsen, 1538-1606, Biskop, var født i Vejle 
24. Juli (?) 1538 og Søn af Borgmester Mads Nielsen (d. 1539).
Moderen, Ellen (d. 1556), var Datter af Borgmester Chr. Nielsen i
Varde; hun ægtede, 2. Gang, Borgmester Clemens Sørensen i
Vejle, der altsaa blev V.s Stiffader. V. førte et mærkelig
omflakkende Skoleliv. Han gik først i Vejle Skole, men blev 1548 sat i
Ribe Skole under Rektor J. P. Grundet (VI, 227). Da denne
opgav Rektoratet, kom V. 1551 i Skole i Odense og endelig 1553
i Viborg Skole, hvorfra han udgik 1555. Da han s. A. kom til
Universitetet, medens der holdtes Bispemøde, blev han i Rektorens,
P. Palladius', Hus i samtlige Bispers Nærværelse højtidelig erklæret
for Student og indskrevet i Matrikelen af Dekanen, Professor H.
Albertsen (I, 172), I sin Studietid var han 3 Aar i Niels
Hemmingsens Hus. 1561 rejste han udenlands og studerede især Medicin
i Löwen og Paris. 1562 lod han sig indskrive ved Universitetet i
Wittenberg, hvor han tog Magistergraden 1563. Efter sin
Hjemkomst s. A. blev han optaget som Husfælle hos Præsten Hans
Thomesen (XVII, 206) ved Frue Kirke i Kjøbenhavn, indtil han
fandt en passende Virkekreds. En kort Tid holdt han
Forelæsninger ved Universitetet, men naaede ikke fast Ansættelse. Man
tilbød ham Rektoratet ved Kjøbenhavns Latinskole, og Abbed
Morten Pedersen (XII, 630) opfordrede ham til at blive Læsemester
i Theologi i Sorø, men han foretrak, vistnok paa Grund af sine
Familieforbindelser, Rektoratet ved Ribe Skole, som han tiltraadte
1565. 1567 blev han Sognepræst ved Domkirken og fik 1568 et
Kannikedømme i Ribe Domkapitel. Med 1572 begyndte en
sørgelig Periode i Ribe Bys Historie, betegnet ved en Række
Hexeprocesser. 1577 deltog han i Forhørene over et af disse ulykkelige
Ofre og synes ogsaa at have fulgt hende til Baalet. Han, som
hørte til N. Hemmingsens Skole, har sikkert nok ogsaa fulgt sin
Lærers Opfattelse, der fordrede Hexes skaanselsløse Udryddelse.
1586 deltog han med Byens Øvrighed i Udarbejdelsen af en
Politiordning, som forbød den tiltagende Overdaadighed, særlig ved
Bryllupper og Barsler.

Sine lykkeligste Aar tilbragte V. i Ribe, i fortrolig Omgang
med A. S. Vedel (ovfr. S. 292), med P. Hegelund (VII, 211) og med
H. L. Amerinus (I, 195), som blev hans Svigersøn, og baaret oppe
af Byens indflydelsesrige Patricierfamilier, til hvilke han var
knyttet ved det nære Slægtskabs Baand. Men meget imod sit Ønske
og til stor Sorg for sin Menighed blev han 1587 valgt til Biskop
over Fyns Stift. Borgmestre, Raad og hele Menigheden i Ribe
indsendte en Ansøgning om at maatte beholde sin gamle Præst;
men Kongen stadfæstede Valget. 1588 blev han ordineret i St. Knuds
Kirke i Odense af sit Søskendebarn, Biskop H. Laugesen fra Ribe
(X, 131). V.s Visitatsbog, som er udgivet i forrige Aarhundrede,
bærer et smukt Vidnesbyrd om den Nidkjærhed, hvormed han
omfattede sin Bispegjerning, og den indeholder ypperlige Bidrag
til Belysning af de kirkelige Forhold i Stiftet paa hans Tid. Han
paasaa nøje, at Kirkerne bleve holdte i ordentlig Stand, og lagde
særlig Vægt paa at faa fjærnet Levningerne fra den katholske Tid:
Vievandskar, Monstranser, Helgenbilleder og overflødige Altre,
men det løb dog ikke af uden Indsigelse baade fra Menighedernes
og Kirkeejernes Side. Han førte flittig til Bogs, hvad han iagttog
om Livet i Præstegaardene, tog sig af Præsternes timelige og
aandelige Vel og, hvor det var muligt, søgte han at lade Embederne
gaa i Arv. 1595 forbød han Stiftets Præster at eje
Konkordieformelen. 1596 deltog han i Christian IV's Kroning. Han døde
24. Sept. 1606. 13. Okt. 1566 havde han ægtet Karen (d. 1615),
Datter af Raadmand Bagge Jensen i Ribe. Han har kun udgivet et
eneste Skrift: «Vor kristelige Børnelærdom i Spørgsmaal forfattet»
(Helsingør 1603), som ikke findes i vore Bibliotheker.

Vinding, Acad. Haun. S. 123 ff. 
Bloch, Den fyenske Geistligheds Hist. I, 50 ff. 
V. Bang, Fyens Stifts Biskopper efter Reform. S. 15. 
J. Madsens Visitatsbog ved A. Crone. 1853. 

S. M. Gjellerup.



Weinmann, Hans Jørgen, o. 1667-1759, Officer, 
var født i Kjøbenhavn og Søn af en anset Kjøbmand, Evert W. (d. 1715),
senere Formand for Stadens 32 Mænd, og dennes 1. Hustru,
Margrethe Jochumsdatter. Hans W. blev 1694 dømt fredløs for
Meddelagtighed i det bekjendte Drab paa Dansemester Christoffer
Lachmann; han gik saa til de danske Hjælpetropper i 
Nederlandene, tjente sig fra menig Rytter op til Adjudant og 1696 til
Lieutenant ved Cl. v. Sees Rytterregiment. 1699 fik han Frihed
til at vende hjem til Danmark; Aaret efter hvervede han et 
Kompagni til det Dragonregiment, Chr. Rodsteen oprettede, blev 
Kapitajn og 1702, efter at være fulgt med Regimentet til Italien, Major.  
Da det danske Hjælpekorps i Kejserens Sold 1703 blev omordnet,
blev W. reduceret; han drog til Nederlandene, hvor han fik 
Ansættelse ved den til det derværende danske Hjælpekorps hørende
1. Bataillon af Prins Georgs Regiment og steg til Oberstlieutenant
1708, karakt. Oberst 1711. Korpsets Chef, Hertug Carl Rudolf af
Württemberg, roser ham som en dygtig Officer, der ved alle 
Lejligheder har «signaleret sin Valeur». Efter Hjemkomsten til 
Danmark blev W. 1715 Chef for fynske nationale Infanteriregiment og
førte dette under Norges Forsvar 1716-17. 1725 fik han med
Generalmajors Karakter Afsked paa Grund af Svagelighed. En
medvirkende Grund hertil kan maaske søges i hans huslige Forhold.  
W. var bleven gift 1. (1706) med Elisabeth Juliane f. Breuneck,
2. (i Flandern 1711) med Dorothea f. Rubens, en smuk og aandfuld,
men meget letsindig, katholsk Dame, der forlod ham; 1724 fik hun
sit Ægteskab erklæret ugyldigt i Brügge og giftede sig igjen, med
en fornem spansk Diplomat.

W.s Svagelighed var kun forbigaaende. Han blev 1731 paa ny
ansat i Hæren som Kommandant paa Bergenhus, i hvilken Stilling
han i over 28 Aar førte en ret tilbagetrukken Tilværelse. Han
blev Generallieutenant 1746, hvid Ridder 1747, General 1755 og
døde 4. Marts 1759, 92 Aar gammel. Han havde 1736 giftet sig
3. Gang, med Sophie Amalie Tuchsen (f. 1700 d. 1775), Datter af
Generalmajor Joh. Fr. T.

Personalhist. Tidsskr. 3 R. I, 223. 4. R. V, 183.
O. Nielsen, Kjøbenhavns Hist. V, 222 ff.

H. W. Harbou.



Weinschenck, Frederik Vilhelm, 1802-67, Landmand, fødtes 
8. Okt. 1802 i Kjøbenhavn, hvor Faderen, Georg Fred. W., var
Adjunkt ved Metropolitanskolen (senere Sognepræst i Skjelby og
Gunderslev, d. 1830); Moderen hed Karen f. Bierum. W. kom 
tidlig til Landbruget, 1827 forpagtede og 1832 kjøbte han af 
Svigerfaderen, Proprietær Kjerulff, Gunderupgaard i Aalborg Amt, som
han ejede til sin Død, 17. Febr. 1867. Som Landmand var han
Foregangsmand: han tog tidlig fat paa Mergling og Tørlægning
af store Strækninger Eng, Kjær og Mose, han anlagde et stort 
Dampbrænderi og drev Gaarden op til en betydelig Produktionsevne.  
Som Hippolog var han fremragende dygtig, og han er den,
der har haft størst Indflydelse paa Halvøens Hesteavl i 
Aarhundredets Midte, fra 1830-60. I en Aarrække havde han Tillæg af
Heste (halvblods), og han drev en meget omfattende Hestehandel,
sikkert ikke blot for Indtægtens Skyld, men ogsaa af Interesse for
Hesteavlens Udvikling. Gjentagne Gange rejste han med 
Landstutmestrene til England for at kjøbe Tillægsdyr, han var Medlem
af Kommissionen til Stutterivæsenets Ordning og senere af den
egentlige Stutterikommission, Hestedommer ved Landmandsmøder
og Dyrskuer, Amtsraadsmedlem, og han deltog 1846 som Suppleant
i den viborgske Stænderforsamlings Møder. W. var 2 Gange gift:
1. (17. April 1827) med Cecilie Glerup Kjerulff (f. 25. Nov. 1809,
d. 25. Febr. 1845), Datter af ovennævnte Proprietær K., 2. (16. Maj
1846) med Søsteren Inger Cecilie Kirstine K. (f. 26. Marts 1808
d. 3. Sept. 1874).

Ugeskr. f. Landm. 3. R. V, 189.
Erslew, Forf. Lex.

H. Hertel.

 1755-1829, historisk Forfatter">

Weinwich, Niels Henrik, 1755-1829, historisk Forfatter,
født paa Holmegaard, Mandals Amt, 3. Maj 1755, Søn af Lagmand,
Justitsraad Jacob W. og Catharina Maria f. Paludan, blev 1773
dimitteret til Universitetet fra Seminarium Fridericianum i Bergen.
Hans forskjellige æsthetiske og litterære Interesser førte ham snart
bort fra Examensstudium, om han overhovedet har indladt sig
herpaa; allerede 1776 udgav han under Langebeks Paavirkning
sit historiske Skrift om Stævns Herred, og Aaret efter paabegyndte
han i Forening med Sandvig og Birch Udgivelsen af «Ny kritisk
Tilskuer», hvilket Tidsskrift dog kun havde en kort Levetid.  Endnu
s. A. blev han engageret som Medarbejder ved Redaktionen af
Videnskabernes Selskabs danske Ordbog, et Forhold, der varede
til 1788, skjønt han næppe gjorde synderlig Gavn for Pengene, i
det han lod meget tilbage at ønske baade i Retning af Flid og
af Kundskaber.  Tillige leverede han Bidrag til den 1781 udkomne
7. Tome af Danske Atlas.  Imidlertid var han 1786 bleven Kopist
ved det genealogisk-heraldiske Selskab, der s. A. optog ham som
Medlem; fra 1800 til Selskabets Forening med Danske Selskab 1810
varetog han med megen Nidkjærhed dets Sekretærforretninger.  
Først 1805 kom W. i Embedsstilling, da han ansattes som litterær
Medarbejder og Bibliothekar ved Kronprinsens civile Departementskontor 
med Kammerassessors Titel; 1808 blev han Bibliothekar ved 
Kongens Haandbibliothek, 1811 Justitsraad og 1826 Etatsraad; død
2. Maj 1829. Gift 22. Avg. 1788 med Anna Maria Møller (f. 14. Febr.
1759 d. 12. Jan. 1835), Datter af Sognepræst i Store Heddinge
Thomas M.

Af W.s ret omfangsrige Forfatterskab har saa godt som intet
overlevet ham; hans vigtigste og for sin Tid fortjenstlige Arbejde,
«Dansk, norsk og svensk Kunstnerlexicon» (1829) er blevet gjort
overflødigt ved senere Arbejder af andre, og det samme gjælder
hans «Dansk-norske Kunsthistorie» (1811); talrige smaa historiske
Bidrag til Tidsskrifter, Oversættelser af Kotzebues og andres
Skuespil, Digte m. m. skyldes hans flittige Pen. Var end hans Lærdom
ikke synderlig dybtgaaende, en levende Kjærlighed til Fortiden og
dens Minder vil man ikke kunne frakjende ham.

Molbech, Vidensk. Selsk. Hist. 
Werlauff, Danske Selsk. Hist. 
Erslew, Forf. Lex. 

G. L. Wad.



Weis, Andreas Peter, f. 1851, Kontorchef, Kunstkyndig.
A. W., Søn af nedenfor nævnte Departementschef C. W., fødtes
30. Okt. 1851, blev Student fra Schneekloths Skole 1871, juridisk
Kandidat 1877; han ansattes 1879 som Assistent i Kultusministeriet,
blev 1888 Fuldmægtig, 1892 Kontorchef. Foruden med nidkjær
Interesse at, virke i sin Embedsgjerning, Deltagelsen i
Centralstyrelsen af Almueskolevæsenet -- W. har ogsaa, sammen med H. Hage,
udgivet Værket «De gjældende Retsregler for det højere Skolevæsen
i Danmark, en systematisk og kronologisk Haandbog», 2 Bd. (1891)
-- har han fundet Lejlighed til at udvikle videre de
Kunstinteresser, som allerede vare blevne nærede i Fædrenehjemmet. W. var
i nogen Tid Musikanmelder ved «Dagbladet» og har været
Medlem af forskjellige musikalske Foreningers Bestyrelse. Især har dog
hans levende Kunstsans omfattet de fremstillende Kunster. Han
var 1880-88 Assistent ved Kobberstiksamlingen; han foretog Rejser
med kunstneriske Formaal sammen med Jul. Lange og Brygger
Carl Jacobsen, til hvilke Mænd han har været nøje knyttet, og
han har paa forskjellig Maade udøvet virksom Indflydelse i
kunstneriske Forhold. Han er Medlem af Bestyrelserne for Ny
Carlsberg Glyptothek og for Ny Carlsberg-Fondet. -- W. ægtede 1. Juni
1897 Helga Marie Klein (f. 25. Marts 1877), Datter af
Overretssagfører H. K.

Johannes C. H. R. Steenstrup.



Weis, Carl Mettus, 1809-72, Departementschef, var en Søn 
af Distriktslæge Ernst Peter W. (f. 25. Febr. 1776 d. 17. Febr. 1845) 
og Marie Kirstine Bolette f. Marcussen (døbt 8. Sept. 1786 d. i Maj
1821). Han fødtes 9. April 1809 i Aarhus, blev 1826 Student fra
Kathedralskolen sammesteds, 1831 juridisk Kandidat, 1834 Volontær
og 1839 Kancellist i Danske Kancelli samt Avditør i Armeen,
foretog derefter indtil 1842 med offentlig Understøttelse en
videnskabelig Udenlandsrejse, udnævntes 1843 til Fuldmægtig i
Kancelliet og fik s. A. Tilladelse til at holde retsfilosofiske Forelæsninger
ved Universitetet. 1845 udgav han, der allerede tidligere havde
leveret retsfilosofiske Bidrag til forskjellige Tidsskrifter, et
retsfilosofisk Skrift «Staten og dens Individer, Indledning i
Retsvidenskaben», som ved sin Fremkomst satte adskillige kritiske Penne i
Bevægelse. 1847 blev han Departementssekretær og Kontorchef i
Kancelliets 1. Departement og ved Kollegiernes Omdannelse i 1848
Chef for Kultusministeriets 1. Departement, hvilken Stilling han
beklædte til sin Død, 18. Jan. 1872, i Valby. 1853-59 fungerede
han tillige som Departementschef for Kunstanstalternes Anliggender,
ligesom han 1853 blev Medlem af og 1854 Sekretær i
Kommissionen til Kirkeforfatningens Ordning. Han var 1849 bleven
Justitsraad og 1852 Etatsraad. -- 28. Nov. 1849 ægtede han Marie
Angelica Schønheyder (f. 20. Avg. 1829 paa Asmild Kloster, d. 3. Sept.
1875), en Datter af Etatsraad Frederik August S. og Maren f. Bruun.

G. Kringelbach.

-- Sin store Kjærlighed til Musik arvede han vistnok fra
Faderen. Denne ytrede ved sit Giftermaal som sit højeste Ønske:
at faa fire Sønner, der kunde danne en Strygekvartet. Ønsket gik
i Opfyldelse, og C. M. W. blev Primarius i Kvartetten, der skal
have udmærket sig ved sit fortrinlige Sammenspil, ligesom han og
Broderen, Overretsassessor Ernst W., udmærket Violonceldilettant (d. 
1873), vare blandt Stifterne og de ledende Aander i Musikforeningens
første Periode. Sin Fritid anvendte W. til baade praktisk og
theoretisk at studere Strygeinstrumenternes Natur og Væsen.
Frugten heraf blev dels en Mængde gode Violiner, han selv byggede
og ombyggede, dels et lille Skrift «Om Violiner og deres Bygning»
(1861), tilegnet hans afdøde Venner Koncertmester Wexschall og
den bekjendte musiklærde Bibliothekar S. W. Dehn i Berlin (f. i
Altona 1799).

F. L. Liebenberg, Breve til og fra Chr. Winther. 
Musikforeningens Festskrift I-II. 

S. A. E. Hagen.



Weis, Frederik Anton, f. 1871, Botaniker. F. W. er født i 
Beder ved Aarhus 28. Nov. 1871. Forældrene vare Slagter Jørgen
Peter W. (f. i Aarhus 2. Nov. 1833, d. 26. April 1890) og Jensine
Severine f. Jensen (f. i Æbeltoft 27. Avg. 1840). Han gik i
Landsbyskole til sit 14. Aar, derefter i Odder Realskole og Aarhus
Latinskole, hvorfra han dimitteredes 1890. Tog 1897 Magisterkonferens
i Naturhistorie med Plantefysiologi som Speciale. Var en kort
Tid Assistent hos Lektor Johannsen paa Landbohøjskolen og blev
1898 Assistent ved Carlsberg-Laboratoriets kemiske Afdeling. Under
Ledelse af Professor Kjeldahl paabegyndte han her en Undersøgelse
af det proteolytiske Enzym i Bygmalt, hvis Resultater offentliggjordes 
navnlig i hans Doktordisputats (1902). Har sammen med Johs.
Schmidt udgivet en Bakteriologi (1899-1901), der er oversat til
Tysk og Engelsk, og har desuden publiceret en Mængde mindre
Afhandlinger, dels populære, dels videnskabelige, og Avisartikler.
-- 25. Avg. 1899 ægtede han Palline Kirstine Margrete Bagger,
Datter af Forpagter paa Aalstrup David Birch B. og Olivia
Frederikke f. Lützen.

Progr. til Universitetets Reformationsfest 1903.

Eug. Warming.



Weise, s. Weyse.



Weiser, Casper Jacobsen, --1686, Lektor, var født i 
Kjøbenhavn og blev 1645 Student fra vor Frue Skole. 1653 tog han
Magistergraden og blev 1655 Rektor ved Skolen i Christiansstad.
Den Omstændighed, at hans Broder, Bonaventura W., var Præst i
Ystad, har formodentlig draget ham til Skaane. 1660 forflyttedes
han til Rektoratet i Lund og fik et Kanonikat sammesteds,
hvormed Præbendepastoratet Fjelie var forbundet, som han tillige
betjente. Forholdene vare vanskelige for en dansk Mand under det
svenske Herredømme. Rektoren skulde sende sine Dimittender til
Upsala; men de allerfleste af dem gik til Kjøbenhavn eller, naar
dette ikke lod sig gjøre, til Greifswald, der da var under svensk
Herredømme, for saa alligevel efter et kortere Ophold der at ty
til Universitetet i Kjøbenhavn. W. klarede dog Skjærene saa godt,
han kunde, og da Universitetet i Lund var blevet oprettet, blev
han 1669 Professor ved samme uden derfor at opgive sit
Rektorembede eller sit Præstekald. Han var først Lærer i Fysik, men
1671 blev han Professor poeseos. Hans Poesi blev ham imidlertid
til Fald; thi da de danske Tropper under den Skaanske Krig
havde besat Lund, udgav han et Digt med latinsk og dansk Text, 
hvori han hilsede Christian V som Landets rette Ejermand, der
nu var kommen til sit igjen. Efter det ulykkelige Slag ved Lund
var det danske Herredømme imidlertid forbi, og nu blev W.
anklaget for Landsforræderi og dømt til Døden (1677). Kun ved
hans trofaste Hustrus, Lisbeth Rhumans, indtrængende Forbønner
frelstes han fra Døden, i det Carl XI ombyttede Dødsstraffen med
livsvarig Landflygtighed. Det ulykkessvangre Digt blev brændt af
Bøddelen; W. maatte underskrive en ydmygende Erklæring og
derpaa skyndsomt forlade Landet. Han tog sin Tilflugt til
Kjøbenhavn, hvor han levede 1 1/2 Aar under meget trange Kaar,
indtil han 1679 kaldedes til Lektor i Theologi ved Gymnasiet i
Christiania. Her døde han i Marts 1686.

Rørdam, Hist. Saml. og Studier I, 160 ff.

H. F. Rørdam.



Weitemeyer, Harald Sophus Leonhard, f. 1846, topografisk 
Forfatter, er en Søn af Mekanikus Ludvig W. (d. 1886) og Hustru
Anna Catharina f. Zimmer (d. 1903) og fødtes i Kjøbenhavn 12. Febr.
1846. 1865 blev H. W. Student fra Borgerdydskolen paa Christianshavn, 
og 1872 tog han Magisterkonferens i Historie. Siden 18. Febr.
1882 er han gift med sin Kusine Caroline Amalie Weitemeyer (f.
4. April 1856). Fra 1880 kastede han sig særlig over Studiet af
Geografi, navnlig geografisk-historiske og topografiske Æmner, og
trods en betydelig Lærervirksomhed lykkedes det ham at udgive
følgende geografisk-historiske Værker, der alle vidne om utrættelig
Flid og Arbejdskraft og stor Kjærlighed til Detaillen: Geografisk
Haandbog (1886), Haandbog i Verdenshistorien (en Bearbejdelse af
Tyskeren G. Webers Værk, 2 Dele, 1890-92), Le Danemark
(Histoire et Géographie, Langue, Littérature et Beaux-Arts, Situation
sociale et Économie) publié avec le concours de savants danois
(1889. Tysk Udgave 1889. Engelsk Udgave 1891), Æmner og
Kuriositeter fra Columbus-Tiden og Columbus-Litteraturen (1892) m. m.
Ligeledes har W. deltaget i Udarbejdelsen af Turistforeningens
Rejsebog over Danmark. Siden 1895 redigerer han 3. Udgave af
Traps «Danmark», et Arbejde, hvortil han havde forberedt sig i
en Aarrække og gjort store Samlinger, og naar den nye Udgave i
saa høj Grad staar over de tidligere, da er dette i væsentlig Grad
W.s Fortjeneste.

P. Lauridsen.



Weitz, Hieronymus, 1606-79, Professor, var født i Hohenkirchen 
i Thüringen 24. Marts 1606 og Søn af Friderich W. og Anna 
Specht. Efter at have fuldendt sine akademiske Studier og været
Hovmester for nogle Baroner Schaffgotsch blev han i Begyndelsen
af 1641 Præceptor for de slesvigske Prinser Philip og Hans
Bugislav, hos hvilke han var henved 6 Aar, deraf den længste Tid
ved Akademiet i Sorø. Da dette Hverv var endt, drog han til
Rostock, men blev af Frederik III 1650 kaldt tilbage for at være
de kongelige Børns Præceptor og Opvarter. Som saadan tog han
1653 Magistergraden ved Sorø Akademi, hvor han 1663 ansattes
som Professor eloquentiæ; efter Akademiets Nedlæggelse 1665 havde
han intet Embede, uagtet han hørte til Gabels Klienter. 1655 var
han bleven aflagt med et Kanonikat i Lund. W. døde 1679 i Korsør,
hvor hans Svigersøn var Præst. Hans Hustru var Dorothea Friis,
Enke efter Albrecht Schowert i Kjøbenhavn (d. 1650) og utvivlsomt
Datter af Renteskriver Sigfred F. Foruden af nogle latinske Digte
er W. Forfatter af en latinsk Elementarbog og Grammatik («Via
regia ad Latinam lingvam»), ved hvilken man efter hans Løfte kan
lære mere Latin i i Aar end efter almindelige Skolebøger i den
tredobbelte Tid.

Worm, Lex. over lærde Mænd. 
Nyerup. Lit. Lex. 
Christian IV's Breve V, 37. 

G. L. Wad.



Weldingh, Christian, 1728-1801, Præst, var født 1728 (døbt 
8. Febr.) paa den sjællandske Herregaard Edelgave, der ejedes af
hans Fader, af samme Navn, Moderen hed Karen Rasmusdatter.
W. deponerede 1748 fra Faaborg, tog Attestats 1751, var Alumnus
paa Valkendorfs Kollegium og leverede som saadan et Par
Disputatser, men ellers kjender man intet til hans Ungdomsliv, før han
1759 gik som Missionær til Varanger, hvorfra han 1761 flyttede
som Sognepræst til Maasø og 1767 til Vadsø. Her blev han
Provst over Østfinmarken og var i denne Stilling til 1771, da
Anders Porsanger (XIII, 233) var ble ven Professor Leem (X, 159)
besværlig, og man maatte skaffe en anden Adjunkt. W. blev da
udnævnt til Præst ved Hospitalet i Throndhjem, blev 1773
Sognepræst til Inderøen og døde her 28. Maj 1801. Uden at have besøgt
Seminarium Lapponicum erhvervede han sig stor Færdighed i
Finnernes Sprog, medens han levede blandt dem. De maa have
interesseret ham i høj Grad, siden han blev hele 12 Aar der oppe og
led meget ondt. Han arbejdede meget med at oversætte Bøger
for Finnerne, lovede 1766 en Oversættelse af hele det nye
Testamente, om han kunde faa Succession paa Vadsø, og 1773 meldes, 
at han havde oversat det fra Galaterbrevet til Enden. Han er
den første, der har oversat Salmer for Finnerne. Gunnerus fandt
ikke Behag i ham og beskyldte ham for Gjerrighed. Gift med
Birgitte Margrethe Angell (d. 1773), Datter af Albert A., Provst og
Sognepræst til Vadsø, og Elisabeth Christine f. Paus.

D. Thrap, Bidrag t. d. norske Kirkes Hist. i 19. Aarh. II, 235-58.

D. Thrap.



Wellejus, Lago, s. Vedel.



Wellendorf, Hans Christian Eggert, 1791-1859, Forstmand.
W. blev født 1. Dec. 1791 i Wellingdorf ved Kiel; Faderen var
Gjæstgiver, men døde omtrent samtidig med, at Sønnen blev født,
og da Moderen, der atter havde ægtet en Gjæstgiver, vilde tvinge
sin Søn til at blive Skolelærer, lod han sig 15 Aar gammel optage
i Feltjægerkorpset, til hvilket Forstundervisningen i Kiel var
knyttet. 1812 blev han Kandidat og strax efter ansat ved Sorø
Akademis Skovvæsen; 1821 blev han forflyttet til Viemose Skov ved
Petersgaards Distrikt, hvor han med J. G. Müller (XI, 590) som
foresat særlig skulde lede Hasselskovens Drift. 1827 blev han ansat
som Skovrider paa Ods Herreds Distrikt og bestyrede det derefter
med megen Dygtighed, indtil han døde 2. Juni 1859; særlig
Fortjeneste har han indlagt sig ved sin Udhugning af Bevoxningerne.
Desuden virkede han som Lærer for talrige unge Forstmænd, havde
Sæde i flere vigtige Skovbrugskommissioner og var en dygtig
Landmand samt Sandflugtskommissær; 1844 blev han udnævnt til
Forstraad, 1851 til virkelig Justitsraad. W. var Svigersøn af G. C.
Ulrich og Svigerfader til H. C. Ulrich (s. ovfr. S. 72); hans Hustru,
Catharina Elisabeth Salome Ulrich (f. 17. Avg. 1783 d. 19. Juni 1853),
som han ægtede 7. Dec. 1821, var Enke efter Hans Friis Ivertsen.

A. Oppermann, Bidr. t. d. danske Skovbrugs Hist. 1786-1886.

A. Oppermann.



Velschow, Hans Mathias, 1796-1862, Historiker, var Søn af 
Brygger og Snedkermester Christian V. og Catharine Marie f.
Krol-lerup.. Han fødtes i Kjøbenhavn 22. November 1796 og blev
dimitteret med Udmærkelse fra Metropolitanskolen 1815. Tre Aar senere
vandt han Universitetets Guldmedaille for en Afhandling om
Oprindelsen til det danske Rigsvaaben og Forandringen af det. Efter
at have taget theologisk Examen (1822) vandt han 1824
Videnskabernes Selskabs Guldmedaille for en Prisafhandling «Om
Myntens udvortes Tilstand i Danmark fra Knud den stores Tider 
indtil den oldenborgske Stammes Regering»; 1831 disputerede han
for Magistergraden og rejste derpaa med offentlig Understøttelse i
Udlandet i to Aar. Efter at de af Fr. Rostgaard (XIV, 343)
testamenterede Midler vare voxede saa stærkt, at det var muligt med
deres Hjælp at oprette et Professorat, saaledes som det af ham
var bestemt, udnævntes V. 1833 til Professor i Historien og de
nordiske Antikviteter ved Universitetet. 1850 overgik Stillingen
som Professor Rostgardianus til at være en ordinær Professur. V.
besad som historisk Videnskabsmand ikke blot megen Lærdom,
men stor Skarpsindighed og Evne til kritisk Indtrængen. Hans
Afhandlinger vare kun faa i Tal, men de viste en udmærket Evne
til at stille det velkendte Kildestof i en ny Belysning. Den lille
latinske Opsats «Om Biskop Regner» (1825) var en tidlig
Anvendelse her hjemme af moderne Kildekritik; hans Afhandling «Om
Bryderne» og især Disputatsen om Hærvæsenet paa Valdemar
Sejrs Tid (Commentationis de institutis militaribus Danorum,
regnante Valdemaro secundo, pars prior, 1839) aabnede helt nye
Indblik i de gamle Tiders Samfundsforhold. Til overraskende
Resultater kom V. ogsaa i Universitetsprogrammet «Om Folkemængden
i Danmark i Midten af det 13. Aarhundrede» (1841). Den Udgave
af Saxo Grammaticus, som P. E. Muller havde forberedt, havde
V. paataget sig at fuldende, og 1839 kunde han udgive 1. Del,
men 2. Del, der indeholdt de udførligere Noter, udkom først 1858.
Den Mangel paa Energi og Initiativ, hvoraf V. led, viste sig i det
hele ved mange Forhold; han havde stor Vanskelighed ved at
blive færdig med et Arbejde, om det end, naar det omsider kom,
og saaledes ogsaa Udgaven af Saxo, indeholdt værdifulde
Undersøgelser. V. manglede ogsaa Fantasi og Liv, hvad der mærkedes
baade naar han holdt Forelæsninger og naar han skrev. Den
Grundighed, som han besad, blev let til Tørhed, hans Tanke
kunde med al dens Skarphed blive alt for snorret og regelbunden.
Paludan-Müller udtaler derfor, at «V.s Kombinationer, altid
skarpsindige, ere dog ogsaa nu og da fine og spidse indtil
Spidsfindighed».

V. skrev meget vægtige Afhandlinger om de slesvigske
Spørgsmaal, saaledes i de Antislesvig-holstenske Fragmenter (Hæfte 9)
«Udsigt over de Begivenheder, Forhandlinger og Overenskomster,
der have bestemt Hertugdømmet Slesvigs statsretlige Forhold til
Danmark og Holsten siden 1459» I, «Bemærkninger angaaende
det slesvigske Ridderskabs Oprindelse» (Nyt hist. Tidsskr. II) og 
Universitetsprogrammet «Om Øen Femerns statsretlige Forhold»
(1854). Han var Medlem af den i Følge Fredstraktaten 1850
udnævnte Kommission til at bestemme Grænsen mellem Slesvig og
Holsten og skal her have udrettet meget, saa at de danske
Fordringer ikke led Skade. V. var i to Maaneder Medlem af
Rigsdagen, i det han af Kjøbenhavns 1. Valgkreds blev valgt til
Medlem af Folketinget i Febr. 1853. Han støttede Ministeriet i dets
Kamp for Tronfølgeloven, men efter at Rigsdagen i April var
bleven opløst, gjenvalgtes han ikke. -- 1836 optoges V. til Medlem
af det kongelige danske Selskab for Fædrelandets Historie og
Sprog, 1841 til Medlem af Videnskabernes Selskab, 1841-50 var
han Formand i den danske historiske Forenings Bestyrelse. V. var
14. Jan. 1852 bleven gift med Margrethe Elisabeth Knudsen (f.
3. Marts 1825 d. 4. Okt. 1896), Datter af Lysestøber Hans K. Han
døde 8. Juli 1862.

Erslew, Forf. Lex. 
Nord. Universitets Tidskr. 1863, I. 140 ff. 
Fr. Hammerich, Et Levnetsløb I, 111 f. II, 59. 
Steenstrup, Historieskrivningen i Danmark. 
Vidar 1889 (Chra.) S. 546 f.

Johannes C. H. R. Steenstrup.



v. Veltheim, Christoffer, --1540, Høvedsmand, tilhørte den 
saakaldte sorte Linje af Familien V. og var Søn af Ottrau v. V.
(d. 1525), Arvekæmmerér i Hertugdømmet Brunsvig. Han var i
Tyverne og Trediverne en af de bekjendteste Lejetroppeførere i
Nordtyskland. 1523 stod han i dansk Tjeneste og deltog i
Frederik I's Hær i Belejringen af Kjøbenhavn. I Maj 1534 traadte han
i Christian III's Tjeneste, deltog i Belejringen af Lybek og
muligvis siden i Johan Rantzaus Tog op i Jylland. Næste Aar deltog
han i Slaget paa Øxnebjærg og fulgte derefter med Christian III's
Hær til Kjøbenhavn. Under en stor Del af Belejringen, fra
Slutningen af Nov. 1535 til Slutningen af Marts 1536, fungerede han
som øverste Feltherre i Lejren. Han undertegnede Kjøbenhavns
Kapitulation 29. Juli 1536. Efter Krigen vedblev han at staa i
dansk Tjeneste, var med ved Kongens Kroning 1537 og ledsagede
Kongen næste Aar til Hyldingen i Hamborg og til det
schmal-kaldiske Forbunds Møde i Brunsvig. Han havde fra Krigens Tid
store Summer til gode hos den danske Konge og havde for en
Del af disse Trittau Slot, Byen Oldeslo med tilhørende Told og
Klosteret Reinbeck i Pant. Han døde 1540.

Dsk. Mag. 4. R. III, 86 f.

L. Laursen. 



Wemmeløv, Henrik Christian, 1726-62, Præst. Han var 
født i Frederiksstad i Norge 13. Febr. 1726 og Søn af residerende
Kapellan Niels W. og Anna Elisabeth f. Bruun, blev Student 1743
og theologisk Kandidat 1748. Ved Faderens Død 1749 blev han
dennes Eftermand som residerende Kapellan i sin Fødeby og døde
i denne Stilling 1762. W. var en ret heldig Lejlighedsdigter og
udgav 1756 under Titelen «Uskyldige Sparetimer» en liden Samling
aandelige Sange, som i Samtiden nød adskillig Paaskjønnelse.

Skaar, Norsk Salmehist. II, 66 f. 
Personalhist. Tidsskr. IV, 93. VI, 222 f.

A. E. Erichsen.



Wenck, Heinrich Emil Charles, f. 1851, Arkitekt. W. er 
født i Aarhus 10. Marts 1851 som Søn af nedennævnte Generalmajor 
H. Th. W. og dennes 2. Hustru Waller Jenny Louise f.
Pacht; han gik i Skole i Kiel og Kjøbenhavn og gjennemgik
Kunstakademiet, hvis lille Guldmedaille han 1878 vandt for
Opgaven «En Bibliotheksbygning i gothisk Stil». I nogle Aar var
han paa Studierejser i Udlandet, bl. a. 1883 og 1884 i Italien paa
Akademiets Stipendium, ligesom hans senere Virksomhed som
Statsbanernes Arkitekt har medført en Del Rejser med specielle
Formaal. I denne Stilling har han opført Banegaarden i Helsingør
(sammen med Holsøe), Østbanegaarden og Godsbanegaarden i
Kjøbenhavn, Stationerne langs Kystbanen, Banegaardene i Nykjøbing S.,
Præstø og Sorø, Stationerne langs Banerne Svendborg--Nyborg og
Odense--Kjærteminde, Hammelbanegaarden i Aarhus samt
Banegaardene i Holstebro, Herning, Æbeltoft, Varde og Esbjærg (1904).
Desuden har han arrangeret stilfulde Interiører i Amaliegade 8 og
16 og paa Østergade 8, bygget Ingeniør Werners Villa i
Espergærde, Posthuset i Sorø, Forbrændingsanstalten paa
Frederiksberg osv. samt projekteret den nye Hovedbanegaard i Kjøbenhavn
og en Telegraf bygning ved Nicolai Taarn. W. er tillige en
talentfuld Akvarelmaler, som hyppig med Held har udstillet paa
Charlottenborg; hans Banegaarde ere moderne i god Betydning, og ved
deres mange smagfulde og originale Enkeltheder have de utvivlsomt
udøvet en kulturel Indflydelse rundt omkring i Landet. 15. Marts
1895 ægtede han Helga Thyra Fanny Jensen-Gram (f. 1870), Datter
af Grosserer J. Jensen.

Erik Schiødte.



Wenck, Heinrich Theodor, 1810-85, Officer, blev født i 
Burg paa Femern 24. Okt. 1810 og var Søn af Kapitajn, senere
Sognefoged i Jevensted og Raumort i Rensborg Amt Henrik 
Christian W. (f. 1773 d. 1859) og Anna Magdalene f. Itzig (f. 1775 d. 1860).
Han begyndte sin militære Løbebane i Landkadetkorpset, hvor
han 1826 blev virkelig Landkadet, 1829 erholdt Sekondlieutenants
Anciennitet og 1. Præmie ved Officersexamen og 1830 blev
Kadetkorporal og Pagekadet. 1831 udnævntes han til Sekondlieutenant
ved 1. jyske Infanteriregiment, men Aaret efter indtraadte han som
Elev paa den kongl. militære Højskole, fra hvilken han afgik 1836
som Premierlieutenant i Ingeniørkorpset. Han ansattes strax ved
Fæstnings- og Bygningstjenesten, først i Kjøbenhavn og senere i
Rensborg, men i 1839 overgik han til den Ingeniørkorpset den
Gang underlagte Vejtjeneste, ved hvilken han med korte
Afbrydelser forblev, saa længe han stod i militær Tjeneste; han
forfremmedes til Kapitajn af 2. Klasse 1842, af 1. Klasse 1843,
karakteriseret Major 1852, Major 1853, karakteriseret Oberstlieutenant 1859,
Oberstlieutenant 1861 og Oberst 1864. I Krigsaarene 1848-49
gjorde han Tjeneste ved Feltingeniørdetachementet og deltog i
Fægtningen ved Haderslev 29. Juni 1848 og i Udfaldet fra
Fredericia 6. Juli 1849.

Ved Vejtjenesten virkede han først i Hertugdømmerne 1839-42
og dernæst i Kongeriget 1842-52. 1852-63 var han dirigerende
Stabsofficer for Vejtjenesten i Holsten og Lauenborg og blev i
1852 konstitueret, 1856 virkelig Overlandevejinspektør i Holsten.
Fra 1855-63 var han kongl. Kommissær for Altona--Kieler-Jærnbanen 
og dens Sidebaner og fra 1864 Indenrigsministeriets tekniske 
Konsulent i Jærnbanesager og Medlem af Direktionen for de
sjællandske Jærnbaner (fra 1880 Statsbaner). Fra Begyndelsen af 1864
overgik han til Vejtjenesten i Kongeriget som dirigerende
Stabsofficer, og han sattes i Slutningen af samme Aar à la suite i
Ingeniørkorpset. I 1868 blev han Overvejinspektør og fratraadte
Posten som fungerende Direktør for Ingeniørkorpsets Vejtjeneste
paa Grund af dennes Overgang til den civile Bestyrelse. Han var
Formand for Kommissionen af 1872 til Bedømmelse af de indkomne
Planer til Anlæg af en fast Bro over Limfjorden og Medlem af
Kommissionen af 1878 angaaende Kjøbenhavns Banegaards Udvidelse.
1879 udnævntes han til General à la suite, og 1885 fratraadte han
Stillingen som Medlem af Direktionen for de sjællandske
Statsbaner. W. døde 21. Nov. s. A. Han blev Kommandør af
Danebrog af 2. Grad 1867 og af 1. Grad 1873.

W. ægtede: 1. (Avg. 1837) Ursula Maria Holbech (f. 20. Jan.
1813 d. 23. Dec. 1838), Datter af Skibskapitajn Peter Nielsen H.
(f. 1772 d. 1847) og Maria f. Thayssen (f. 1779 d. 1849) og 2. (3. Feb. 1842) 
Waller Jenny Johanna Louise Pacht (f. 24. Marts 1816 d. 26. April
1904), Datter af Amtsfoged i Mølln Johan Christoph Ludvig P. (f.
1769 d. 1860) og Anna Johanna Elisabeth f. v. Decken (f. 1783 d. 
1860).

Tychsen, Fortifikations-Etaterne og Ingeniørkorpset 1684-1893.

V. E. Tychsen.



Vendelbo, Christian, --o.1400, fremtræder i Slutningen af 
Valdemar Atterdags Tid; han var da Ridder, Høvedsmand paa
Skanderborg Slot og Medlem af Kongens Raad. Som saadan
deltog han i Fredsforhandlingerne med Hansestæderne 1369-70,
og efter Valdemars Død har han saa vel medbeseglet den
Haandfæstning, Kong Oluf udstedte 1376, som Aaret efter paa
Danehoffet i Nyborg den der vedtagne Landefred. Ellers træder han lidet
frem i Datidens Statsakter, og der er ogsaa kun bevaret faa
Vidnesbyrd om hans personlige Forhold. Han deltog i Fredsmødet
paa Lindholm 1395, der gjorde Ende paa Krigen med Albrecht af
Meklenborg, og da Erik af Pommern blev valgt til Konge,
udnævnte Dronning Margrethe C. V., der nu var den ældste i
Rigsraadet, til Landshøvedsmand og «Rettere» i Jylland; i denne
Egenskab holdt han i de følgende Aar Retterting paa Kongens Vegne.
I de store Rigsmøder deltog han derimod ikke siden og var heller
ikke med ved Unionsmødet i Kalmar; han levede endnu i Aaret
1400, men det følgende Aar nævnes hans Hustru, Elene
Buggesdatter, som Enke.

Kr. Erslev.



Vendelbo, Peder, --o.1347, tilhørte en gammel og højt 
anset nørrejysk Adelsslægt og fremtræder selv først i Christoffer II's 
Tid. Da denne Konge kom i Strid med de Raadgivere, han
havde arvet fra sin Broder, udnævnte han P. V. til sin Marsk i
Stedet for Ludvig Albertsen (Eberstein IV, 401) og sendte ham
imod denne, der havde sat sig fast paa Hammershus; det lykkedes
ogsaa P. V. at indtage den stærke Borg. Aaret efter blev
Christoffer imidlertid fordrevet (1326), og P. V. mistede sin høje Stilling.
Han traadte dog i Tjeneste hos Modkongen Valdemar og nævnes
som dennes Raad, men da Christoffer vendte tilbage til Riget,
sluttede han sig atter til ham og blev hans Drost, uden for øvrigt,
som det synes, at komme til at spille nogen større Rolle. I den
følgende kongeløse Tid hører man næsten intet til P. V., men da
Valdemar Atterdag havde vundet Kronen, træder han frem i 

forreste Række blandt denne Konges Mænd; han indtog atter
Stillingen som Drost, hvad han dog hurtig opgav. Allerede 1347
nævnes hans Hustru Arine som Enke. P. V. efterlod sig et Par
Sønner, og hans Døtre vare indgiftede i Jyllands største Slægter;
den ene havde saaledes ægtet Erik Nielsen Gyldenstjerne, den
anden den bekjendte Niels Bugge (III, 234).

Kr. Erslev.



Wendt, Carl, 1731-1815, Gehejmekonferensraad, var født 
12. Okt. 1731 i Sorau i Nedre Lausitz. Hans Fader Christian W.
var født i Itzeho, havde studeret ved Kjøbenhavns Universitet og
derefter tjent Prins Carl som Pagehofmester paa Vemmetofte, hvor
han tog virksom Del i Oprettelsen af gode Skoler, havde derefter
beklædt Stillingen som Sekretær ved Missionskollegiet og Inspektør
ved Waisenhuset, indtil han 1723 forlod Landet og blev Præst i
Kassel, senere Superintendent i Sorau. Han var gift med Marie
Margrethe Lichtenberg. Sønnen besøgte Skolen i sin Fødeby, blev
1749 dimitteret til Universitetet i Halle, hvor han 1752 promoverede
som Dr. med. Aaret efter kom han paa Opfordring af C. A.
Plessen til Kjøbenhavn, hvor han begyndte at praktisere. Efter sin
Fader havde han arvet pædagogiske Interesser og blev 1755
Hovmester for Chr. Ludvig Plessens Sønner, først i deres Hjem, senere
fra 1757 ved Sorø Akademi, og rejste med dem til Genf, hvor den
yngre af Brødrene døde. Med den overlevende, senere
Gehejmekonferensraad Chr. Ludv. v. Scheel-Plessen (XIII, 164) gik han
1760 til Gøttingen, Aaret efter til Leiden og Utrecht. I Foraaret
1764 vendte han efter en længere Rejse med sin Elev tilbage til
Kjøbenhavn, hvor han kort efter overtog et nyt Hverv som
Hovmester for Brødrene C. D. F. og J. L. Reventlow, der i 3 Aar
studerede i Sorø, indtil han 1766 ledsagede dem til Leipzig. I
Foraaret 1769 fulgte han dem til Schweits og Aaret efter til Paris
og England. Overalt søgte han med sine mangesidige Interesser
at vække deres Sans for almennyttige Foretagender, Landboforholdene, 
Skoleundervisningen, Fabriks- og Industrilivet, og det tør vel
siges, hvad ogsaa begge Brødrene hele deres Liv taknemmelig
erkjendte, at disse af Danmark saa højt fortjente Mænd for en
væsentlig Del skylde hans indgribende Paavirkning deres
Aandsretning og Tankesæt. Hjemvendt i Nov. 1770 gik Brødrene atter
i Sommeren det følgende Aar med W. til Norge og Sverige for at
studere Bjærgværksdrift. W. blev derefter nøje knyttet til den
Reventlowske Familie, boede i deres Hus og vedblev, især efter 
Faderens Død 1775, at være deres trofaste Raadgiver, til hvem de
henvendte sig i alle vigtige Livsspørgsmaal. Han havde ogsaa
alle deres Stifmoders, Grevinde Charlotte Amalie Reventlows (XIV,
32) Sager under Hænder og boede under Tag med hende, især
efter 1781, da han erhvervede Gaarden Hummeltofte ved
Frederiksdal, hvor hun ogsaa døde 1792. Samtiden sluttede af det nøje
Forhold, der bestod mellem begge -- hun var kun 4 Aar ældre
end han -- at de havde indgaaet et hemmeligt Ægteskab, som
af Hensyn til Standsforskjellen aldrig blev deklareret. Sikkert er
det, at W. af hele Familien opfattedes som den, der stod hende
nærmest, og til ham rettede alle deres Kondolence ved hendes
Død. Han indgik ej heller senere noget Ægteskab.

Mærkelig nok er det hverken som Læge, hans egentlige
Livsgjerning, eller i sin Virksomhed som Ungdomslærer, skjønt
han var «en Mentor efter Fénélons Ideal», at W. har erhvervet sig
et Navn i Danmarks indre Historie. Betroet med Ordningen af
Familien Reventlows Pengesager og Forvaltningen af Dronning
Anna Sophies Stiftelses Midler fik W. Lejlighed til at vise sin
fremragende finansielle Dygtighed. 1775 blev W. Medlem af
Direktionen for den almindelige Plejeanstalt, i hvilken han udfoldede
en særdeles fortjenstfuld Virksomhed. Den ældre Schimmelmann
skaffede ham 1781, da han fratraadte denne Post, Udnævnelse til
Kommissær ved den oktroierede Bank, Aaret efter blev han
Sekretær i Bankens Overdirektion. Efter Bernstorffs Tilbagekaldelse
blev W. i Juni 1784 Deputeret i Finanskollegiet og Medlem af
Direktionen for Bankkontoret samt af den overordentlige
Finanskassekommission. I Finanssager var han baade C. D. F.
Reventlows og E. Schimmelmanns højre Haand, og i Folkemunde hed
det, at Wendt regerede Reventlow, denne atter Kronprinsen
gjennem Bernstorff, saa at det egentlig var W., der styrede Landet.
Han havde Del i Schimmelmanns Omordning af Finansstyrelsen
og Oprettelse af et nyt Finanskollegium, arbejdede fra 1787 i den
s. A. nedsatte Finanskommission og var især virksom ved
Indretningen af Speciesbankerne i Altona og Kjøbenhavn (1791), af hvis
Direktion han blev Medlem. Fra 1788 refererede han Finanskollegiets 
Forestillinger i Gehejmestatsraadet. 1787 blev han Medlem
af den til Fattigvæsenets Ordning nedsatte Kommission og fik 1799
Sæde i Direktionen for Depositokassen. W., der 1777 havde faaet
Titel af Justitsraad, blev 1781 Etats- og 1789 Konferensraad og fik
1804 det hvide Baand. 1801 fik han Løfte om
Stempelpapirforvalterembedet. I Avg. 1807 fulgte han med Kongen til Rensborg, hvor
han fortrinsvis havde Opsynet med den kongl. Kasse, og gik med
denne i Juni Aaret efter som første Medlem af den midlertidige
Kasseadministration (1808-10) til Kiel. 1810 vendte han tilbage
til Kjøbenhavn og sendtes i Omslaget 1812 til Kiel for at danne
en Kreditforening mellem Godsejerne i Hertugdømmerne og som
kongl. Kommissær indtil videre at indtræde som Medlem af dens
Direktion. Skjønt W., i øvrigt med urette, blev anset som
medvirkende ved Udstedelsen af den særlig i Holsten forhadte
Forordning af 5. Jan. 1813, som han i sine Breve loyalt søger at
forsvare, skjønt han inderst misbilligede dens Fremkomst, lykkedes
det ham ved den velgjørende og betydelige Indflydelse, hans
Person udøvede, og den Tillid, han nød, at afværge meget ondt og
berolige de oprørte Gemytter. Udnævnt til Gehejmekonferensraad
1812 blev han i Dec. 1813 Overpræsident i Kiel efter at have
nedlagt sit Embede som Finansdeputeret. I sin nye Stilling var han
Medlem af den for Holsten nedsatte provisoriske Forvaltningskommission. 
Han afgik ved Døden i Kiel 6. Avg. 1815. W. maa
betegnes som en af de smukkeste Skikkelser, den yngre Bernstorffs
Æra kan opvise, de tre Grevers fælles fuldtro Ven og Støtte, i
gode og onde Dage Statens altid nidkjære, pligtopfyldende og
trofaste Tjener, der omfattede Danmark, dets Sag, dets Folk og
dets Sprog med usvigelig Kjærlighed, «integer vitæ», som der
staar skrevet under hans Billede, ogsaa i sit private Liv
gjennemtrængt af dyb og sund Religiøsitet og en fast Tro paa alle humane
Tankers endelige Sejr.

Efterladte Papirer fra den Reventlowske Familiekreds I-VI. 
Rahbek, Minerva 1801, IV, 252 ff. 

Louis Bobé.



Wendt, Frantz Wilhelm, 1815-95, Kunst- og Handelsgartner, 
var født 2. Juli 1815 og Søn af nedennævnte Læge J. C. W. W.
Han gik først i Borgerdydskolen i Kjøbenhavn, men maatte af
Helbredshensyn i 1830 opgive den studerende Vej og kom i
Gartnerlære paa Gisselfeld under Gartner Thiesen. I September 1836
underkastede han sig som Elev i Fredensborg Slotshave
Kunstgartnerexamen. I Aarene 1839-43 bestyrede W. Vallø Stiftshave,
og efter at han med Understøttelse fra det offentliges Side havde
foretaget en Udenlandsrejse, blev han Gartner paa Ledreborg ved
Lejre. Haven var meget forsømt, og store Forandringer bleve
foretagne i de 7 Aar, han beklædte denne Plads. I 1851 kjøbte han 
en Ejendom paa St. Jørgensbjærg ved Roskilde, hvor han drev
Planteskoledrift og Frøhandel, og ved Siden deraf havde han et
ikke ubetydeligt Landbrug, som gav ham Lejlighed til Forsøg med
mange nye Græsarter, Rodfrugter og Kornsorter. Navnlig i
Tredserne og Halvfjerdserne havde han betydelig Omsætning med
Planteskoleartikler og Frø, og det varede derfor ikke længe, før han kunde
udvide det til Have indtagne Areal fra 5 til 9 Tdr. Land. Da
imidlertid Afsætningsforholdene i Firserne bleve vanskelige paa Grund
af de mange nye konkurrerende Forretninger, der opstod trindt
om i Landet, solgte W. sin Ejendom i 1889. Da Examen i
Blomsterdyrkning og Driveri 1866 henlagdes til den kongl. Veterinær- og
Landbohøjskole, blev W. udnævnt til Examinator i det førstnævnte
Fag. W. har skrevet flere mindre Afhandlinger: «Kort Anvisning
for Husmænd til Dyrkning af Rodfrugter, Staldfodringsplanter og
Handelsplanter» (1872), «Om Rodfrugter og nogle andre Planter,
som anvendes til Fodring af Kreaturer» (1858), «Om Husmandens
Stilling som Arbejder paa Landet og om Dyrkning af
Husmandslodder» (1871). W. døde 2. Avg. 1895. -- Han ægtede 2. Juli 1851
Thrine Jensen (f. 30. Nov. 1822 d. 5. Nov. 1864), Datter af
Forpagter Hans J. paa Skullerupholm.

Erslew, Forf. Lex.

L. Helweg.



Wendt, Johann Christian Wilhelm, 1778-1838, Læge. Han 
fødtes 16. Sept. 1778 i Ekernførde og var en Søn af Kjøbmand og
Brænderiejer Jürgen Friedrich W. og Margrethe Øllegaard f. Fiebig.
Efter at have frekventeret sin Fødebys lærde Skole blev han 1793
kirurgisk Assistent (Lærling) ved det kongl. Christians Plejehus i
Ekernførde og udnævntes 1796 til Eskadronskirurg ved det
slesvigske Livregiment. 1798 tog han sin Afsked og drog til
Kjøbenhavn for videre Studier af Kirurgi og Medicin, blev her strax
Volontær og 1800 Kandidat ved Almindeligt Hospital, hvis Læge
W. N. Jacobsen (VIII, 367) var hans Onkel. S. A. blev han
Underkirurg ved Søetatens Haandværkerstok. 1801 indskreves han
privat som Student ved Universitetet, 1802 tog han Examen ved
kirurgisk Akademi, udnævntes s. A. til assisterende Læge ved
Almindeligt Hospital og i det dertil hørende Fattigdistrikt ligesom
ogsaa til Docent i Naturlære ved Veterinærskolen ved J. V.
Neergaards Afskedigelse (XII, 157). 1803 blev han Bataillonskirurg ved
norske Livregiment, 1804 Læge ved Vartov og selvstændig
Distriktslæge under Fattigvæsenet. S. A. absolverede han medicinsk Examen. 
1812 erholdt han Embedet som Medicinalrevisor for Armeen og
Marinen og dermed Regimentskirurgs Rang.

W. gjorde sig tidlig bemærket som en aandslivlig og habil
Mand med gode Kundskaber, med litterære Interesser og Anlæg
og energisk Reformiver i forskjellige Retninger. Den tidligere
uheldige Forsyning med Medikamenter til Militæretaten fik han
strax efter Udnævnelsen til Revisor heldig reformeret, og han
havde en Hovedfortjeneste af Udarbejdelsen af den første
Militærfarmakopé (1813); han optraadte tidlig som Forfatter til smaa
Skrifter, navnlig indeholdende praktiske Anvisninger for Kirurgerne.

1813 blev han udnævnt til Overmedikus ved Almindeligt Hospital,
en Stilling, som i øvrigt den Gang endnu ikke var meget
estimeret, men som han snart bragte til større Anseelse, saa at
Hospitalet i hans Tid begyndte at søges af de medicinske studerende
for deres kliniske Uddannelse. 1817 erholdt han Professortitelen,
1823 fik han Æresdiplom som Doctor medicinæ fra Kiels Universitet.
Han gav sig ogsaa af med Belletristik, i øvrigt i Overensstemmelse
med Tidens æsthetiske Aand, blev en yndet Lejlighedsdigter og
knyttede som Læge og Ven Forbindelser med de samtidige
litterære Kredse i Kjøbenhavn, fraterniserede ogsaa en Tid noget med
de oppositionelle og revolutionære Kredse, dog ikke anderledes,
end at han som Ven af Dr. Dampe, da Sagen mod denne 1820
indlededes, uden større Betænkelighed lod sig bruge af
Politidirektør Kierulff som Spion og Angiver -- i det han dog samtidig,
holdningsløst Følelsesmenneske som han vistnok var, ivrigt søgte
at afværge de værste Kalamiteter for sin «Ven».

Sin medicinske Forfattervirksomhed i Smaaskrifter og Tidsskriftsafhandlinger fortsatte han ufortrødent, og han var en Tid
Medudgiver af «Bibliothek for Læger» ligesom ogsaa af «Penia».
Foruden talrige aktuelle Æmner behandlede han end videre den danske
Medicins Historie i flere Skrifter, saaledes «Historien af den
veneriske Sygdoms Begyndelse og Fremgang i Danmark» (1820),
«Almindeligt Hospital, dets Indretning og Forfatning, Pengevæsen,
Legater, Historie» (1833), «Børnekoppernes og Vaccinationens
Historie i Danmark» (1836). Han var meget bibliofil og kom
efterhaanden til at eje en af de betydeligste private Bogsamlinger i
Landet. Som organisatorisk og filantropisk Reformator virkede
han ligeledes utrættet og indlagde sig betydelige Fortjenester. Som
Kommissionsmedlem var han meget virksom for Oprettelsen af
Garnisonshospitalet i Kjøbenhavn, hvortil der var en overordentlig
Trang, ligeledes havde han som Medlem af Kommissionen for
Kjøbenhavns Fattigvæsens Omorganisation (1828) en stor Del af
Æren for de Forbedringer, som derved gjennemførtes.

1832 udnævntes han til Stabskirurg ved Landmilitæretaten og
derved ogsaa til Medlem af det nye Garnisonshospitals Direktion
og af Sundhedskollegiet. 1833 blev han end videre Medlem af det
slesvig-holstenske Sanitetskollegium og erholdt s. A. Rang med
Oberstlieutenanter, 1835 blev nan Etatsraad. 4. Marts 1838 døde
han pludselig. -- Han var gift med: 1. Mette Mariane Knudsen
(d. 1809 25 Aar gammel), Datter af Koffardikapitajn Henrik K.; 
2. Ane Margrethe Rasmussen (f. 1791 d. 31. Dec. 1844), Datter af
Hans Jacob R. i Vedbæk.

Den danske Lægestand 4. Udg. 
Erslew, Forf. Lex. 
Bibl. f. Læger XXVIII, 255 ff. 
Lübker u. Schrøder, Schlesw.-Holst.-Lauenb. Schriftstellerlex. 
Berl. Tid. 1838 Nr. 68. 
Høsts Erindringer. 
Hist. Tidsskr. 6. R. V.

Jul. Petersen.



Wengel, Christian Molt, 1821-59, Forfatter, Søn af Apotheker, 
Kancelliraad Hans Jørgen W. (f. 14. Avg. 1784 d. 16. Jan. 1874)
og Anne Sophie Frederikke f. Aabye (f. 22. Febr. 1786 d. 17. Maj
1877), var født i Ringsted 24. April 1821, gik 1831-36 i Herlufsholms
Skole og derefter i Roskilde Latinskole, hvorfra han i 1840 blev
Student; 1848 tog han juridisk Embedsexamen; derefter fik han
Ansættelse som Assistent i Justitsministeriets Revisionskontor for
Skiftedesignationerne og de offentlige Stifteisers Regnskaber, i 1855
blev han Revisor smstds. og i 1859 Fuldmægtig i 1. Revisionskontor 
for umyndiges Midler. Han var ugift. En Tyfus dræbte ham
24. Sept. 1859.

W. gjorde sig først bekjendt i Studenterverdenen ved, nærmest
i gamle Rosenkildes Manér, at udføre komiske Roller i
Studenterforeningens Komedier, saaledes Lars ved den første Opførelse af
«Gjenboerne», Mads i «Soldaterløjer», Randbøl i «Feriegjæsterne»,
Sandrup i «Familietvist» og Forpagter Klem i «Deklarationen».
Ogsaa i sine egne Studenterkomedier, som senere gik over til
Sekondtheatrene, spillede han gjærne. Han har forfattet: «Kusine Lotte»,
Vaudeville i 1 Akt (1854 &#596;: 1853, 6. Opl. 1898), «Plader», Lystspil
med Sang i 3 Akter (1858; opført paa Kasino 1855 og som
Studenterkomedie under Titelen «Middagsmad i Larsbjørnstræde, Lystspil
med Plader i 3 Akter»). Efter hans Død udkom hans «Efterladte
Skrifter» I-III (1859-60), og i sit Testamente havde han bestemt
Indtægten af disse til Studenterforeningens Byggefond. De 

indeholde «Kjærlighed paa Taget», Vaudeville i 1 Akt (som
Studenterkomedie: «Kjærlighed paa Taget eller Nr. 66 og 67 ved Nørrevold,
Vaudevillestump i 1 Akt»), «En Tale», Lystspil med Sang i 2 Akter,
og «Fra Ni til Fire», Fortælling med Tableauer. Disse Komedier
ere senere enkeltvis udkomne i flere Oplag. «Kjærlighed paa
Taget» opførtes paa Kasino 1854 og «En Tale» paa Folketheatret
1858. Han har desuden oversat og omarbejdet et Par franske
Stykker til Kasino og Folketheatret og skrevet morsomme Viser,
af hvilke den om Matrosen, der aad Toldbodrotten, er mest
bekjendt. Hans dramatiske Arbejder ere ikke egentlige
Studenterkomedier, dertil ere de ikke overgivne, kaade og hensynsløse nok
over for Øjeblikkets Forhold og Personligheder; der er aldrig
Bidskhed eller Nærgaaenhed i deres paalidelige Skildringer af
Mennesker, aldrig stilles her noget paa Spidsen, men de ere hyggelige
og elskværdige. Og saadan var han selv som Menneske. I
Studenterforeningen, hvor han færdedes til Stadighed og yndedes af
alle, traadte han aldrig frem, førte ikke Ordet, ønskede ikke, at
hans Vilje skulde lystres. Han var altid i ligeligt Humør, lidt
magelig, uden egentlig Begejstring for noget, stærk i Modgang,
sandhedskjærlig og trofast, med Trang til at være noget for andre;
men alt maatte gaa rolig og sindig, ingen fik Lov til at storme
paa, han vilde helst ene sørge for sit, pusle med det og under
Arbejdet være fri for andres Raad og Kritik. Chr. Richardt siger
om ham, at «uden Larm, men dog til Fryd, som Kilden med den
sagte Lyd, han vandred sine Veje». Altid søgte han at finde
Livets lyse Sider og ønskede at glæde sig ved Tilværelsen uden
at føle dens Disharmonier. Skjønt han samvittighedsfuldt
besørgede sit Embede, interesserede dette ham kun lidet, vistnok fordi
han ikke gjennem det kom i Vexelvirkning med andre Mennesker;
thi det var en Drift i ham at iagttage sine Medmennesker,
gjennemforske dem, ikke just til Brug for sin Forfattervirksomhed, men
fordi de højlig interesserede ham, netop fordi han elskede dem.
Det var i det hele taget hans dybe Trang at lære Livet til Gavns
at kjende, og dette vil kun kunne ske fra Kjærlighedens
Standpunkt. Iblandt Studenterne beredte han sig bl. a. Vej ved sin
fremragende Evne til at efterligne Folks komiske Sider, ved at
holde morsomme Avktioner og endelig ved at forberede Fester.
«Han var af Ydre meget styg, hans Hoved sad lidt skjævt ...,
hans Næse havde den løjerligste Facon, hans Mund var stor, og
dertil kom endnu, at han skelede stærkt. Men trods alt dette
ikke meget skjønne i hans Ansigt, var der i dette det mest
elskværdige og vindende Udtryk. Han var ligefrem, forekommende
og venlig» (A. Abrahams).

H. C. A. Lund, Studenterforeningens Historie. 
Erslew, Forf. Lex. 
Nordisk Universitets-Tidskrift VI 1, S. 109 ff. 
A. Abrahams, Minder fra min Studentertid S. 42 ff. 
Carl Møller, Fra Studenterdagene S. 12. 
Axel Sørensen, Studenterkomedien S. 17 ff. 
Breve til og fra C. Hostrup S. 376.

Nic. Bøgh.



Wennerwald, Emil August Theodor, f. 1859, Landskabsmaler. 
E. W. er Søn af Fabrikant Fritz W. (f. 1832) og Emilie
f. Lüchow (f. 1826 f. 1883) og født i Kjøbenhavn 4. Avg. 1859.
Sin første Vejledning i Kunsten fik han af Maleren Carl Vilhelm
Hansen; senere forberedte C. V. Nielsen ham til Kunstakademiet,
hvor han blev optagen som Elev 1878. Faa Foraarsudstillingen
paa Charlottenborg debuterede han 1882 med «Efteraar, Parti fra
Søndermarken», og 1883 fulgte hans «Parti ved Kildesøen i
Jægersborg Dyrehave»; senere ernærede han sig nogle Aar som
Skuespiller og boede 1888-91 i Svendborg, fra hvis Gader og Omegn
han har malet adskilligt, der ligesom hans øvrige Arbejder vidner
om selvstændigt Syn og ikke ringe Formevne. W. ægtede: 1.
(4. Maj 1884) Carla Ludovica f. Kongsted (f. 1866 d. 1885), Datter
af Hofpianist Carl Julius R.; 2. (23. Okt. 1888) Ingeborg Johanne
Emilie Hansen (f. 1866), Datter af Gjæstgiver Anders H. og Ane
Margrethe f. Hansen.

Weilbach, Nyt dansk Kunstnerlex.

Sigurd Müller.



Wensin, Lorents, --1629, af holstensk Adel, var Søn af 
Godske W. til Rolsdorf og Eibe Danielsdatter Rantzau af Salzau. 
Han gik 1609 i Skole i Kiel, blev 1621 Hotjunker hos Kong
Christian IV og 1622 Kammerjunker hos Prins Frederik. 1625
beskikkedes han til Krigskommissær ved Hæren i Tyskland, men brugtes
særlig dette og det følgende Aar til gjentagne diplomatiske
Sendelser til Frankrig, nærmest for at formaa den franske Konge til
at slutte sig til Haager-Forbundet, men ogsaa for at skaffe Subsidier,
og til Holland, først for at kjøbe Vaaben, senere med den danske
Ratifikation af det nævnte Forbund. Paa en af disse Rejser blev
han holdt tilbage af Garnisonen i Lingen, og hans Papirer bleve
ham fratagne; først efter at Christian IV havde klaget til
Infantinde Clara Eugenia Isabella i Nederlandene, blev Fangen løsladt
og fik sine Sager igjen. Siden tabes hans Spor, formodentlig 
have de anstrængende Krigsaar nedbrudt hans Helbred, thi han 
angives at være død 1629, vistnok i en yngre Alder.

Thiset.



Venstermand, Johan, -1587, til Olstrup, var Søn af 
Jørgen V. til Stadager og dennes 2. Hustru Alhed Urne. Han
ledsagede som Hofsinde Hertug Magnus til Lifland, men kom snart
tilbage og fik senere Ansættelse som Sekretær i Kancelliet, i
hvilken Stilling han 1565 forlenedes med et Kannikedømme i
Roskilde Domkirke; dette beholdt han til sin Død. 1567 beskikkedes
han til Norges Riges Kansler og fik Aabygge, Ide og Raade
Skibreder i Norge, uden Afgift, og desuden Provstiet ved Marie
Kirke i Oslo; men dels, som det synes, paa Grund af Mangler i
sit Regnskab, dels fordi han havde vakt Kongens Uvilje ved
at have støttet de norske Bønders Petitioner om Fritagelse fra
den Kongen bevilgede Landehjælp, mistede han 1571-72 baade
sit Embede og alle sine norske Len. Først 1576 fik han atter
en lille Forlening Snegaard, som han 1577 ombyttede med Reins
Kloster, Tutterøen og Vigs Gods. Til Gjengjæld maatte han 1578 
gjøre Tjeneste som Rentemester paa Jakob Ulfeldts Gesandtskabsrejse 
til Rusland. Atter 1582 mistede han sine norske Len, og nu
var Anledningen ganske utvivlsomt Mangler i hans Regnskaber,
thi endnu Aar 1600 sagsøgtes hans Arvinger, fordi der ikke var
gjort Rede og Rigtighed for hans Len. Selv var han da for
længst død, i Juni 1587. V. var 1570 bleven trolovet med
Margrethe Høg, men denne Trolovelse gik over Styr, og først længe
efter at hun var gift med en anden, fæstede J. V. sig en Brud,
Kirsten Lagesdatter Beck. Brylluppet stod 30. Avg. 1584 i
Roskilde; Ægteskabet var barnløst. Enken levede endnu 1625.

Thiset.



Venstermand, Morten, --1610, til Pederstrup, Søholt og 
Egebjærg, hvilken sidste Hovedgaard han dog 1575 mageskiftede
til Kronen imod Krønge, var Broder til foranstaaende Johan V.
Han blev 1570 Hofsinde og gjorde tillige Tjeneste først som
Skjænk, siden en kort Tid som Køgemester til 1572, da han
forlod Hoftjenesten og fik Kjøbenhavns Slot i Forlening. Dette
Len beholdt han i 3 Aar og havde derefter i de følgende 3 Aar
Ravnsborg paa Laaland. 1576 var han i Kongens Følge paa
Rejsen til Meklenborg. 1580 fik han Øen Len, som han havde, til
han 1589 blev Befalingsmand paa Frederiksborg, hvilket han var 
til 1592, Endelig var han fra 1592 til 1604 forlenet med
Helgeland. Han synes at have været vel anskreven saa vel hos
Frederik II som Christian IV. Den sidste gjorde 1. Avg. 1591 hans
Bryllup med Anne Andersdatter Galt. Ægteskabet var barnløst.
Efter hans Død 1610 ægtede Enken Falk Brahe.

Thiset.



Wentorf, Carl Christian Ferdinand, f. 1863, Maler. C. W. 
er født i Kjøbenhavn 25. April 1863 og Søn af Snedkermester
Heinrich Frederik W. (f. 1832) og Cecilie Juditha f. Wandschneider
(f. 1831 d. 1894). Kunstakademiets Skoler gjennemgik han 1881-87;
som Udstiller paa Charlottenborg debuterede han 1886 med et
Portræt af Landskabsmaleren C. F. Aagaard. I 1890 og 1892 var
han med Akademiets Understøttelse udenlands, i 1896 rejste han
med det Ancherske Legat og i 1900, atter med Stipendium fra
Akademiet, til Holland og Paris; mindre Rejser har han næsten
hvert Aar foretaget paa egen Bekostning. Som Udstiller har han
til Stadighed givet Møde paa Charlottenborg, dels med
Genrestykker, dels og fornemmelig som Portrætmaler. Blandt hans Arbejder
kunne fremhæves: «Fra Trøstens Bolig, Motiv fra en Fattiggaard»
1892 (den Hirschsprungske Samling), «En Gudstjeneste paa
Amager» 1893 (Kunstmusæet), «Den gamle Bonde paa Toften» 1899
(Maribo Musæum; lønnet med Guldmedaille i München 1901), «Et
Sladderhjørne» 1898 samt Portrætterne af Tømmermester Harald
Olsen (Tømmerlavets Forsamlingssal; Aarsmedaille 1901),
Hofjægermester Fr. Tesdorff (1902), Grev Ahlefeldts tre Sønner (1903) og i
1904 Baron Rosenørn-Lehn, Etatsraad Bock og Skolebestyrerinde
Frøken Marie Kruse. W. er en solid og dygtig Kunstner, der
navnlig i sine Portrætter, af hvilke de sidstnævnte; frem for alle
Frøken Kruses, afgjort ere de bedste, udmærker sig ved jævn,
klar og sikker Karakteropfattelse, paalidelig Formgivning og sund
Farve. -- W. ægtede 18. April 1890 Alma Margrethe Nathalie Qvist
(f. 1861), Datter af Snedkermester Hans Jacob Q. (f. 1823 d. 1891)
og Augusta Frederikke Vilhelmine f. Würck (f. 1827 d. 1872).

Weilbach, Nyt dansk Kunstnerlex.

Sigurd Müller.

<chapter name="Venusinus, Jon Jacobsen,--1608, Theolog, Filosof, 
Naturgransker og Historiker">

Venusinus, Jon Jacobsen, --1608, Theolog, Filosof, 
Naturgransker og Historiker, var født paa Øen Hven, hvor hans Fader,
Jacob Jonsen, var Præst; Moderen hed Inger Pedersdatter. Faderen 
forflyttedes 1563 til Landskrone, efter hvilken By Sønnen kaldte
sig Coronensis; men efter at Hven ved Tyge Brahe havde faaet 
en særlig Navnkundighed, kaldte han sig Venusinus efter Fødeøen,
saa meget mere som han, der med ikke ringe Held dyrkede
Digtekunsten baade paa Latin og Dansk, derved fik Navn fælles
med en af Oldtidens mest berømte Digtere (Horatius). Efter at
have besøgt den kongl. Skole i Frederiksborg, der frembød bedre
Undervisningsforhold end de allerfleste af den Tids Skoler, afgik
V. til Universitetet i Kjøbenhavn og siden til Rostock. Her kom
han i Forbindelse med den ogsaa her i Landet meget ansete
Professor David Chytræus, der 1579 anbefalede ham til Kong
Frederik II's Understøttelse, da han var en alvorlig, besindig og
haabefuld ung Mand, som det vilde lønne sig at hjælpe frem paa
Videnskabernes Bane. Denne varme Anbefaling havde den Virkning,
at Kongen tilstod ham 100 gamle Daler aarlig i Studerehjælp. Nu
begav han sig paa længere Rejser, besøgte Tyskland, Østerrig
(hvor han lærte Jesuiternes fremskredne Undervisning at kjende),
Italien og Schweits. Længst dvælede han i Wittenberg, hvor han
tog Magistergraden. Hans Landsmand, den unge Sivert Grubbe
(VI, 222), der samtidig opholdt sig her og traadte i en varm,
gjennem hele Livet fortsat Venskabsforbindelse med ham, omtaler, at
V. blev anset for den lærdeste af alle daværende Studenter i
Wittenberg paa Grund af den Indsigt i Mathematik, Theologi og
de filosofiske Fag, som han lagde for Dagen ved Disputationer og
Deklamationer.

Efter Hjemkomsten fra disse Rejser blev V. 1584 Sognepræst
i Herfølge og Sædder ved Kjøge samt Provst i Bjeverskov Herred,
en Kaldelse, som han særlig tilskrev Lensmanden paa Tryggevælde,
Rigens Kansler Ejler Grubbe, ovennævnte Sivert G.s Fader. Da
denne ansete Mand døde 1585, og Arild Huitfeldt fulgte ham i
Forleningen og i Kanslerembedet, kom V. i et nært Venskabsforhold 
til denne, vistnok især grundet paa deres fælles Kjærlighed
til Historien. Skjønt Præstekaldet i Herfølge var et af de bedste
i Landet, synes det videnskabelige Liv i Hovedstaden dog at have
draget V. til sig. 1587 blev han Sognepræst ved Helligaandskirken
i Kjøbenhavn. Men her var han nær kommen i Vanskelighed,
da han som mange af hans samtidige, og deriblandt hans Venner
Arild Huitfeldt og Sivert Grubbe, havde en Forkjærlighed for den
kryptokalvinistiske Theologi. Særlig misbilligede han den da
brugelige Anvendelse af Exorcismen ved Daaben. Da han paa egen
Haand tillod sig at udelade den, vakte dette Skridt imidlertid en
saa ubehagelig Opmærksomhed, at han paa Regeringsraadets 
Forlangende for en Tid blev suspenderet fra sit Embede (1588), men
han slap dog nogenlunde skadesløs fra Sagen ved at love fremtidig
at følge den gjældende Kirkeskik. Siden, da han var bleven højt
anskreven hos Christian IV, søgte han at formaa denne til at
afskaffe Exorcismen, uden at det dog lykkedes, skjønt Kongen lod
et af sine egne Børn døbe med Forbigaaelse af denne Ceremoni.

I det hele var V. lidet konfessionel, men dog langtfra
irreligiøs, som hans mærkelige Oversættelse af Thomas a Kempis' Bog
om Christi Efterfølgelse (1599) og særlig Dedikationen i samme til
Sivert Grubbe viser. Ogsaa paa det videnskabelige Omraade var
han «liberior Academicus», som en samtidig Forfatter kalder ham,
meget kritisk anlagt, en Ven af Tyge Brahe og stærkt optagen af
videnskabelige Iagttagelser i de forskjelligste Retninger. Et Skrift
af ham, indeholdende filologiske, filosofiske og theologiske
Undersøgelser, blev til hans store Fortrydelse. 1595 undertrykt af den
akademiske Censur. Sagen var maaske den, at han hyldede den
ramistiske Retning paa Sprogforskningens og Filosofiens Omraade.
Bl. a. kan mindes om et Forsøg af ham (1594) paa at reformere
den danske Retskrivning, i ikke ringe Lighed med hvad R. K. Rask
i en langt nyere Tid har foreslaaet.

Skjønt V. saaledes ikke stod paa den bedste Fod med «de
højlærde» ved Universitetet, maatte de dog indrømme ham en
Plads i deres Midte, da det var lykkedes ham, efter at Christian IV
selv havde overtaget Regeringen, i høj Grad at vinde den unge
Konges og Kansler Chr. Friis' Velvilje. 1600 maatte de
akademiske Fædre «efter kongl. Befaling» kalde ham til Professor i
Fysik ved Universitetet, hvorhos Anlægget af en botanisk Have blev
ham overdraget. Botanik hørte nemlig ogsaa til de Videnskaber,
han syslede med.

Som Professor optraadte V. som Platos Fortolker og Forsvarer
i Modsætning til den herskende aristoteliske Filosofi. Han var den
første her ved Universitetet, der hævdede den kopernikanske
Verdensanskuelse og holdt Forelæsninger over Magnetismen. Et
Vidnesbyrd om den Yndest, han nød paa de højeste Steder, var det,
at han 1602 efter Dr. Niels Krags Død udnævntes til kongl.
Historieskriver og forlenedes med Dekanatet i Ribe Kapitel, som hans
Forgængere i Historiografstillingen ogsaa havde haft. Han flyttede
dog ikke til Ribe, men forblev ved Universitetet, i det han 1603
ombyttede Lærestolen i Fysik med den i Rhetorik. Samtidig
holdt han Forelæsninger over den danske Oldtid («Antiqvitates 
rerum Danicarum»); men skjønt han i disse Forelæsninger paa en
skaanselløs Maade gaar løs paa Saxos Sagnhistorie, undgaar han
dog ikke selv at snuble. Hans Etymologier ere ofte fantastiske,
og hans Forsøg paa at konstruere en dansk Oldtidshistorie vidner
tilstrækkelig om, at hin Tid ikke var i Stand til at magte saa
vanskeligt et Æmne. De mindre dunkle Afsnit af Historien naaede
han aldrig frem til. Et Par 1604-5 udgivne Dissertationer af
ham («De historia» og «De fabula, qvæ pro historia sæpissime
venditatur») henhøre under den historiske Indledningsvidenskab.

Da Christian IV 1606 besøgte sin Svoger, Kong Jacob i
England, fulgte V. med som «Orator et Historicus Regius» og skal
have vakt betydelig Opsigt ved sin mangesidige Lærdom. Det
fortælles, at et Digt, han overrakte Kong Jacob, vandt denne
lærdomelskende Konges Bifald i saa høj Grad, at han vilde
optage Forfatteren i Adelstanden, hvilket dog næppe er sket. Efter
Hjemkomsten blev V. 1607 forlenet med Sorø Kloster og Gods,
for at han, befriet fra det akademiske Arbejde, kunde have
Lejlighed til for Alvor at gjøre noget ved Fædrelandets Historie.
Men allerede 30. Jan. 1608 bortkaldtes han ved Døden. At der
har været noget tiltalende ved hans Personlighed, og at hans
levende Sands for videnskabelig Forskning i forskjellig Retning har
øvet en ikke ringe Tiltrækning paa de betydelige Mænd, han kom
i Forbindelse med, er umiskjendelige, men i Litteraturen har han
dog ikke efterladt sig mange Spor, vistnok især fordi hans
Interesser vare for lidt begrænsede.

V. var gift 1. (1585) med Agathe (d. 15. Juli 1589), Datter af
Professor Johs. Sascerides (XIV, 612); 2. med Karine
Dankertsdatter, Enke efter Kanniken Hans Leiel i Roskilde. Selv synes V.
ingen Børn at have haft, men for sin Stifsøn, Lægen Dankert
Leiel (X, 185), blev han en trofast Fader.

Kirkehist. Saml 3. R. I, 241 ff. 
Rørdam, Kbhvns. Universitets Hist. 1537-1621, III. 

H. F. Rørdam.



Weremberg, Bernhard, 1577-1643, Professor, var en Slesviger, f
ødt 24. Avg. 1577 i Treja, hvor hans Fader, Mag. Jacob W.,
var Præst; Moderen hed Anna Meier. Da Faderen blev forflyttet
til Hamborg, fik Sønnen sin Skolegang der og studerede siden i
Helmstedt og Wittenberg. 1605 blev han Rektor i Spandau i Mark
Brandenborg og 1609 i Haderslev. 1614 kaldedes han til Professor
i praktisk Filosofi ved Gymnasiet i Hamborg og blev senere 
tillige Docent i Historie. Døde 1. Juni 1643. Han var gift
Margrethe Langermann. Under sin Virksomhed i Hamborg udgav
han talrige Dissertationer, hvoraf en Del behandlede Æmner af
Samfundslære og Politik. -- Hans Broder Jacob W., der var født
i Treja 11. Jan. 1582, blev 1606 Adjunkt ved det filosofiske
Fakultet i Wittenberg, i hvilken Stilling han, navnlig ved Foredrag over
Metafysik, udviklede megen Lærerdygtighed i antiramistisk, strængt
luthersk Retning og havde ikke ringe Indflydelse paa talrige danske,
der den Gang studerede i Wittenberg (Kirkehist. Saml. 3. R. II, 10).
Siden blev han Præst i Hamborg samt Professor i Logik og
Metafysik ved Gymnasiet. Døde 29. Jan. 1623. Han stod i venskabelig
Forbindelse med den lærde Holger Rosenkrantz, hvem han
tilegnede sit Skrift «Vindiciæ ecclesiæ Lutheranæ» (1622). Hans
Hustru var en Datter af den bekjendte wittenbergske Theolog
Salomon Gesner.

Moller, Cimbria lit. I. 
Kirkehist. Saml. 3. R. VI. 
O. Andersen, Holger Rosenkrantz S. 256. 

H. F. Rørdam.



Werenskjold, Niels, til Hafslund, 1668-1741, Amtmand, 
Søn af Lagmand Werner Nielsen til Hafslund og Borregaard (d. 1697),
der var gift med den rige Lagmand Christen Jensens (VIII, 401)
Datter Helvig. Han maa vel være den Niels Wernersen, der 1687
blev Korporal ved «det nye Regiment» under Oberst Poul
Mathiesen, men har ikke fortsat paa den militære Bane, thi 1690
erholdt han kongl. Pas til en Udenlandsrejse, der skal have varet
flere Aar, og hvorunder han besøgte en større Del af Evropa og
vistnok ogsaa maa have drevet Studier. Efter at han ved
Faderens Død var kommet i Besiddelse af Formue, lykkedes det ham
allerede 13. Nov. 1697 at blive Assistensraad ved Overhofretten og
nobiliteret under Navn af Werenskjold. Efter C. G. Moltkes
Afgang 1703 opnaaede han at succedere ham som Amtmand i
Smaalenene; 1705 blev han Justitsraad, 1717 Etatsraad, 1724
Konferensraad og 1733 Ridder af Danebrog, i hvilket sidste Aar Kong
Christian VI og hans Dronning havde besøgt Hafslund under deres
Rejse i Norge. Under Svenskernes Indfald i Smaalenene 1716
og 1718 led W. ved de hyppige Indkvarteringer paa Hafslund
særdeles betydelige Tab, foruden at Gaarden laa udyrket og
Savbrugene maatte indstille deres Virksomhed. Han siges af Animositet
mod Biskop Deichman at have bidraget til, at den nye Matrikel
af 1723, hvori D. havde stor Del, ikke kom til at træde i Kraft, 

og beskyldes derfor fra denne Kant baade for Magelighed og
Ukyndighed, i det han siges at have været i sin Fuldmægtigs
Hænder. Han døde paa Hafslund 25. Juli 1741 og var siden 7. Jan.
1698 gift med Elisabeth de Tonsberg (viet paa Bragernæs), Datter
af Stiftamtmand Matthias de T. (XVII, 434). Hun døde, 66 Aar
gammel, 1742 (begr. 25. Juli i Skjeberg Kirke ligesom Manden).
Trods de ovennævnte store Tab var han ved sin Død en rig
Mand; hans Formue deltes mellem hans 3 Døtre, der alle
opnaaede anselige Giftermaal, og er for en Del bevaret til Nutiden
i det Huitfeldtske Fideikommis, nu i Greverne Moltkes Besiddelse.

B. Moe, Tidsskr. f. norsk Pers.-Hist. I, 24 ff. 
Personalhist. Tidsskr. IV, 120.

H. J. Huitfeldt-Kaas.



Werfel, Johan, 1764-1831, Litterat. Anledningen til at 
fremdrage denne Mand af i øvrigt ønskelig Glemsel er, at hans
Navn staar paa Titelen af et stort Antal Bøger fra Slutningen af
det 18. og fra de første Aartier af det 19. Aarhundrede. Som Søn
af en Opvarter paa Punschesalen i det kongl. Theater kom han
tidlig i Forbindelse med Theaterfolk og fik, som 16aarig, Plads
paa Theaterkassererens Kontor, hvor han var Kopist til 1790. Han
begik Bedragerier, blev fængslet; men da han bad om Naade,
kom han atter paa fri Fod. Ved en Piece og i et politisk
Ugeblad, han redigerede («Folkefjenden», Modstykke til Steinecks
«Folkevennen»), blandede han sig i den Heibergske Strid med
Theaterchefen, Grev Ahlefeldt («Grevens Fejde», VII, 257); man
stoppede Munden paa ham ved at forelægge Offentligheden hans
tidligere Færd, og for sine ubeføjede Beskyldninger mod Greven
fik han en Mulkt paa 1000 Rdl. Ved Oversættelser søgte han at
tjene Brødet, og Listen af de af ham oversatte Værker er meget
lang. I første Række kan nævnes Campes store Revisionsværk i
18 Dele, hvori bl. a. en Oversættelse af Rousseaus Emile; i øvrigt
en Mængde Tidsskrifter af yderst tvivlsom Beskaffenhed,
Grammatikker, Brevbøger, Romaner, økonomiske Skrifter og meget mere.
Men R. Nyerup bemærker allerede 1820, at blandt de Bøger, paa
hvilke W.s Navn staar paa Titelbladet, er der adskilligt, der ikke
er af ham, men som han kun har laant sit Navn til. Han boede
i mange Aar i Hørsholm og var saaledes i Nærheden af Th.
Thaarup, der boede ved Rungsted. I den af Thaarup 1813 fremkaldte
uheldige litterære Jødefejde (XVII, 157) ansaa W. sig særlig
forpligtet til «at forfægte Menneskehedens Sag» ved at begynde et
Tidsskrift til Forsvar for Jøderne. Hans Produkt, som vel ogsaa 
fremkom «til hans fysiske Trangs Afhjælpelse» -- for at bruge et
Udtryk af W. selv om hans litterære Virksomhed -- vrimler af de
groveste Skjældsord mod Thaarup. 1818 blev han Postmester i
Hørsholm, men forsvandt 1821 -- Grunden er let forstaaelig. Han
blev udgivet for død, men opholdt sig siden den Tid i Smug i
Kjøbenhavn til sin virkelige Død i Juni 1831. Under psevdonymt
Mærke (ofte «T. Ph. Hansen») og under andres Navne leverede
han endnu i sine sidste Aar mange Skrifter.

Overskou, Den dsk. Skueplads III, 607 ff. 
Museum 1890 S. 145 ff. 
Erslew, Forf, Lex. 

A. Jantzen.



Wergeland, Nicolaj, 1780-1848, Præst, fødtes paa Hosanger 
9. Nov. 1780 af Forældrene Klokker H alvor Lassesen fra Gaarden
Beraas i Lindaas og Antoinette Johnsdatter f. Nedrevold. Faderen
flyttede til Bergen, hvor han en kort Tid handlede, til han 1784
gik til Søs og blev borte. Moderen sad i Fattigdom med 3 Børn.
Niels skulde i Guldsmeddelære, men vilde endelig studere og fik
omsider Plads i Latinskolen, antagelig ved Hjælp af en Onkel,
der var pensioneret Officer og efter Fædrenegaarden Verkland
havde taget Navnet «Wergeland», som N. nu ogsaa tillagde sig.
1799 blev han Student og fik 1803 Examen theol. med egregie,
kom ind i det pædagogiske Seminarium og fik Guldmedaille for
en Afhandling om de gamle og de nyere Apologeter. 1805 blev
han Adjunkt i Christianssand, 1811 resid. Kapellan til Øjestad,
hvilken Stilling han dog ikke tiltraadte, da han 3 Maaneder efter
(1812) fik den samme Stilling i Christianssand. 1815 blev han
Hofpræst, 1816 Sognepræst til Ejdsvold, 1822-41 Provst over øvre
Romerige, Solør og Odalen. Som Sognepræst virkede han til sin
Død, 25. Marts 1848.

At W. tidlig har tænkt at blive Professor, hvortil han ogsaa
i sin Tid blev udset, er efter hans Examen og Prismedaille
rimeligt, og de theologiske Afhandlinger i rationalistisk Aand, han som
ung Adjunkt leverede, kunde tyde paa et saadant Maal. Det blev
imidlertid paa anden Maade han kom til at tjene Videnskaben.
Efter Krigens Udbrud 1807 havde Kravet paa et eget Universitet
faaet stor Magt inden Norges dannede Befolkning, og 1809 udsatte
Grev Herman Wedel, Peder Anker og Grossererne Johannes Thrane
og Westye Egeberg en Præmie paa 1200 Rdl. for den bedste
Afhandling om et norsk Universitet. W. fik nu i meget kort Tid
færdig sin Bog «Mnemosyne», der 1811 belønnedes med 800 Rdl. 
af Præmien. Foruden disse fik han 300 Rdl. af Kongen og store
Beløb fra forskjellige Byer, -- Vidnesbyrd om den Popularitet,
han havde vundet, ved sit Arbejde. Hvad der nærmest
karakteriserer W.s Bog med alle dens Svagheder er det Udtryk, den giver
for det norske Krav paa Selvstændighed, der efter Revolutionen
havde bragt tænkende Mænd til at tage Folket og dets Rettigheder
med som det første i deres Betragtning. I dette Stykke kan
«Mnemo-syne» siges at være det første større Skrift, hvori Norges nationale
Krav i det hele fik et Udtryk, og naar Forfatteren udtalte sig om
de Savn, som føltes, kunde han let komme til at tale for stærkt
om den virkelige eller formentlige Uret, der paa enkelte Punkter
kunde tilskrives Regeringen. Det var dog hverken dette eller
Selvstændighedshævdelsen i det hele, der skaffede Bogen og dens
Forfatter den store Popularitet, men Universitetstanken, der holdt
paa at faa Liv og lod de mere klartskuende Mænd overse eller
lukke Øjnene for Bogens paatagelige Mangler. Saaledes kunde
det naturligvis ikke gaa i Danmark, hvor A. S. Ørsted drog
Forfatteren til Ansvar for hans mange uovervejede og misforstaaelige
Ytringer om Staten og dens Styrelse her, hvor statsøkonomiske
Betragtninger, vidnende lige saa meget om Uforstand som
Uvidenhed, tjente til Begrundelse af Bogens Paastande og Krav.

Den populære Skribent blev hædret af Christian Frederik, da
han besøgte Christianssand i Avg. 1813, og det var vel omtrent
selvfølgeligt, at han maatte vælges til Repræsentant ved
Rigsforsamlingen paa Ejdsvold, hvor han sluttede sig til Grev Wedel og
Minoriteten, gjorde sig bemærket ved flere længere Taler af
storpolitisk Indhold og ved Opfindelsen af Ordet «Storting». Da
han kom hjem til sin Menighed, var Stemningen ham imod, og
den blev det ikke mindre, da han efter Foreningen med Sverige
optraadte med større Sikkerhed i udfordrende Tale og Skrifter.
Uviljen voxede, da han 1815 blev -- visselig vel fortjent -- 
Medlem af Nordstjærneordenen og ansaas som belønnet for sine
Fortjenester af Sverige. S. A. blev han Hofprædikant og fik af Carl
Johan en Gave paa 2000 Rdl. Man troede, han var udset til
Biskop i Bergen efter J. N. Brun, men herom blev der ikke Tale,
og i Stedet for Bispestolen fik han sin Barndomsdrøm om et smukt
Kald paa Østlandet opfyldt, da han 1816 blev Sognepræst til
Ejdsvold. Samtidig udgav han sin Bog «Sandfærdig Beretning om
Danmarks politiske Forbrydelser mod Norge». Det blev strax i flere
Bladartikler antydet, at den var et Hævnskrift mod Ørsted, hvis 
Kritik ogsaa nævnes blandt Forbrydelserne, og den milde Jacob
Aall udtaler dette 4 Aar før W.s Død uden at blive modsagt:
Den fremkaldte Modskrifter fra flere af Landets bedste Forfattere,
men blev dog med al sin Bitterhed, Overdrivelse og
Uefterrettelighed Udtryk for en almindelig Mening i en Tid, da alle Tanker
samlede sig om Selvstændigheden. Kom Bogen saaledes til for en
Del at virke bestemmende for Ungdommens politiske Tænkemaade
frem i Tiden, saa har den ikke bragt sin Forfatter Ros, Ære
eller Fordel. For Carl Johan kunde et Skrift af den Natur ikke
være behageligt i en Tid, da han havde vanskelige diplomatiske
Forhandlinger med Norges tidligere Konge, og i Regeringen sad
3 danske Mænd, der næppe have glemt det skarpe Angreb paa
deres Fødeland. Allerede 1817 udkom 2. Oplag -- ligesom 1.
anonymt --, men her var i Titelen Ordet «Forbrydelser» ombyttet
med det mildere «Forhold».

Fra det politiske Liv trak W. sig tilbage, da han var kommen
i Ro paa Ejdsvold, men han var ikke uden Tanke om at flytte
her fra, og Christianssands Bispestol blev Gjenstanden for hans
Ønsker helt op i hans Alderdom. Da han meldte sig til den
1832, udsendte han et temmelig vidtløftigt Arbejde -- 14
Paragraffer Kirke- og Undervisningsvæsenet vedkommende -- hvori han
tager Ordet for adskillige Reformer, bl. a. en «Purifikation» af
Katekismen, der maatte befries fra Djævelen, den gamle Adam osv.
Vi have i dette Arbejde den sidste betydelige Udtalelse af den
gamle Rationalisme i den norske Kirke, men nogen Virkning fik
den lige saa lidt som hans i 1836 udgivne Katekismusforklaring.
I denne Tid fik han rig Anledning til Benyttelsen af sin kritiske
Evne, der i mange Aar var skærpet ved flittigt Studium af den
franske Litteratur. 1832 fremkom Welhavens heftige Angreb paa
hans navnkundige Søn, hvis Parti han tog i en Bog «Henrik
Wergeland forsvaret som Digter og Menneske», der i den nyere
Tid har vundet mere Anerkjendelse end i Forfatterens Levetid og
længe efter. Det samme kan ikke siges om det af patriotisk
Harme fremkaldte Angreb paa Welhavens «Norges Dæmring».

De poetiske Arbejder, vi have fra W.s Haand, ere ikke
betydelige. Man faar ved enkelte af dem et Indtryk af, at den
skarpe kritiske Aand har manglet Selvkritik. Han havde Hang
til det pathetiske, til dristige og mindre korrekte Billeder, hvilket
gik i Arv til hans Søn. For denne var han en Stræng Kritiker
midt i sin Beundring og en alvorlig Tugtemester uden at kunne
afværge de Ulykker, der i Form af Processer fulgte ham gjennem
Livet. Dette gik ham meget nær og forøgede den Tunghed, som
hans indesluttede Natur og skuffede Forhaabninger lagde over den
sidste Del af hans Liv paa Ejdsvold.

W. blev gift 1807 med Alette Dorothea Thaulow (f. 20. Dec.
1780 d. 14 Avg. 1843), Datter af Henrik Arnoldus Th., By- og
Raadstueskriver i Christianssand, og Jacobine f. Chrystie.

Camilla Collett, I de lange Nætter. 
D. Thrap, Bidrag til den norske Kirkes Hist. i 19. Aarh. I, 129-77. 
Kraft, Norsk Forf. Lex. 
Vidar I, 60 ff.
Hj. Christensen, Af det norske' Aandslivs Historie 119. Aarh.

D. Thrap.



Werlauff, Erich Christian, 1781-1871, Historiker, 
var Søn af den norskfødte Koffardikapitajn Jens W. (d. 1786) og Wilhelmine
Frederike f. Wirth (d. 1804). Han fødtes 2. Juli 1781 i
Kjøbenhavn, 1796 blev han Student med Udmærkelse, 1802 tog han
juridisk Examen med laud. Allerede to Aar tidligere havde han
besvaret en historisk Prisopgave og var 1798 bleven Custos ved
det kongelige Bibliotheks Læsesal. Ved dette Bibliothek skulde
han virke lige til 1861. Han blev 2. Sekretær 1805, 1. Sekretær
1814, Bibliothekar 1823, Overbibliothekar 1829. Samtidig var W.
bleven knyttet til Universitetet. Efter at have vundet den
filosofiske Doktorgrad 1808 blev han 1810 Adjunkt ved Universitetet
og skulde læse over nordisk Historie og Oldsager, 1812 Professor
extraordinarius, 1828 Professor ordinarius, 1836-37 var han
Universitetets Rektor og holdt ved Indvielsen af den nye
Universitetsbygning den første danske Tale, der er bleven holdt ved en.
Universitetsfest. Han bevarede sin Stilling ved Universitetet til
sin Død, men som ældste Professor var han, der i øvrigt aldrig
havde været nogen ivrig Forelæser, fra 1852 fritaget for at holde
Forelæsninger.

Uden for de nævnte Oprykninger paa Embedsstigen frembyder
W.s Liv ikke nogen som helst Oplevelse. Han ønskede ingen
administrativ Virksomhed uden for den, der var knyttet til de nævnte
to Stillinger, i det offentlige Liv traadte han aldrig frem, saa lidt
som han nogen Sinde lod sig inddrage i litterær Polemik. Han rejste
meget lidt og har aldrig været uden for de danske Øer, i
Selskabslivet deltog han ikke og gjorde kun faa Besøg -- et «Werlauffsk
Besøg» var i Kamma Rahbeks Sprog det samme som intet -- det
Valgsprog, som han tog, da han blev Storkors af Danebrog, var
Sætningen af Ovids Tristia, at den har levet vel, som lever i Skjul. 
Man kunde i den elskværdige lærdes Ansigtstræk se Udtrykket af
en mild, bønlig Sørgmodighed, der ligesom anmodede om at lade
ham være i Fred. I 40 Aars Alderen betragtede han sine Dage som
udrundne, medens han dog levede et halvt Sekel derefter; allerede
da kaldte Studenterne ham «gamle W.». Uagtet sit Stueliv var
W. ikke desto mindre en opmærksom og skarp Iagttager af alt,
hvad han saa, og han hørte gjærne og nøje efter, naar der
fortaltes ham om Livet i Verden, om offentlige Begivenheder eller
private Forhold. Da han ved sit Livs Slutning efter Opfordring
nedskrev sine Erindringer, formede de sig af sig selv som en
Skildring af Tilstande og Sæder i det 19. Aarhundredes Begyndelse;
de viste, hvor skarpt og fint han havde set, og hvor nøjagtig
han huskede. Ogsaa ved sit Giftermaal, 18. Nov. 1825, med
Vilhelmine Heger (f. 1. Dec. 1797), ældste Datter af Skuespiller
J. S. Heger (VII, 214), en aandfuld Kvinde og ægte Hegersk
Type, bragtes han i Berøring med det ydre Liv, med Skuespiller- og 
Forfatterverdenen; gjennem hele sit Liv talte han mange ældre
og yngre Videnskabsmænd blandt sine Venner og havde ogsaa
gjennem dem rig Lejlighed til at høre og til at erfare. Hvor
meget end W. var knyttet til Stuen og Reolerne, var der kun lidt
af Særlingen i hans Maade at være paa, ikke heller i hans Færd
noget, hvorover man smilede, og han var den eneste af Kamma
Rahbeks Venner, som undgik at faa et Kjendingsnavn.

Over W.s omfattende lærde Forfatterskab er der et Stilhedens
og Fredsommelighedens Præg. Der er ganske vist enkelte Æmner,
som han med Forkjærlighed studerer, men helst skal han dog
have en ydre Tilskyndelse for at tage fat paa et Arbejde. 3 Gange
besvarede han saaledes udsatte Prisopgaver og hjembar Prisen.
Naar Kongerne, Universitetet eller andre Instituter bad ham skrive
om et Æmne, var han næsten altid beredt, dog vilde han sikkert
unddrage sig fra at skrive om Omvæltninger eller Rystelser, ikke
heller om Mænd, som gjorde sig skyldige i Saadanne. Inden for
biografisk Omraade omhandler han derfor helst de lærde Mænd,
lige fra Islænderen Are Frode (De Ario multiscio, 1808) til Ole
Worm og Arne Magnusen. Endnu hellere behandler han de lærde
Stifteisers Historie, saaledes i: «Historiske Efterretninger om det
store kongelige Bibliothek» (1825, anden Udgave 1844), «Udsigt over
Kjøbenhavns Universitetsbygnings Historie» (1836), «Det kongelige
danske Selskab for Fædrelandets Historie og Sprog» (1847),
«Kjøbenhavns Universitet fra dets Stiftelse indtil Reformationen» (1850).
Han har ogsaa en udpræget antikvarisk Interesse, der bringer ham
til at undersøge Oldtidsforhold og dernæst Mindesmærker, saaledes
i Afhandlingerne: «Udkast til den nordiske Arkæologis Historie»,
«Skandinavernes Bekjendtskab med den pyrenæiske Halvø», «Bidrag
til Middelalderens Geografi efter islandske Kilder» (latinsk Program),
«Bidrag til den nordiske Ravhandels Historie», «Forsøg til at
oplyse og forklare Prokops Efterretninger om de nordiske Lande»,
«Beskrivelse over Kong Erik Menveds og hans Dronning Ingeborgs
Gravminde i Ringsted Kirke », «De hellige tre Kongers Kapel i
Roskilde Domkirke».

Den stærke nationale Bevægelse rev ikke synderlig W. med
sig, dog besvarede han en af Etatsraad Scavenius udsat Prisopgave
ved Afhandlingen «Forsøg til det danske Sprogs Historie i
Slesvig» (1819), og i 7. Hæfte af Antislesvig-holstenske Fragmenter skrev
han «Om Constitutio Waldemarb (1848). Ved sin lidet udprægede
nationale Farve opnaaede W. ogsaa at blive skudfri paa den Tid,
da norske Historikere ellers krigede stærkt mod den danske
Forskning. «Erz-Patriot haver jeg aldrig været», skriver han 1833 til
Justitiarius Berg i Christiania, og W. havde baade ved sin Faders
norske Fødsel og vel ogsaa af en vis Lyst til helst at opsøge det
fjærne stor Interesse for Norge. Professor Dahlmann skrev derfor
med rette 1841: «siden Schøning har W. indlagt sig de mest
mangesidige Fortjenester af Norges Historie». Sagen var den, at
samtidig med, at man i Norge gjennem flere Aartier saa at sige helt
forsømte Landets Historie, tog W. med Iver fat paa at belyse den.
Han udgav flere Sagaer om de norske Konger, oversatte dem og
forsynede dem med Register og Oplysninger, ligeledes udgav han
Kong Sverres Stridsskrift mod Gejstligheden. I en Række
Afhandlinger har han foruden norske Mindesmærker behandlet Æmner
som: Krigen mellem Danmark og Norge i Slutningen af det 13.
og Begyndelsen af det 14. Aarhundrede, Foreningen mellem Sverige
og Norge under Kong Magnus Smeks Regering, de norske
Kongers Salving og Kroning i Middelalderen, Grænsebestemmelse
mellem Norge og Sverige i anden Halvdel af det 13. Aarh., endelig
kan nævnes flere Afhandlinger om Norges Historie under Christian I.
Da Norge havde faaet store Historikere, holdtes da ogsaa W. højt
i Ære af dem, og W. offentliggjorde jævnlig Afhandlinger i Norge.

Ogsaa et andet Æmne synes W. at have valgt af virkelig
Forkjærlighed, og det er Studiet af Holberg i Forhold til hans
Samtid og som Samfundsskildrer. 1838 udgav W. «Historiske 
Antegneiser til Ludvig Holbergs atten første Lystspil» (anden Udgave
1858), hvortil slutte sig Afhandlinger, der give historiske Oplysninger
til Niels Klims underjordiske Rejse og til Peder Paars. Det er
vel muligt, at det især var det kulturhistoriske Indhold af Holbergs
Værker, der fængslede W., dog fortæller Forfatterinden Frøken
Arnesen-Kall (IX, 88), hvorledes den Interesse, hvormed hun
allerede som Barn omfattede Holberg, blev næret og udviklet af W.
Blandt de mange lærde Historikere, som Danmark den Gang
besad, var der ingen, der overgik W. i alsidig Kundskab. Til
Danmarks og overhovedet til Nordens Kilder havde han et
Kjendskab som ingen anden, og det var allerede fra Ungdommen
af hans Ønske at kunne udgive et «Bibliotheca historica
dano-norvegica» til Vejledning om Kildestoffet, hvad han dog ikke
naaede, men hans Forelæsninger ved Universitetet herover nød
megen Anseelse. Den store Forsigtighed, som udmærkede al hans
Gjerning, indgav ham stor Frygt for Hypotheser eller for
Fremsættelsen af videnskabelige Muligheder, hvorfor hans Skrifter have
undgaaet Forsyndelser, hvori den Tids Forskning ellers kunde
gjøre sig skyldig; de have derfor i en sjælden Grad holdt sig i
Værdi. Derimod have de i ringere Grad bidraget til at lede
Historieskrivningens almindelige Udvikling her hjemme eller til
Ændringer i Opfattelsen eller den dybere Forstaaelse af Folkets
Historie. Paa de store Overblik vilde W. ikke indlade sig. Mest
faldt det ham i Øje, at der intet nyt var under Solen, men at
alt gjentog sig; «W. holdt sig -- udtaler hans Ven og Beundrer
Wegener -- om han end gjærne dvælede ved historiske Paralleller,
dog i sine Forskninger mest til Enkelthederne, og han blev oftest
staaende ved Kjendsgjerningerne selv uden at vove en almindeligere 
Anvendelse». De Æmner, han behandlede, vare ofte meget
specielle eller bortliggende, saaledes at det først blev andre
Historikere, som byggede videre paa, hvad W. saa utrættelig havde
grundlagt og lagt til rette, der gav de egentlige Impulser i vor
Historieskrivning. Som Bibliothekar havde W. store Fortjenester,
selv om han fra den Tid, da han var bleven Overbibliothekar,
kun kunde ofre et Par Timer daglig paa denne Gjerning. Han
kjendte nøje Bibliothekets Indhold. For Haandskriftsamlingen
nærede han særlig Interesse og vidste at erhverve vigtige
Manuskripter for den. I sin Styrelsesmaade og i Forholdet til de Mænd,
som virkede ved Bibliotheket, lagde han sit humane og hjælpsomme
Sind for Dagen. W. var 1806 bleven Medlem af det kongelige 
danske Selskab for Fædrelandets Historie og Sprog, 1812 Medlem
af den Arnamagnæanske Kommission og 1820 af Videnskabernes
Selskab, 1818 fik han Titelen Justitsraad, 1836 Konferensraad, 1841
blev han Kommandør af Danebrog, 1855 Storkors. W. døde 5. Juni
1871, hans Hustru 3. Marts 1873.

Erslew, Forf. Lex. 
Illustreret Tidende 1861 Nr. 81. 
Hist. Tidsskr. 4. R. IV, 245 ff. 
Werlauff, Om Danebrog, udg. af Wegener 1872. 
Joh. Steenstrup, Historieskrivningen i Danmark. 
Arnesen-Kall, Livserindringer S. 66 f.

Johannes C. H. R. Steenstrup.



Werliin, Christian, 1804-66, Præst, var en Søn af 
Malermester A. F. W. og Inger f. Thrane. Han fødtes i Kjøbenhavn
8. Nov. 1804 og kom 1817 i Metropolitanskolen, fra hvilken han
blev dimitteret 1824. Den første Halvdel af 1827 tilbragte han i
Helsingør som konstitueret Adjunkt ved den lærde Skole. 1829
tog han theologisk Attestats og studerede derpaa, under Rasks
Vejledning, østerlandske Sprog. 1831 fortsatte han disse Studier i
Udlandet. I Bonn studerede han Hebraisk og Arabisk under Freytag,
Indisk under Lassen; derpaa tog han over Heidelberg til Paris for
at høre Silvestre de Sacy. Efter sin Hjemkomst manuducerede
han theologiske Studenter og vandt 1838 den theologiske
Licentiatgrad for en Afhandling om Jakobs Velsignelse over Juda (1. Mos.
49, 8 -12); s. A. udgav han en latinsk Oversættelse af første
Mosebog. 1841 blev han kaldet til Sognepræst for Hasle, Skejby og
Lisbjærg i Aarhus Stift og 1850 forflyttet til Fersløv og Vellerup,
Sjællands Stift, hvor han døde 12. April 1866. 1834 havde han
ægtet Julie Constance Liitthans, Datter af Oberstlieutenant i
Borgervæbningen, Murmester Joh. Heinr. L. og Louise Dorothea f. Borger.
1843 blev Ægteskabet opløst, og W.s Hustru ægtede 1848 Digteren
Chr. Winther.

Universitetsprogram til Reformationsfesten 1838. 
Erslew, Forf. Lex. 
N. Bøgh, Christian Winther III, 17. 
Berl. Tid. 6. Dec. 1901.

Fr. Nielsen.



Vermehren, Gustav, f. 1863, Genremaler. V. er Søn af 
nedennævnte Professor J. F. N. V. og født i Kjøbenhavn 28. Dec.
1863. Efter at have gjennemgaaet Malerlære og det tekniske
Selskabs Skole var han Elev af Kunstakademiet fra Oktober 1881
til Maj 1887. I 1888 debuterede han som Udstiller paa
Charlottenborg med «Et Interiør» og vandt 1889 den Neuhausenske
Præmie for et kjøbenhavnsk Gadeparti, «Landemærket»; 1891 fik han
efter at have udstillet et «Parti fra den gamle Klostergaard i 
Helsingør» samt et Par Genremalerier og et Mandsportræt en
Rejseunderstøttelse af Akademiet. I de følgende Aar udstillede han saa
vel Genrebilleder, af hvilke et Interiør med Figurer, «En kræsen
Rad», i 1893 blev erhvervet til Nationalgalleriet, som et enkelt
Blomstermaleri, «Roser», 1895. V. har flere Gange haft
Understøttelse fra Akademiet og fra det Raben-Levetzauske Fond; siden
1893 har han været Inspektør ved Kongens Malerisamling, og i en
Række af Aar har han leveret Kunstanmeldelser til Dagbladet
«Vort Land»; ved den af ham stiftede «Forening for national
Kunst» er han Sekretær. Fra 1892 har han i Forening med sin
Broder, nedennævnte Sofus V., ledet en Forberedelsesskole til
Kunstakademiet. 20. Okt. 1888 ægtede han Louise Borchsenius
(f. 1862), Datter af Agent Carl Vilhelm Ferdinand B. (f. 1. Avg. 1829
d. 29. Nov. 1897) og Henriette Marie f. Fuglede (f. 1836).
Ægteskabet blev opløst 1902.

Weilbach, Nyt dansk Kunstnerlex.

Sigurd Müller.



Vermehren, Johan Frederik Nikolai, f. 1823, Genre- og Portrætmaler. 
F. V. er født i Ringsted 12. Maj 1823; Forældrene
vare Glarmester Peter Frederik Nikolai V. (f. 1793 d. 1869) og
Sofie Amalie f. Franck (f. 1801 d. 1846). Kaarene i Hjemmet vare
knappe, og allerede som lille Dreng maatte V. gjøre Gavn i
Faderens Værksted, saa han ikke fik saa megen Tid, som han ønskede,
til at tegne-, Lysten dertil øgedes, da han fik Lejlighed til at se
sit 15 Aar ældre Bysbarn Jørgen Roeds Arbejder, men om nogen
Undervisning i Kunstens Begyndelsesgrunde blev der ikke Tale,
før han 1838 blev optagen som Elev paa Sorø Akademi, hvor han
fik Landskabsmaleren Harder til Tegnelærer. Under hans
Vejledning gjorde den evnerige Dreng gode Fremskridt, og samtidig
tegnede han efter Naturen paa egen Haand, navnlig Portrætter;
mere og mere voxede hans Lyst til helt at vie sig til Kunsten,
men hans Fader gjorde Vanskeligheder, og først, da V. i 1843
havde taget Afgangsexamen og var godt paa Vej til Filosofikum,
lykkedes det Digteren Ingemann, som den Gang var Akademiets
Direktør, og som kjærlig havde taget sig af den begyndende
Kunstner, at overvinde den gamles Betænkeligheder. I 1844 drog
V. til Kjøbenhavn, hvor han strax blev Elev af Akademiet og
begyndte at arbejde under Roed. Efter 3 Aars Studier udstillede
han sit første Maleri, «En Skomager i sit Køkken»; det blev
kjøbt af Christian VIII og rost af Høyen; samme Aar kom foruden 
4 Portrætter «En Spindekone», dér erhvervedes af Selskabet for
nordisk Kunst. Aaret 1848 gjorde imidlertid en Afbrydelse i
hans Virksomhed; han deltog som frivillig i det første Aars
Felttog; længere tillod hans Helbred ham ikke at blive ved Hæren.
Efter sin Hjemkomst malede han «Reservesoldatens Afsked fra
sin Familie», der paa Udstillingen 1850 blev solgt til Selskabet
for nordisk Kunst, ved hvis Opløsning det overdroges til
Kunstmusæet. Billedet virker stærkt ved den dybe og alvorlige
Vemods-stemning, der hviler over det, og ved den overbevisende
Sanddruhed, hvormed Figurerne ere karakteriserede og Følelserne lagte
for Dagen; det er formet med stor Dygtighed og gjennemført med
en Respekt for Detaillerne, der har Interesse som Vidnesbyrd om
det Standpunkt, hvortil Kunstneren senere i saa Henseende skulde
naa op.

I Aarene 1851-54 udstillede V. kun et enkelt Maleri, men
fuldendte netop i denne Tid flere af sine allerbetydeligste Værker,
deriblandt «Hvedebrødsmanden» (1851, den Hirschsprungske
Samling) og «En jysk Faarehyrde paa Heden» (malet 1853, udstillet
1855). I disse Billeder har V. fundet sit egentlige Omraade: den
rent objektive og fuldkommen lidenskabsløse Skildring af den
enkelte Figur i den stilfærdigst mulige Situation. Særlig i
«Faarehyrden» er han naaet overmaade dybt i Retning af Karakteristik; 
med største Klarhed og Fuldstændighed er der her gjort Rede for
den stille, fattige Mand med den aandelig indsnævrede Synskreds.
Billedets Poesi hviler i dets dybe, endeløse Vemod; ogsaa som
Landskabsskildring staar det højt; milevidt følger Øjet den mørke,
trøstesløse Plade, der kun brydes af enkelte Lyngknolde, og hvor
de levende Væsener næsten synes at markere Ørkenstilheden endnu
stærkere.

I 1855 rejste V. med Kunstakademiets Understøttelse til Italien,
hvor han opholdt sig 2 Aar og malede en Del Figurstudier,
fornemmelig dog Interiører, Gadepartier fra Smaabyerne og
Landskabsbilleder; en kortere Tid tilbragte han i Paris, hvor han lærte
at beundre, ingenlunde dog at efterligne, de udmærkede franske
Kolorister og især modtog et mægtigt Indtryk af Meissoniers Kunst.
Af Malerierne fra Italien bleve flere udstillede, saaledes «En italiensk
Hyrdedreng» og «Parti fra Byen Gerano», begge 1858, det
sidstnævnte nu i Kunstmusæet; ligesom flere andre af V.s senere
Arkitektur- og Landskabsbilleder indtager det ved sin fine og skjønne
Farveharmoni en fremragende Plads i Mesterens Produktion. Efter 
sin Hjemkomst vendte V. sig imidlertid atter til de danske Æmner;
i 1858 kom saaledes «En gammel Fisker, som hviler sig ved
Stranden» (Musæet i Aarhus), i 1860 2 Hovedværker, «En Sædemand»
og «Huslig Scene i en fattig Bondestue». Begge disse Malerier
bleve kjøbte til Kunstmusæet; det sidstnævnte hædredes med
Udstillingsmedaillen. «Sædemanden» er det højest vurderede og oftest
gjengivne Arbejde af V.; ikke mindre betydeligt er dog det
mindre Billede med dets fuldendte Behandling af Rummet og dets
Lysforhold og med de kostelig gjennemførte Figurer. Aaret efter
kjøbte Musæet atter et af hans skjønneste Værker, «Tiggerbørn i et
Bondekøkken», 1862 kom hans prægtige «Parti i Landsbyen
Vindstrup», der tillige med «Parti ved Særslev» (1864) og «Det
indvendige af en Bondegaard» (1865, Kunstmusæet) hører til hans
elskværdigste og med størst Finfølelse gjennemførte danske
Friluftsbilleder. Fra 1862 stammer et af hans mest paaskjønnede Interiører,
«En Hestgardist, beskæftiget med at pudse sine Vaaben», der
erhvervedes af Kong Frederik VII; hvad der i dette Kunstværk
særlig interesserede, var den mesterlige, til det yderste detaillerede
Gjennemførelse saa vel i Farve og Stofkarakteristik som i Formen.
Samme Aar som «Hestgardisten» blev malet, foretog V. med det
Ancherske Legat sin anden store Rejse, besøgte Gallerierne i
Holland og gik derpaa over Frankrig til Italien. Mellem hans
senere Kompositioner kunne nævnes «En fattig Bondestue ved
Middagstid», 1867 (Kristiania Kunstforening), «En ung Dame ved
sit Skrivebord», 1879, «En Mand, der stopper sin Pibe», 1882,
«En ung Mand fra Midten af det 18. Aarhundrede», 1883, «Besøg
hos det gamle Tyende», 1885 (Kunstmusæet), «Skakspillere», 1891
(Nationalmusæet i Stockholm), og «Bedstefader», 1896. Men fra
1870 har V. dog væsentlig virket som Portrætmaler. I dette Aar
var det, han sikrede sig Rang som en af Fagets ypperste ved det
paa Bestilling af Udstillingskomiteen udførte Billede af Maleren
Jørgen Sonne, et Kunstværk, som stod lige højt ved sin grundige
og aandfulde Karakteropfattelse, ved fuldendt Tegning og
Modellering og ved Skjønhed i Foredraget. For Udstillingskomiteen
malede han senere ypperlige Portrætter af sig selv og af
Billedhuggeren Prof. Saabye; tre af hans fremragende Arbejder af sarnme
Art, General Jonquiéres', Skuespillerinde Anna Nielsens og Skuespiller
Phisters Portrætter, kom til Musæet paa Frederiksborg, Biskop Fogs
til Roskilde Domkirke, mange andre af hans Portrætbilleder -- 
Pastor Ferdinand Fenger, Godsejer A. Hage, Dr. Gotfred Rode, 
Prof. F. L. Høedt osv. -- ere i privat Eje. Endnu efter at have
fyldt sit 80. Aar fortsætter han sin Virksomhed som Portrætmaler
og viser sig i beundringsværdig Grad som Herre over de
kunstneriske Virkemidler.

Allerede tidlig udviklede V. sig til den sikreste og korrekteste
af alle danske Tegnere; han har erhvervet sig et overordenligt
Herredømme over Lysvirkningerne og stor Dygtighed i at samle
alt, hvad der foreligger ham, til en malerisk Helhed; hans
Foredrag kan være noget uldent -- i de smaa Billeder -- eller
læderagtigt -- i Portrætterne, men udmærker sig altid ved en i vor
Kunst enestaaende Delikatesse. Hovedtrækket i hele hans Produktion
er den grundmurede Agtelse for Naturen i smaat som i stort, den
lige saa skarpe som fint udviklede Evne til sanddru og jævn
Iagttagelse og den Klarhed og Ædruelighed i Skildringen, der stiller
ham paa en fremragende Plads mellem Aarhundredets Realister.

V. blev Medlem af Akademiet 1864 og Lærer ved dets Malerskole 
1865, Professor ved samme 1873 (indtil 1901). 1892 blev han
Kommandør af Danebrog. 1890-96 var han Medlem af Kommissionen 
for Statens Indkjøb af Kunstværker. 7. Juli 1857 ægtede han
Thomasine Ludvigne f. Grimer (f. 21. Dec. 1833 d. 26. Febr. 1877),
Datter af Universitets- og Kommunitetsforvalter, Justitsraad Thomas
Ludvig G, (f. 1782 d. 1844) og Petrine Elisabeth f. Beyer (f. 1808
d. 1863).

Weilbach, Nyt dansk Kunstnerlex. 
S. Müller, Nyere dansk Malerkunst.
Illustr. Tidende XXXVI Nr. 43.

Sigurd Müller.



Vermehren, Sofus, f. 1866, Genre- og Portrætmaler. 
V. er født i Kjøbenhavn 28. Avg. 1866 som Søn af ovennævnte Professor
J. F. N. V. Han blev, samtidig med at gjennemgaa Malerlære,
undervist paa det tekniske Selskabs Skole og afgik der fra til
Kunstakademiet, hvor han studerede fra Okt. 1883 til Maj 1892.
Som Udstiller paa Charlottenborg debuterede han 1893 med et
Portræt af Lithografen Professor Adolf Kittendorff; senere har
han udstillet flere Portrætter og andre Arbejder, blandt hvilke «Et
Interiør» i 1894 solgtes til Nationalgalleriet. I 1896 fik han det
Bielkeske Legat; sammen med sin Broder leder han en
Forberedelsesskole til Kunstakademiet (se S. 407).

Weilbach, Nyt dansk Kunstnerlex.

Sigurd Müller.



Werner, Adam Friederich, o. 1600-1672, Digter. Han 
fødtes ved Aar 1600 i Saalfeld i Pommern, studerede vistnok i 
Kønigsberg og levede under Trediveaarskrigen først i Danzig og
senere i Kjøbenhavn, hvor han nedsatte sig som Notar. 1644
forfattede han et Digt til Ære for Christian IV's Sejre over
Nederlænderne og nævnes første Gang 1646 som Hofdigter, en Stilling,
han ogsaa beklædte under Kong Frederik III. 1647 udkom hans
samlede Digte under Titelen «Deutsche Poemata» i tre Afdelinger:
«Poetische Wälder», «Hochzeitgedichte» og «Trauergedichte». En
ny Udgave af denne Bog skal være udkommen 1657 med Titelen
«Carminum libellus I», der 1670 efterfulgtes af et nyt Bind (II),
som med faa Undtagelser kun indeholder Digte paa Latin. Foruden
disse to Smaabøger har W. kun skrevet et Par Ballet- og
Operatexter samt Vers til den 1658 udkomne, af Haelwegh stukne,
Portrætsamling af danske Konger fra Dan til Christian IV, «Icones
regum Daniæ». W. viser sig at være stærkt paavirket af Opitz,
Tscherning og især af S. Dach. I sine Digte finder han ofte et
overraskende naturligt og hj ærteligt Udtryk for sine Følelser, hvad
enten han synger om de skiftende Aarstider, om Kjærlighedens
Magt, Vennens Død eller om sin trofaste islandske Hund Rubin.
I Kjøbenhavn nød W. sikkert megen Anseelse. Hannibal Sehested
og Theodor Lente vare hans Velyndere, Karel v. Mander, Simon
Paulli og Bartholin hans personlige Venner. W. døde 1672 i
Kjøbenhavn og bisattes 22. April s. A. i Petri Kirke. Han havde
1659 ægtet Catharine Glesser, der 1650 var bleven gift med
Hofbarber Marcus Schmiden (d. 1657). Hun blev 13. Avg. 1679 bisat
ved hans Side.

Euphorion III, 469 ff. 
Allg. Deutsche Biographie XLII. 
J. Paludan, Fremmed Indflydelse paa den danske Nationallitteratur S. 173. 198. 317.

Louis Bobé.



Verner, Karl Adolf, 1846-96, Sprogforsker, var født i 
Aarhus 7. Marts 1846. Hans Forældre vare Fabrikant Chr. Fr. W. W.
(født i Sachsen, men fra 18 Aars Alderen bosat i Danmark) og
Cathr. D. f. (Hansen) Odense. Fra Kathedralskolen i sin Fødeby
blev han Student 1864. Allerede fra Skoletiden nærede han den
rnest levende Interesse for sammenlignende Sprogvidenskab, og
uden at samle sig om noget Examensstudium drev han nu med
stor Flid omfattende Sprogstudier; først da hans Familie bestemt
ønskede, at han skulde afslutte sine Universitetsstudier med en
Examen, besluttede han sig til hertil at vælge en Magisterkonferens 
i slaviske Sprog. Forinden ansaa han det dog for nødvendigt
at leve nogen Tid i Rusland og opholdt sig da i St. Petersborg 
fra Dec. 1871 til Okt. 1872 med en kortere mellemliggende Udflugt
til Moskov. 1873 underkastede han sig Magisterkonferensen og
tog derefter hjem til sin Familie i Aarhus, hvor han forblev
indtil Foraaret 1875 uden noget bestemt Arbejde, men studerende saa
meget, som Forholdene der tillod, og syslende med mange nye
Ideer, som i denne Tid mere og mere klarede sig for ham.

Et Æmne, om hvilket hans Forskninger allerede tidlig havde
samlet sig, og som han selv i en lang Aarrække betragtede som
sin Hovedopgave, var Betoningsforholdene i de indoevropæiske
Sprog overhovedet og særlig i de slaviske Sprog. Hertil knytte
sig ogsaa væsentlig hans faa trykte Arbejder, der dog ere
tilstrækkelige til at sikre hans Navn en fremragende Plads i
Sprogvidenskabens Historie. Foreløbig foretog han med offentlig
Understøttelse fra Juli 1875 til Begyndelsen af Sommeren 1876 en Rejse
til Egnen om Danzig for at studere de derboende Kaschubers
Sprog, der, hvad Betoning angaar, skulde staa paa et oprindeligere
Trin end de øvrige vestslaviske Sprog.

Imidlertid havde han i Aarhus og under et kortere Ophold i
Kjøbenhavn inden Afrejsen til Kaschuberne udarbejdet en
Afhandling, som under Titelen: «Eine Ausnahme der ersten
Lautverschiebung» offentliggjordes i Kuhns «Zeitschr. für vergleich.
Sprachforschung XXIII», 1876, sammen med en anden mindre Afhandling:
«Zur Ablautsfrage». Navnlig den første af disse og de der
fremsatte Resultater (den saakaldte «Vernerske Lov») har faaet en dybt
indgribende Betydning i Sprogvidenskabens Udvikling og gjorde
med ét Slag V. til en berømt Mand. Akademiet i Berlin tilkjendte
ham den Boppske Prisbelønning, Universitetet i Heidelberg gjorde
ham 1887 til Dr. phil. hon. c., og han fik strax efter
Afhandlingens Fremkomst Tilbud om en tysk Professorplads i
sammenlignende Sprogvidenskab, hvilket han dog afslog. Derimod mente
han at burde tage imod en ham tilbudt Ansættelse ved
Universitetsbibliotheket i Halle, da han ingen Udsigter i Øjeblikket havde
her hjemme, og Bibliotheksvirksomhed altid havde været hans
Ønskers Maal. Denne Stilling tiltraadte han 1. Okt. 1876.

Efter C. W. Smiths Død 1881 lod han sig trods store
Betænkeligheder bevæge til at søge Pladsen som Docent i slavisk
Sprog og Litteratur ved vort Universitet. 9. Avg. 1882 udnævntes
han dertil fra 1. Jan. 1883 at regne. Fra April 1888 forandredes
hans Titel til extraordinær Professor. Sin Universitetsgjerning
omfattede han med stor Interesse og Samvittighedsfuldhed. Men hans 
Helbred begyndte tidlig at svækkes. Allerede 1885 fik han et
lettere apoplektisk Anfald, hvoraf han senere gjentagne Gange havde
Mindelser, og 5. Nov. 1896 døde han.

V. besad en sjælden Skarpsindighed og Klarhed i Tanken,
men tillige en overordentlig stærk Selvkritik, Mangel paa Tillid til
egen Dygtighed og Ulyst til enhver offentlig Fremtræden,
hvorimod han gjærne udtalte sig i Breve. Han har overhovedet intet
offentliggjort uden som Følge af et Tryk ude fra. Efter
Fremkomsten af de ovennævnte to Afhandlinger har han fra Tiden i
Halle kun leveret nogle ham aftvungne Smaating, mest
Anmeldelser, hvori han dog har nedlagt vigtige Resultater af sine
Granskninger, -- efter Tilbagekomsten til Kjøbenhavn næsten intet. I
en Række Aar var han her optagen af experimentelle
Undersøgelser over Sproglyds Svingningskurver, men var ikke at bevæge til
at offentliggjøre noget herom. Dog har han selv udtalt sig
udførlig derom i nogle Breve fra 1890, nu trykte i «Neuphilolog.
Mitteilungen», Helsingfors 15. Sept.-15. Okt. 1903, S. 90 ff. Hans øvrige
«Af handlinger og Breve» ere samlet udgivne 1903 af Selskab for
germ. Filol., med udførlig Biografi ved M. Vibæk.

Illustr. Tid. XXXVIII Nr. 7. 
Nord. Tidsskr. f. Filol. 3. R. V., 187 ff. 
Ark. f. nord. filol. XIII, 270 ff. 
Tilskueren 1897, S. 3 ff.; 1899, S. 233 ff. 
Centralbl. f. Bibliothekswesen XIV, 249 ff. 
K. V., Afhandl. og Breve. 

Vilh. Thomsen.



Werner, Matthias, 1712-79, Forfatter, blev født 15. April 
1712 i Varberg, hvor hans Fader var Visitør; paa mødrene Side
stammede han fra Danmark. Efter først at have studeret ved
Gøteborg Gymnasium og derefter fra 1732 i Lund blev han Lærer
ved Gøteborg Gymnasium. 1742 var han «vicarius rector» i
Varberg. 1743 blev han Hovmester for 2 unge Baroner Ribbing, med
hvem han studerede i Lund og Greifswald. 1749 fik han Titel af
Hofsekretær hos Kongen af Sverige og benyttedes i flere
hemmelige Sendelser. 1752 ægtede han en af Dronning Louise Ulrikkes
Kammerfruer Catharine Elisabeth Reichhardt fra Berlin (Ægteskabet
opløstes 1766 paa Begjæring af Hustruen, som da levede i
Stockholm) og blev s. A. Inspektør ved Søtolden i Stockholm; men
paa Grund af forfejlede Pengespekulationer maatte han 1758 flygte
til Norge; der fra kom han i Okt. 1759 til Kjøbenhavn. Hans
elendige økonomiske Forfatning bragte ham ind i fortvivlede Forhold. 
1761 sad han i Slutteriet, og hans forskjellige Plattenslagerier 
kom snart for Dagen. Han søgte ved litterære Sysler at skaffe
sig sit Ophold og arbejdede navnlig paa et stort latinsk Lexikon, 
som han efter mangehaande Fortrædeligheder endelig fik trykt
(«Clavis linguæ Latinæ», 5 anselige Kvartbind, 1766-78). Det
giver dels latinske Forklaringer af Ordene, dels Oversættelser paa
Dansk og Svensk. Værket mangler i høj Grad System, men har
i Enkelthederne adskillige gode Bemærkninger. 1766 udsendte han
en lille Avtobiografi, rimeligvis foranlediget ved Forhandlingerne
om hans Ægteskabs Opløsning; den tryktes kun i 10 Exemplarer,
hvoraf de 8 sendtes til Stockholm. I Anledning af Prinsesse Sophie
Magdalenes Formæling 1766 med Gustav III dedicerede han
Prinsessen et lille Skrift om «Lig- og Uligheden imellem det danske
og svenske Sprog». Han døde i Kjøbenhavn i ynkelige Kaar
26. Febr. 1779.

Skarstedt, Göteborg Stifts herdaminne S. 957 f. 1150.
Langebeks Breve, ved Rørdam, S. 333 f. 336. 343.
Worm, Lex. over lærde Mænd.

A. Jantzen.



Wernicke, Christian, 1661-1725, Diplomat, satirisk Forfatter.
Han fødtes 1. Jan. 1661 i Elbing, hvor hans Fader, Johannes W.,
beklædte Embedet som Stadssekretær, Moderens Navn var Cordula
Smyth of Cuerdley. Han gik i Skole i sin Fødeby, besøgte
derefter Gymnasiet i Thorn, hvorfra han, 17 Aar gammel, blev
dimitteret til Universitetet. Ved Aar 1680 studerede han i Kiel under
D. G. Morhof og kom gjennem denne i Berøring med Statholderen, 
Grev Ditlev Rantzau (XIII, 426) til Breitenburg, hvis Frue,
Grevinde Catharine Hedevig f. Brockdorff, han har fejret i sine
første Epigrammer under Navnet Amaryllis. Som Privatsekretær
eller Lærer for Grevens Børn boede han nogle Aar i det gjæstfri 
og aandelig interesserede Rantzauske Hus og berejste derefter
England, Holland og Frankrig for «at lære lidt af Verdens Intriger at
kjende». I London levede han indtil 1696 som politisk Æventyrer,
maaske ogsaa som diplomatisk Agent, og han siger selv, at «hans
Kompas blev forrykket her» formentlig ved Opdagelsen af en
Brevvexling, han havde ført med Danmark. 1697 ledsagede han sin
Velynder Grev D. Rantzau til Fredskongressen i Rijswijk og fulgte
med ham tilbage til Hamborg, hvor Greven s. A. afgik ved Døden.
Han søgte forgjæves gjennem Grev Conrad Reventlow og Th. B. v.
Jessen gjentagne Gange at blive ansat i dansk Statstjeneste og
tilbragte derefter en Aarrække i Hamborg, hvor han færdedes i Byens
fornemste Kredse, beskæftiget med litterære Sysler. 1697 udkom
her hans «Ueberschriffte oder Epigrammata», hvori han med en
fintdannet Verdensmands Overlegenhed og et skuffet og tilsidesat 
Menneskes Bitterhed mesterlig revser sin Tids Latterligheder og
Svagheder. 1704 udkom en forøget og omarbejdet Udgave af hans
Epigrammer, i hvilke han med bidende Spot hudfletter den
Schlesiske Skoles Svulst. De affødte en heftig Pennefejde -- den første
litterære Polemik i den tyske Litteratur -- mellem ham og to
hamborgske Litterater, Efterlignere af Lohenstein. Langt om længe
kronedes hans Bestræbelser for at finde Ansættelse i Danmark
med Held, da han, efter gjentagne Ophold i Kjøbenhavn i dette
Øjemed, i Marts 1708 udnævntes til Kancelliraad og Resident i
Paris. Hans Stilling som ikke karakteriseret Diplomat ved det
franske Hof var meget vanskelig, og han kom snart i en trykkende
Gjæld. Efter at Meyercrone 1706 med Ludvig XIV's Unaade
havde forladt Paris, vilde Danmark ikke mere sende en Ambassadør, 
men kun en Chargé d'affaires til det franske Hof. Ludvig XIV
tillagde Danmark saa ringe Betydning, at han nægtede Frederik IV
Titel af Majestæt, og de trivielle Forhandlinger om denne
Formalitet slæbte sig gjennem en Aarrække. W. fandt i den højt 
begavede Hertuginde Elisabeth Charlotte af Orleans en formaaende
Velynderinde, der indtil sin Død 1721 trofast bevarede sit Venskab
for ham. W. var en sjælden aandslivlig Mand, der oftere viste et
fremskuende politisk Blik, men desværre var han aabenmundet og
uforsigtig. I sine diplomatiske Indberetninger viser han sig
hyppigst mere som Skjønaand end som Statsmand. Alt for ofte
gruppere Begivenhederne sig kun om hans Person, og han fik jævnlig
Paamindelse om at fatte sig kortere og koncisere. Hans
Skildringer af Livet ved Ludvig XIV's Hof ere af ikke ringe litterært og
historisk Værd. 1718 udnævntes W. til Etatsraad, men naaede ikke
at faa den længe attraaede Rang som Envoyé. Han hjemkaldtes
i Okt. 1723 fra Paris med den Motivering, at det paa Grund «af
Møntens Diminution faldt ham svært at subsistere ved det franske
Hof». Syg og forgjældet tiltraadte han omsider i Juni 1725 Rejsen
til Kjøbenhavn, hvor han som en brudt og ensom Mand afgik
ved Døden 5. Sept. 1725. Selv har W. kaldt sig en «homme
de fortune», og som den ustadige Lykkes vandrende Ridder naaede
han, opfyldt af en aldrig hvilende Ærgjerrighed, ikke at finde
Fred eller blivende Hvile. Hans litterære Virksomhed har dog
sikret ham et beskedent, men blivende Navn som den skarpeste
og klareste Kritiker i den tyske Litteratur før Lessing.

Personalhist. Tidsskr. 4. R. V.
L. Neubaur, Jugendgedichte von C. Wernigke (Königsberg 1888).
Jul. Elias, C. Wernicke (München 1888).

Louis Bobé.



Wernicke, Israel Gottlieb, 1755-1836, Musiker,fødtes i 
Bergen 2. Febr. 1755 og var Søn af den tyskfødte Johan Gottlieb W.,
Organist ved Domkirken dersteds (d. Dec. 1775), og Hustru Justina
f. Rhode, ligeledes af en tysk, fra Rostock indvandret Slægt. Han
dimitteredes fra Bergens Kathedralskole 1771 og blev en meget
flink Student, men Musikken havde tidlig taget ham fangen; ved
Selvstudium gik han videre og uddannede sig navnlig til en fortrinlig
Klaverspiller. Han kom til at spille ved Hoffet, og det er
karakteristisk for ham, at han vandt Sejre ved Foredrag af «de sværeste
Sager af Sebastian Bach». Af Regeringen fik han Understøttelse
til en Udenlandsrejse (1780), ogsaa Theatret ydede sin Skjærv,
hvilket tyder paa, at Tanken om at knytte ham dertil var oppe.
I Berlin hengav han sig til sit Yndlingsstudium, den lærde,
kontrapunktiske Musik, som han yderligere opflammedes for under
Kirnbergers Vejledning. Men en Dag fik den 26aarige «Student»
Bud fra Kjøbenhavn, om han, da Scalabrini traadte fra, vilde være
Kapelmester, en Forvandling, som han ikke kunde modsætte sig
(1781). Man vandt ved dette Valg en meget billig og en indfødt
Kapelmester, men deri bestod ogsaa hele Fordelen. Det viste sig
snart, at han ikke var paa sin rette Plads; han savnede endog
Sympathi for den nyere Musik. Af Hofkompositioner skrev han
store Kantater, en Slags Koncertoperaer, saaledes «Ramdeo
Rhator», et indisk Sujet, og «Furius Camillus», ligesom han
arrangerede italiensk Musik til Kantater. Han gav Bidrag til Schiørrings
Samling af Selskabssange og har maaske som Person været mindre
tør end som Komponist, men det hed sig, at han var «capricieux».
Da Hoffet efter Regeringsforandringen 1784 var misfornøjet
med Kapellet, blev dets Omordning bestemt, og ved denne, der
gik for sig i Saisonen 1785-86, var W.s Afskedigelse, som han
selv næppe ansaa for begrundet, først og fremmest givet. Han
fungerede det meste af den nævnte Sæson og gik af med sin
Gage som Pension, 31 Aar gammel. I Anseelse tabte han ikke
noget. En skrev senere hen offentlig, at han burde ansættes som
Professor i Musik ved Universitetet, og en anden (Schiønning)
noterede i sin Dagbog, at han ansaas for at være Mathematicus og
mulig den lærdeste Komponist i Evropa. Men Verden fik ikke
synderlig Gavn deraf. Ikke længe efter Afskeden vendte han
Kjøbenhavn Ryggen og tog med sin Hustru, Charlotte Louise
Marburg, Bopæl i Kolding, hvor de fleste af deres mange Børn
fødtes, og hvor han vistnok væsentlig beskæftigede sig med deres 
Uddannelse, navnlig i musikalsk Henseende. Efter et, som det
synes, mindst 30aarigt Ophold i Kolding blev han Landmand og
kjøbte en Annexgaard paa nogle Tønder Land i Jordrup i
Koldingegnen. Denne Gaard overdrog han i 1832 til en Svigersøn,
hos hvem han i Følge en Undentagskontrakt boede med sin Hustru
og en ugift Datter. Han døde i Jordrup 3. Marts 1836, Hustruen
overlevede ham. -- Hans Datter og Elev, Cathrine Riddervold W., 
født i Kolding 14. April 1788, en betydelig Pianistinde og den
første danske Dame, der vides at være optraadt offentlig i denne
Egenskab, gjorde 1806 megen Lykke i Hamborg og koncerterede
efter Kjøbenhavns Bombardement for de nødlidende saa vel i det
østlige Holsten som paa Sjælland. I Foraaret 1810 gav hun to
Koncerter og i 1824 én paa det kongl. Theater. Præcision og
stor Færdighed udmærkede hendes Spil, som heller ikke har
savnet Fantasi. Kun det rørende var efter Bärens' begejstrede
Skildring af hende ikke hendes Sag, men St. St. Blicher besang
hende i sit smukke Digt «Klaverspillerinden», hvis Toner «røre og
smelte». Hendes Portræt udkom i et Kobberstik af Flindt. 30. Sept.
1826 ægtede hun i Kjøbenhavn Kancelliraad Schouboe (XV, 268),
og hun blev boende der en Del Aar efter hans Død, hvorpaa hun
tog til sin Fødeby, dyrkende Musik og beskæftiget med
Informationer til det sidste. Hun døde i Kolding 6. Maj 1862.

J. H. Bärens, Noticer for Musikliebhavere. 
Musikforen. Festskr.

C. Thrane.



Versmann, Ernst Friederich, 1814-73, Præst, er født 14. Juli 
1814 i Tønning, hvor Faderen var Læge. Han studerede 1833 og
følgende Aar i Kiel og Berlin og tog 1838 theologisk Embedsexamen 
paa Gottorp. 1840 blev han Diakon og 1848 Ærkediakon
i Itzeho. 1850 var han Feltpræst ved den slesvig-holstenske Hær
og 1850 og 1851 Medlem af «Landesversammlung». Han udgav
1850 «Schleswig-Holstein und seine Verklager», dediceret til «alle,
der have lidt og stridt for den slesvig-holstenske Sag». Skriftet gaar
især ud paa at retfærdiggjøre Præsternes Tilslutning til Oprøret.
Selv fra tysk Side har man fundet, «at det næsten var et Under,
at den fornyede danske Regering lod ham sidde i sit Embede».
Han deltog stadig i Politik, 1854 og 1856 var han Medlem af den
holstenske Stænderforsamling; men desuagtet blev han 1857
midlertidig Bestyrer af Provstiet Münsterdorf, og 1858 tillodes det ham
«mod Forventning» at præsentere sig til Valg til Embedet som
1. Præst i Itzeho. 1867 blev han Konsistorialraad og Medlem af 
det evangelisk-lutherske Konsistorium. -- Han døde 2. Avg. 1873.
-- Han var Medstifter af «Kirchen- u. Schulblatt f. Schlesw., Holst.
u. Lauenb.» 1844 og deltog i dets Redaktion til 1853. Fra 1852
til sin Død udgav han et opbyggeligt Ugeskrift «Der Sonntagsbote».

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXIX.                                                                        

L. Koch.



Wesenberg, Albert Sadolin, 1804-76, Filolog. Han blev 
født 19. Marts 1804 i Mariager, hvor hans Fader Ernst Bugislaus W.,
senere Amtsforvalter i Aalborg (f 1838), dengang var bosat som
Landinspektør; hans Moder var Albertine Marie Kirstine f. Sadolin,
Datter af Provst Albert S., Sognepræst i Ø. Tørslev. Han gik i
Viborg Kathedralskole 1814-22, tog derpaa Examen artium ved
Universitetet og 1823 Examen philosophicum, begge med Udmærkelse; 
derefter studerede han Filologi, men blev, inden han fik
afsluttet dette Studium med en Embedsexamen, konstitueret som
Lærer ved Viborg Skole 1827 og udnævnt til Adjunkt sammesteds
1829. Siden virkede han stadig som Lærer ved denne Skole, hvor
han først opnaaede Konstitution som Overlærer Nov. 1841 og
derpaa, et Aar senere, blev fast ansat i denne Stilling, efter at der
var tilstaaet ham Adgang til trods manglende Embedsexamen at
søge overordnede Lærerembeder. Han blev titulær Professor 1860.
Efter sin Hustrus Død (i Marts 1873), da han følte sig ensom og
sygelig og mente, at han ikke mere kunde besørge sin Embedsgjerning 
tilfredsstillende, søgte han sin Afsked, og 1874 entledigedes 
han fra sit Overlærerembede og flyttede derefter til Kjøbenhavn,
hvor han døde 10. Maj 1876. Hans Hustru, som han ægtede i
Aalborg 25. Sept. 1828, var Susanne Achton, Datter af
Arveforpagter Markus A. til Tustrup i Frær Sogn.

W. var især en udmærket dygtig Latinist, udrustet med fin
Sans for og omfattende Kjendskab til det latinske Sprog og med
betydelig Begavelse som Textkritiker. Hans første Arbejder, som alle
udkom i Programmer fra Viborg Kathedralskole i Tiden 1830-43,
drejede sig væsentlig om Fastsættelsen af Texten i en Række af
Ciceros Værker: nogle af Talerne, Tusculanæ disputationes og
fremfor alt Brevene. Hans «Emendationes M. Tullii Ciceronis
epistolarum», som han forsvarede som Afhandling for Magistergraden 
1. Juli 1840, skaffede ham megen Berømmelse og er bleven
Udgangspunktet for den nyere Tids Textkritik til denne Del af
Ciceros Skrifter; paa Grundlag af dette Arbejde overdrog den 
store Teubnerske Boghandel ham at levere en ny kritisk Udgave
af Ciceros Breve, som udkom i Leipzig 1872-73, ledsaget af en
større kritisk Afhandling: «Emendationes alteræ sive adnotationes
criticæ ad Ciceronis epistolarum editionem». Madvigs
«Emendationes Livianæ» og Udgave af Livius førte siden W. til at sysle
omhyggelig med denne Forfatters Text, og Frugterne heraf bleve
hans meget værdifulde «Emendatiunculæ Livianæ», som udkom i
Nordisk Tidskrift for Filologi og Pædagogik, 9.-10. Bd., 1870-73.
Andre kritiske Smaaarbejder af ham til forskjellige latinske Værker
ere efter hans Død udgivne af Dr. O. Siesbye i det nævnte
Tidsskrift og andensteds. I sine to sidste Leveaar syslede han,
tilskyndet af Dr. Gertz' Arbejder, særlig med Textkritikken af
Senecas Værker; hans Samlinger hertil foreligge kun i Haandskrift og
skjænkedes af ham til Prof. Gertz.

Avtobiografi i Kbhvns. Universitets Festprogram i Anl. af Salvingen 1840.
Hundrup, Lærerst. ved Viborg Kathedralskole (Viborg Skoleprogram 1875) S. 17 f.
Erslew, Forf. Lex.

M. Cl. Gertz.



v. Wessel, Caspar, 1693-1768, Søofficer, yngre Eroder til 
P. Tordenskjold (XVII, 442), var født i Throndhjem 1. Nov. 1693.
Allerede 1704 gik W. til Koffardis og gjorde en Del Rejser i
evropæiske Farvande; 19 Aar gammel førte han et norsk Skib, der
forliste paa Jyllands Kyst, Aaret efter fik han Kommandoen over
Skibet «Kronprinsens Galej», og da dette 1713 solgtes til Søetaten,
overtog han Befalingen paa Kaperen «Grev Danneskjold-Laurvig»,
som 1715 strandede ved Læsø. Da den store nordiske Krig paa
dette Tidspunkt var i fuld Gang, erholdt han kort efter
Udnævnelse til Maanedskapitajn (Reserveofficer) i Flaaden, ansattes i
Orlogsskibet «Sophie Hedevig» og deltog paa dette i Admiral
Rabens Søslag ved Jasmund 8. Avg. 1715; efter Kampen
forfremmedes han til fast Kapitajn. Det paafølgende Aar tjente W. paa
Hovedflaadens Admiralskib «Elefanten» i Østersøen under U. C.
Gyldenløve, men afgik om Vinteren til Norge for at gjøre Tjeneste
paa sin Broder Tordenskjolds Eskadre. Her førte han 1717 en
Afdeling Galejer, der opererede ved den svenske Grænse, og frelste
sine Skibe ud af en farlig Situation tilbage til Norge, da de
svenske forsøgte at overrumple ham; med Broderen deltog han
13. Maj i det mislykkede Angreb paa Ny Elfsborg og Gøteborg;
efter at Chefen for Orlogsskibet «Fyen», Kapitajn Sievertz var
falden, fik W. Kommandoen over dette Skib, men ombyttede det 
senere med «Laaland» og deltog hermed i Kampen ved Strømstad,
hvor næsten alle hans Officerer saaredes. W. foretrak imidlertid
en mere selvstændig Virksomhed og forsattes derfor til Chef for
Fregatten «Søridderen», med hvilken han i Resten af Krigsaarene
foretog en Del Konvoirejser og opbragte adskillige Priser. I Febr.
1720 optoges han i Adelstanden som von W. for at kunne indgaa
Ægteskab med Gehejmeraad Eichstedts Enke, Edele Cathrine Kaas
(f. 1679 d. 1742). 1720 erholdt han Afsked med Schoutbynachts
Karakter, og Aaret efter giftede han sig og tiltraadte samtidig
Besiddelsen af Herregaarden Ravnstrup paa Sjælland, som hans
Hustru havde kjøbt.

Som Landmand var W. meget uheldig, og 1740 maatte han
med en stor og trykkende Gjæld afhænde Ejendommen, hvorefter
Ægteparret flyttede til Næstved. Efter Hustruens Død kom hans
Ven Gehejmeraad Plessen ham til Hjælp og ansatte ham som
Fuldmægtig hos Kuratoren for Vemmetofte Kloster, men heller
ikke i denne Stilling følte han sig lykkelig; forgjæves søgte han
Ansættelse i Søkrigskommissariatet og som Amtmand. Grev
Danneskjold-Laurvig spærrede ham al Adgang til Statsansættelse, og til
sidst fandt han da paa at redde sig ud af sine trykkede Kaar
ved at gjøre et rigt Parti. Ved Mellemkomst af Svogeren General
Henr. Bielke Kaas lykkedes det ham at vinde Enkefru Elisabeth
Skeel til Broholm (f. 1696 d. 1754), Enke 1745 efter Oberstlieutenant 
Niels Sehested; hun fordrede som Betingelse for at indgaa
Ægteskabet, at han skulde være Viceadmiral, og dette Ønske
opnaaede han paa Plessens Forbøn 1747. 4. Avg. s. A. giftede han
sig da for 2. Gang, dog toges der det Forbehold, at Broholm efter
hans Død skulde oprettes til Stamhus for Familien Sehested. Efter
sin Hustrus Død flyttede han til Nyborg, hvor han døde barnløs
9. Sept. 1768. Hos Brasch, i hans Bog om Vemmetofte, skildres
W. som en punktlig, betænksom og redelig Mand, smuk som
Broderen, men uden dennes Ild og Myndighed.

Brasch, Vemmetofte III, 90 ff. 
Kirkehist. Saml. 3. R. II, 619. 
B. Moe, Tidsskr. f. norsk Pers.-Hist. I, 223 ff. 
Hist. Tidsskr. 6. R. V.

C. With.



Wessel, Caspar, 1745-1818, geografisk Landmaaler og Mathematiker, 
var født 8. Juni 1745 i Jonsrud, Vestby Sogn, Akershus
Stift i Norge. Her var Faderen, Jonas W. (f. 21. Jan. 1707 d. 4. Sept.
1785), en Brodersøn af Tordenskjold, Præst; senere blev han tillige
Provst i Øvre Borgesyssel. Moderen Lene Maria f. Schumacher 
(f. 15. Avg. 1715 d. 17. April 1789) skal have været af Griffenfelds
Slægt. W. kom 1757 i Latinskolen i Christiania og drog 1763 som
Student til Kjøbenhavn; 1778 tog han juridisk Embedsexamen; 
men allerede 1764 var han som Landmaaler traadt i det kongelige
danske Videnskabernes Selskabs Tjeneste, foreløbig som Assistent
hos Broderen Ole Christopher W. 1766 blev han Interimslandmaaler,
1769 virkelig Landmaaler, og 1798 fik han efter Selskabets
Anmodning kongl. Bestalling med Titel af Landmaalingsinspektør. I
Selskabets Tjeneste forblev han, indtil han 1805 paa Grund af
Svagelighed søgte og fik sin Afsked med Pension. I denne Tjeneste
har han taget en virksom og yderst værdifuld Del i den af
Selskabet ledede Udarbejdelse af Specialkort over de enkelte Dele af
Kongeriget og Hertugdømmerne, grundet paa nøjagtige Opmaalinger. 
W. deltog ikke blot i disse, men havde tillige væsentlig Andel
i Kortenes Reduktion og Tegning, og det er ham, der 1779 stiller
Forslag til den dertil tjenende Inddeling af Landet. Ogsaa den
Triangulation, hvorved Opmaalingernes Nøjagtighed skulde
kontrolleres, gik efterhaanden over til ham, og han har leveret et
trigonometrisk Generalkort over hele Kongeriget og Hertugdømmerne.
Arbejdet her hjemme afbrødes ved, at han 1781 paa Grund af sin
anerkjendte Dygtighed af Regeringen i Oldenborg blev udset til
at udføre en geografisk Opmaaling af dette Land og med
Selskabets Samtykke udførte dette Hverv i 4 Aar paa en Maade, som
vandt varm Paaskjønnelse. Ogsaa efter sin Afsked foretog W.
enkelte Kortarbejder, saaledes 1808 en Kopi af de trigonometriske
Kort over Slesvig og Holsten med de derhen hørende
Triangelrækker og Beregninger, som efter Kongens Befaling og efter den
franske Regerings Begjæring skulde afgives til det franske militære
Kortarkiv. W.s Arbejder fik endnu saa sent som 1820 en
Anerkjendelse, i det det, skønt Selskabets Kort den Gang ikke mere
kunde betragtes som tidssvarende, bestemtes, at hans
trigonometriske Bestemmelser skulde lægges til Grund for en paatænkt
ny og nøjagtig Kortlægning af Hertugdømmerne. Der foreligger
i det hele mange Vidnesbyrd om, at han har bevaret den Troskab
og Flid i sit Arbejde, hvorom Broderen Johan Herman W. havde
skrevet:

 Han tegner Landkort og læser Loven,
 han er saa flittig, som jeg er doven.

Og dog er det paa anden Maade, at W. har sat sig det
varigste Minde, nemlig ved en mathematisk Afhandling, den eneste, 
som han har skrevet, og som han først har offentliggjort i en
Alder af 52 Aar; tilmed forblev den omtrent upaaagtet i 100 Aar.
Den hedder: «Om Direktionens analytiske Betegning, et Forsøg,
anvendt fornemmelig til plane og sfæriske Polygoners Opløsning»,
og er, efter at være forelagt Videnskabernes Selskab 10. Marts
1797, i Løbet af 1798 trykt i «Nye Saml. af det kongl. dsk.
Videnskab. Selskabs Skrifter». Som man længe havde udtrykt
Linjestykker, afsatte i en ret Linjes to Retninger, ved positive og
negative Størrelser, anvender W. først af alle den nu almindelig
brugelige Fremstilling af Linjestykker trukne i forskjellige Retninger i
en Plan ved imaginære Størrelser, hvad der omvendt giver en
gransk Fremstilling af disse Størrelser. 1799 benyttes uafhængig
af W. samme Fremstilling i Gauss' Doktorafhandling i Beviset for
en Hovedsætning i Ligningernes Theori, og 1806 gav Argand, hvis
Arbejde ogsaa længe blev upaaagtet, i fuldstændigere Sammenhæng,
end Gauss endnu den Gang havde gjort, den dermed forbundne
geometriske Tydning af Regninger med imaginære Størrelser. W.
overgaar dog Argand i logisk Sikkerhed og er den, der har givet
disse Regninger det exakte Grundlag, som de hidtil havde savnet.
Hans Arbejde kunde derfor, hvis det havde været kjendt,
umiddelbart være taget til Udgangspunkt for den moderne, af Cauchy og
Riemann grundlagte Funktionstheori, som netop benytter samme
Fremstilling af imaginære Størrelser. Denne havde W. selv
væsentlig anvendt til Sammenfatning af trigonometriske og
polygonometriske Formler. W. udvider fremdeles med megen geometrisk
Finhed sin Betragtningsmaade til Rummet og anvender den paa
sfæriske Trekanter og Polygoner. Ved denne Udvidelse foregriber
han væsentlige Dele af den 50 Aar yngre Kvaterniontheori.

Paa ingen af disse Theorier fik W.s Skrift dog nogen
umiddelbar Indflydelse. Videnskabernes Selskab paaskjønnede det vel
som et i og for sig smukt Arbejde, og det er det første af et
Ikke-Medlem, som det har optaget i sine Skrifter; men man kunde
ikke forudse Rækkevidden af de deri indeholdte Tanker, om end
W. antyder en Retning, hvori han selv kunde ønske at gaa videre.
Og de, som senere hen i Tiden, efter at denne Rækkevidde var
bleven bekjendt, fik Skriftet i Hænde, bemærkede ikke, at W. var
den første, som fremførte dem. Saaledes gik det endnu Forfatteren 
af en 1895 fremkommen Doktorafhandling om Mathematikken i
Danmark og Norge i det 18. Aarh.; men denne Afhandling
henledede dog Opmærksomheden paa den fremragende Betydning af 

W.s Arbejde, og Videnskabernes Selskab traf strax Foranstaltninger
til at udgive det paa Fransk. Det udkom Hundredaarsdagen efter
dets første Fremlæggelse i Selskabet med Fortaler af H. Valentiner
og T. N. Thiele. Forud var fremkommet Udtog af C. Juel i
«Tidsskrift for Mathematik», og paa den norske Mathematiker Lies
Foranstaltning var selve Afhandlingen optrykt i «Arkiv for
Mathematik og Naturvidenskabs Nu er W.s Navn indprentet saaledes
i Mathematikernes Bevidsthed her hjemme og ude, at det ikke
atter vil blive glemt. -- W., der 1780 havde ægtet Cathrine
Elisabeth Møller (d. 1791 i en Alder af 42 Aar), døde 25. Marts 1818.

B. Moe, Tidsskr. f. norsk Personal-Hist. I, 238 f. 
Erslew, Forf. Lex. 
Molbech, Vidensk. Selsk. Hist. 
Vidensk. Selsk. Oversigt. 1895 og l897. 
Valentiners Fortale til Wessel: Essai sur la représentation etc. 
Program for Odense Kathedralskole 1897. 

H. G. Zeuthen.



Wessel, Joachim, 1739-91, Officer, Landmand, var Søn af 
Sognepræst til Vestby Ole W. og Magdalena f. Vagel. Han fødtes
paa Vestby Præstegaard 1739 (døbt 23. Febr.), blev 1755
Underofficer og gik som saadan paa den mathematiske Skole i Christiania,
blev Fændrik 1760 ved 1. oplandske nationale Infanteriregiment,
hvor han 1762 blev Sekondlieutenant, 1766 Premierlieutenant, 1786
Kapitajn; han afgik der fra 1789 med Karakter af Major og 200 Rdl.s
Pension. 1773 kjøbte han Gaarden Nedrekvern paa Hedemarken,
hvor han gjorde sig bemærket ved et særdeles dygtigt Landbrug,
der gjentagne Gange indbragte ham Medailler fra det kongl. danske
Landhusholdningsselskab, en Paaskjønnelse, som ogsaa blev hans
Hustru til Del for udmærket Husflid. W., hvis Helbred havde
lidt under hans tidligere Virksomhed som Landmaaler, afgik ved
Døden allerede 17. Juni 1791. Hans Hustru Susanna Marie Vagel,
en Datter af Ingeniørmajor Joachim V. i Frederiksstad og Maria
Elisabeth v. Ulrichsdal, var født 29. Febr. 1748 og døde i Christiania
25. Jan. 1820. Af deres 2 Døtre var den ene gift med Historikeren,
Justitiarius J. Chr. Berg (II, 94 ff.).

B. Moe, Tidsskr. f. norsk Pers.-Hist. I, 217 ff.

H. J. Huitfeldt-Kaas.



Wessel, Johan Herman, 1742-85, Digter, Broder til 
ovennævnte Mathematiker Caspar W. (d. 1818), var født i Jonsrud
Kapellanbolig 6. Okt. 1742 som det fjerde af 13 Børn og blev efter privat
Forberedelse optagen i Christiania Kathedralskole, hvorfra han
dimitteredes 1761. I Kjøbenhavn erhvervede han gode Kundskaber 

i nyere Sprog, især Fransk og Engelsk, men fik aldrig nogen
Embedsexamen. Hans Helbred var svageligt og hans Energi for
ringe til at overvinde Lysten til et mageligt og muntert Liv, der
lod hver Dag have sin Plage. Derfor afsatte hans eminente
komiske Begavelse og formelle Sans kun spredte og tilfældige Frugter;
han levede kummerlig fra Haanden og i Munden af Sprogundervisning, 
tilbragte sin rigelige Fritid i lystigt Samkvem med begavede 
unge Landsmænd og strøede sit Vids og sit Lunes Gnister
om sig i halv improviserede Indfald uden at samle sig til
alvorligt poetisk Arbejde.

Det er bekjendt, hvorledes de vaagnende nationale 
Modsætninger og den spirende Interesse for Theater, Litteratur og
Kritik i sidste Halvdel af det 18. Aarhundrede fremkaldte et stærkt
pulserende offentligt Liv i mindre Kredse, paa Kaffehuse og
Vinstuer og i der fra udgaaende litterære Selskaber, der øvede sig i at
tumle med Dagens Spørgsmaal i Visens, Satirens og Vittighedens
Form. Fremmest blandt disse staar «det norske Selskab» paa
Md. Juels Kaffehus i Sværtegade, Samlingsstedet for de i
Kjøbenhavn temmelig hjemløse studerende Nordmænd, de kvikkeste
Hoveder blandt Datidens Ungdom. Her havde W. sit Tilhold; uden
at indtage nogen officiel Førerstilling blev han ved sin overlegne
Begavelse og fordringsløse Elskværdighed Sjælen i Selskabet, og
her fik han Impulserne til sine betydeligste Arbejder.

Selskabet stiftedes i Foraaret 1772 som Modvægt mod den
danske Kritik af Joh. Nordal Bruns Sørgespil «Zarine», hvori
Nordmændene saa et Udslag af national Skinsyge. Det er da et
paafaldende Bevis paa W.s selvstændige og sikre Smag saa vel som
paa Selskabets Fordomsfrihed, at hans berømte Indlæg i denne
Strid (der vistnok var skrevet før Selskabets Konstitution, men
udgivet paa Vennernes Foranledning), snarest gik i modsat
Retning, imod den af Nordmændene Bredal og Brun indførte
franskitalienske Synge- og Sørgespilstil paa Theatret. Vistnok var W.
selv næppe klar over sin Satires Rækkevidde, om han end ogsaa
hos sine egne Landsmænd kunde se den Opstyltethed, som ellers
var den norske Natur saa meget imod, f. Ex. hos Ewald. Men
da han skrev «Kjærlighed uden Strømper», tilsigtede han kun at
frembringe en spøgende Bagatel, et Udslag af den godmodige
indbyrdes Persiflage, som siden trivedes saa frit inden for Norske
Selskab. Han havde endnu intet offentliggjort og havde heller
ingen Tanke om at bringe dette Stykke offentlig frem. Det var 
kun hans Venners Overtalelser, der formaaede den beskedne og
indolente Digter hertil, uden at nogen af Parterne gjorde sig nogen
Forestilling om den uhørte Lykke, dette «komiske Sørgespil» skulde
gjøre ved Udgivelsen (uden Forfatternavn) 1772 og især ved
Opførelsen i næste Foraar. Den dramatiske Parodi, som hos os 50 Aar
tidligere i Holbergs «Ulysses v. Ithacia» havde vendt sig mod den
middelalderlige Formløshed, Haupt- und Staatsactionen, rettedes
her med maaske endnu større komisk Genialitet mod den tomme
Form, den fransk-klassiske Smags Udartning, som Holberg allerede,
men uden Held, havde villet ramme i «Melampe». W. tog den
paa Kornet: Indholdets Frivolitet (de stjaalne Strømper) og den
rhetorisk sententiøse Diktion; den indtil Kjedsommelighed
fladtraadte Konflikt mellem Pligt og Kjærlighed; det udvortes
opfattede Æresbegreb (hellere Tyv end strømpeløs Brudgom); de
konventionelle Regler, Enhederne («Du bliver aldrig gift, hvis ej i Dag
det sker!»), de ørkesløst paaklistrede «fortrolige», det tragiske
Anelses-, Drømme- og Selvmordsapparat, -- alt er benyttet med
den virkningsfuldeste Komik, fra Fyrsters og Heroers Sfære
draget ned i den platteste Hverdagslighed, der yderligere understreges
ved Personernes naive Reflexion over deres egne Helteroller, og
indrammet i de højtidelige Alexandrinere, som aldrig rigtig kom
sig efter dette Stød. Og ikke mindre end Tragedien parodieres
det den Gang saa yndede heroiske Syngespil, der behandlede
beslægtede Æmner i en mekanisk Afvexling af Recitativ og Arie,
hvor Personerne skildrede deres Sindsaffekter billedlig («Naar Dig
nogen Karper byder», «Paa mit Hjærtes Skorsten brænder») og i
en affekteret italiensk Sangstil, som Komponisten Scalabrini
fremhævede ved sin kunstlede Musik, og som Skuespillerne med Held
efterlignede ved Opførelsen.

Det gik med W. som med Holberg, at hans Genialitet og
komiske Kraft førte langt videre, end han selv tilsigtede, og skabte
en Parodi, der staar paa Højde med Verdenslitteraturens ypperste,
som Don Quixote, fordi den ikke blot rammer et enkelt Værk
eller en enkelt Digter, men en hel Tidsalders falske Smag. Dette
ses bl. a. ved Sammenligning med Hertugen af Buckinghams «The
Rehearsal» («Komedieprøven») 1671, en dramatisk Satire mod Popes
og Drydens franske Smag, hvorfra W. maaske nok har laant Motiv,
men som i Betydning og Gjennemførelse staar langt under
«Kjærlighed uden Strømper». Derfor har Stykket ogsaa bevaret sit
selvstændige Værd længe efter, at Parodien har mistet sin Gjenstand. 
Dette skete naturligvis ikke paa én Gang; de parodierede Stykker
stod endnu en Tid lang paa Repertoiret sammen med «Kjærlighed
uden Strømper», og Samtiden fattede lige saa lidt som Forfatteren
denne litterære Bedrifts fulde Betydning. Alle lod sig rive med.
af Stykkets umiddelbare Vittighed, medens de, der deri anede et
Angreb paa Tragedien som Genre, Tode, Baden, Wadum, nærmest
misbilligede denne Tendens. Men i Virkeligheden havde W. hos
os givet Dødsstødet til en hel Aands- og Poesiretning, der havde
sin Berettigelse paa sin egen hjemlige Jordbund, men overført paa
fremmed maatte blive rodløs og unaturlig.

Ligegyldig og uden Initiativ som W. efter sin egen bekjendte
Gravskrift var, ydede han aldrig mere noget, som svarede til
denne Debut. Som Rouget de l'Isle vaagnede han en Morgen og
var berømt; han leverede sit bedste strax og var udtømt med det
samme. Norske Selskabs Præmier fremkaldte, til Dels efter
engelske Forbilleder, hans to alvorlige Digte «Nøjsomhed» og «Ode
til Søvnen», af hvilke især det sidste er naturlig følt og let
versificeret uden dog i nogen udmærket Grad at hæve sig over Tidens
sædvanlige Reflexionslyrik. Hans Lystspil i holbergsk Stil «Lykken
bedre end Forstanden», 1776, er lige saa ubehændigt og skjødesløst 
i sit Anlæg som mange holbergske Stykker, men savner ganske
Holbergs Vid og viser os, at den store Verskunstner ikke var
mindre stiv og tung i sit Prosasprog end de fleste af hans
samtidige. Samme Aar ramtes W. af en langvarig og haard
Fistelsygdom i den ene Kind, der ganske synes at have berøvet ham
Livsmodet og gjort ham yderligere tilbøjelig til at søge
Forglemmelse i Drik og uregelmæssig Levemaade, saa at han endog ofte
led ligefrem Nød. Et Lyspunkt var det, da Theaterdirektør
Warnstedt 1779 skaffede ham en tarvelig lønnet Bestilling som
Theateroversætter, der dog ikke bragte ham ud af hans trykkende Forhold,
især da han 10. Maj næste Aar ægtede en ikke ganske ung
norsk Pige, Anna Cathrine Bukier (d. 1812), Datter af Justitsraad,
Krigsbogholder Thomas B. Ved dette Ægteskab har W. vel
nærmest tænkt at sikre sig en Sygeplejerske, og skjønt hans faa
Udtalelser til og om sin Hustru ikke bekræfte Traditionen om hans
ulykkelige huslige Forhold, formaaede Hustruen dog ikke at knytte
ham til Hjemmet eller overvinde hans uheldige Tilbøjeligheder,
selv ikke efter at hun 1781 havde født ham en Søn. Hans
tidligere saa sorgløse Sind blev stadig tungere, og selv om han kunde
tø op i et muntert Lag, svandt Haabet om at se nye Frugter af 
hans Lune mere og mere. Det var tydelig nok ogsaa mere ydre
end indre Trang, der i 1784 foranledigede Udgivelsen af hans
Ugeblad «Votre serviteur otiosis», der baade ved sin Form og sit
Indhold, som var laant af almenbekjendte Anekdotesamlinger og
sat paa tarvelige Vers, noksom røbede sin Tilblivelse «in vita
Minerva» og under almindelig Skuffelse ophørte efter et Aars Tids
Forløb. Endnu ringere og næsten barnagtig baade i Plan og
Udførelse er den uopførte og af W. selv ikke vedkj endte fantastiske
Komedie «Anno 7603» fra 1785, en Satire paa Kvindeemancipation,
ikke uden Mindelser om Holbergs Niels Klim. S. A. hilste han,
beskeden og uselvisk som altid, i et Rimbrev Baggesen som den
opgaaende Sol. W. døde efter et kort Sygeleje af Nervefeber
29. Dec. 1785, kun 43 Aar gammel, og uden at hans Bortgang
vakte stor Opmærksomhed. Hans Venner tog sig af hans Søn
uden Hensyn til Enken, bl. a. ved at faa arrangeret en Mindefest
paa Theatret, og Baggesen gjengjældte senere hans Hyldest ved
de bekjendte, for Resten ofte varierede Linjer under hans Portræt:

 Graad smelted hen i Smil, naar Wessels Lune bød,
 og Glædens Smil forsvandt i Taarer ved hans Død.

W. var en godmodig, naiv Improvisator, hvis rige Lune traadte
frem i Indfatning af en glimrende Sprogkunst og en sikker poetisk
Takt, der f. Ex. i «Kjærlighed uden Strømper» midt i den vildeste
Karikatur altid bevarer sin Overlegenhed over Stoffet, aldrig lader
sig rive med af det. Men Arbejde, Studium, Udvikling er der
hos ham ikke Tale om; alt maatte komme ligesom af sig selv,
halvt ubevidst, født af øjeblikkelig Indskydelse som hans
Impromptuer («Hestehandleren», «Jfr. Biehls Smørrebrødsselskab»,
«Gravskrifterne»), der imidlertid i Runding og Pointe ikke staa over den
aandsbeslægtede Ambr. Stubs, -- eller dog udarbejdet uden Møje
eller Reflexion, i ét Aandedræt, som «Kjærlighed uden Strømper»,
der blev til paa nogle faa Uger. Han stod fuldt færdig som
Digter allerede i sit første Forsøg, og næsten hele hans i Omfang
vistnok ringe, men desto lødigere Produktion falder i Aarene
1772-75. Senere fremkom kun nogle smaa Perler af komisk
Fortællekunst som «Gaffelen», «Herremanden», «Hundemordet»,
«Smedden og Bageren», og i «Votre serviteur» spores kun hist og
her hans ejendommelige Humor med dens Sidespring og
overraskende Pointer, især i den saa uventet tilknyttede Moral, der
spotter Samtidens moraliserende Hang. Ikke mindst mærkelig er 
W.s medfødte Overlegenhed og Originalitet i Versbehandlingen.
Under hans Haand taber Alexandrineren ganske det ensformig
klaprende Præg, som hidtil skæmmede dens Overførelse paa de
germanske Sprog, og tumler sig med en Frihed og Lethed, der
ikke giver Franskmændenes noget efter og f. Ex. i «Kjærlighed
uden Strømper» i en ukjendt Grad nærmer sig til naturligt
Talesprog. Siden uddannede han i sine komiske Fortællinger, nærmest
efter Lafontaine, et aldeles frit jambisk Vers, der i sin uregelmæssige 
Vexlen fra 1 til 6 Fødder lunefuldt snor og bøjer sig efter
Fortællingens Gang, og som Baggesen senere optog og tillempede
i sine Rimbreve.

I dansk Digtning danner W. Overgangsleddet mellem Holberg
og Baggesen. Den første overgik han langt i formel Lethed, og han
veg ikke for ham i komisk Naturbegavelse snarere sprudlede W.s
Vid endnu mere umiddelbart frem, og ingen enkelt af Holbergs
Komedier staar maaske fuldt paa Højde med «Kjærlighed uden
Strømper». En anden Sag er det, at Holbergs mere omfattende
Aand gjennem et langt Livs Arbejde satte ganske anderledes dybe
Spor i Litteraturen. Baggesen var lige saa urolig virksom, som
W. var doven, men fik dog lige saa lidt som han noget fuldt og
helt ud af sine Evner og sit Arbejde. I Vid som i overlegen
Form- og Sprogsans ligne de hinanden; men Baggesens Vittighed
er gjærne bevidst og villet, hvor W.s er rent umiddelbar, og hans
sproglige Færdighed løber ofte løbsk med ham i kunstlede og
uklare Perioder, medens W. netop udmærker sig ved den
fuldkomneste og mest usøgte Naturlighed i Tanke og Udtryk. Det var
denne Naturlighed, der gjorde ham til en Fjende baade af fransk
Rhetorik og af Klopstocks «hastemte Toner»; men paa Grund af
Digterens noble og fredsommelige Karakter blev hans Opposition,
f. Ex. over for Ewald, aldrig personlig og ubillig som nogle af hans
Venners.

Welhaven, Ewald og de norske Digtere. 
Wessels samlede Digte, ved Levin. 
N. M. Petersen, Bidr. til den dsk. Litt. Hist. V. 

J. Paludan.



Wessel, Ole Christopher, 1744-94, Generalavditør. Han 
var Digteren J. H. Wessels yngre Broder, født i Vestby 12. Jan.
1744, og gik som denne i Christianias den Gang fortrinlige
Kathedralskole. Allerede i Studenteraarene viste det sig, at hans,
ligesom Broderen Caspars, Begavelse og Anlæg gik i en ganske anden
Retning end Digterens, ligesom ogsaa hans Livsbane blev højst 

forskjellig fra dennes. W. synes at have staaet uden for «det norske
Selskabs» Kreds, han lagde sig efter trigonometrisk Landmaaling
under Thomas Bugge og har omkring 1768 opmaalt og kortlagt
en stor Del af de danske Øer og det paa en Maade, der fandt
«almindelig Approbation» (Molbech, Videnskabernes Selskabs
Historie S. 81 ff.). Derhos studerede han Lovkyndighed, og det tør
være denne Broder, hvem Digteren for Spøg karakteriserede
saaledes: «Han tegner Landkort og læser Loven, han er saa flittig,
som jeg er doven!» 4. Maj 1770 tog han den juridiske
Embedsexamen og avancerede saa hurtig fra det ene Embede til det
andet. Han blev nemlig 7. Dec. 1771 udnævnt til Assessor i den
kort i Forvejen oprettede Hof- og Stadsret i Kjøbenhavn. Her fra
gik han over i Højesteret 3. April 1775 og blev samtidig virkelig
Justitsraad. Men allerede 27. Nov. 1776 udnævntes han til
Generalavditør i Norge og senere til 2. Deputeret i det kongl.
Generalitets- og Kommissariatskollegium i Christiania. Han led i sin
sidste Tid af Sygelighed og tog Afsked fra sine Embeder 25. April
1794. Inden Aarets Udgang døde han, nylig hjemkommen fra en
Baderejse til Pyrmont, 26. Dec.

Wessel nød stor Anseelse som Embedsmand og var en af
Norges den Gang mest fremtrædende Mænd. Gjentagne Gange
benyttedes han i vigtige Kommissioner. I 1785 var han Medlem
af den «Generalkommission» i Christiania, som skulde udlægge
Gaarde af det beneficerede Gods til Embedsgaarde for Officerer,
og kom herved til i et Lejlighedsskrift (1788) at optræde mod
Legangers (X, 161 f.) Protest imod dette Godses Anvendelse i det
nævnte Øjemed. Denne W.s Piece er ret mærkelig, da
Forfatteren med stor Frimodighed udtalte Ønskeligheden af «et øverste
Kollegium i Norge selv, med Ret ej alene til Regeringens, men
ogsaa Nationens Fortrolighed» og i ret stærke Udtryk talte om, at
Norge var «miskjendt». I 1788 var han Medlem af det
«Feltkommissariat», som fulgte med de norske Tropper, der rykkede
ind i Baahus Len under Carl af Hessen, 1789 af Kommissionen
angaaende en ny Landmilitsforordning for Norge. Hans Forestillinger
i denne Anledning bleve efter hans Død trykte i «Minerva». For
Oprettelsen af et norsk Universitet var han en ivrig Talsmand og
udsatte af egne Midler Præmier for Skrifter om denne Sag. Hans
tidlige Bortgang vakte Sorg i Landet. Medens hans Broder
Digteren begravedes i største Stilhed, fejredes O. C. W.s Minde ved
store Festligheder i Christiania, hans Ven Jonas Rein besang ham, 
og N. Treschow indbød til Højtideligheden ved Program paa Latin
og Dansk. Enken rejste ham et prægtigt Monument i Skjeberg
Kirke.

Han var 2 Gange gift. Hans første Hustru var Helene Barcklay,
Datter af Avktionsdirektør B. i Christiania. Under W.s Fraværelse
paa Toget i Baahus Len indlod Fruen sig i en Liaison med
Justitiarius Enevold de Falsen (V, 65), der medførte hendes Skilsmisse
fra W. (hun døde 19. April 1826 i Danmark efter et ulykkeligt
Ægteskab med en Lieutenant Lous). I 1791 blev W. gift med den
bekjendte Fru Maren Holter, f. Juel, en i alle Henseender udmærket
Dame, der efter sin første Mands, Zahlkasserer Holters (VIII, 67),
Død sad inde med en af Norges allerbetydeligste Formuer og
besad store Ejendomme, navnlig Hafslund og Borregaard. Hun
ægtede efter W.s Død Statsraad M. G. Rosenkrantz og døde 1815.
Begge W.s Ægteskaber vare barnløse.

B. Moe, Tidsskr. f. norsk Pers.-Hist. I, 242 ff.

L. Daae.



Wessel, Peder, s. Tordenskjold.



Wessel, Theodor Vilhelm, 1842-1905, Handelsmand og 
Industridrivende. Th. W. er født 27. Febr. 1842 i Odense, hvor hans
Fader Herman Henrich W. var Toldassistent, Moderen var
Vilhelmine f. Rasmussen. Han lærte Handelen i en blandet
Kjøbmandsforretning i Svendborg og kom 1864 til Kjøbenhavn, hvor
han blev rejsende for Handelshuset M. E. Grøn & Søn (VI, 263).
1868 etablerede han, sammen med Emil Vett (s. ndfr.), en
Forretning i Aarhus, men forblev selv i Kjøbenhavn, hvor han modtog
et Tilbud om en meget vellønnet Plads hos Firmaet I. H. Ruben
(XIV, 392); han fik Ret til paa Indkjøbsrejser i England for dette
Firma ogsaa at maatte gjøre Indkjøb til sin egen Forretning. Dette
Forhold vedblev til 1870. Da oprettede han en Forretning i
Aalborg, rejste en Tid til Manchester, oprettede saa ogsaa en Filial i
Odense og etablerede samtidig med den en Engros-Forretning
med Hvidevarer i Kjøbenhavn, alt i Kompagni med E. Vett.
Firmaet i Kjøbenhavn hed dog Th. W. & Co., indtil Vett i 1876
flyttede til Kjøbenhavn, da det blev forandret til Th. W. & V.
Allerede 1871 havde Firmaet faaet Lokale paa Kongens Nytorv i
det daværende Hotel du Nord, men i 1889 kjøbte det en Ejendom
ved Siden af og i 1890 selve det gamle Hotel, hvorpaa begge
Ejendommene bleve nedrevne og det nuværende Magasin du Nord 
opført. Her udviklede sig saa den her i Landet enestaaende,
kæmpemæssige Manufaktur-, Konfektions- og Udstyrsforretning, der
stadig har gjort Udvidelser; den skaffede sig over 50 Filialer i
Provinserne og slog desuden ind paa selv at fabrikere en meget
væsentlig Del af sine Handelsgjenstande. Ude paa Nørrebro fik
Firmaet i 1876 et Væveri (Vett, Wessel & Fiala), der i 1887 blev
til Dampvæveriet og Møbelstoffabrikken i Landskronagade, og i
1897 stiftedes Aktieselskabet «Magasin du Nords Møbelfabrik og
Kunstsnedkeri». Ideen til denne altomfattende Forretning fik W.
ved et Besøg paa Verdensudstillingen i Paris 1867, og i det hele
have hans mange Rejser, der førte ham til baade Ægypten,
Indien og Amerika, spillet en stor Rolle i Forretningens Udvikling.
1899 gik den hidtil private Forretning over til et Aktieselskab med
en Kapital paa næsten 8 Millioner Kr., og i dettes Bestyrelse fik
de tidligere Ejere selvfølgelig Sæde, men samtidig overdrog de
Direktionen til yngre Kræfter. W. er for øvrigt desuden Medlem
af Nationalbankens Repræsentantskab, af Bestyrelserne for Dansk
Husflidsselskab, Fængselsselskabet «Fængselshjælpen», Kjøbenhavns
Telefon-Aktieselskab samt en Del andre Aktieselskaber. 24. Okt.
1868 ægtede han Elise Margrethe Sørenson (f. 29. Dec. 1849 i Vejle),
Datter af Kjøbmand Hans Jordt S. og Charlotte Caroline f. Martini, 
og døde 31. Juli 1905.

Illustr. Tid. 1899-1900, S. 119-20. 
N. Malmgren, Danmarks industrielle Etabl. II, 176. 

C. Nyrop.



Wessel-Brown, s. Brown (III,  135).



Wessely, Abraham, 1800-75, Dispachør og Politiker. 
Han blev født 6. Nov. 1800 i Kjøbenhavn af jødisk Slægt som Søn af
Stadsmægler Moses W. (f. 1761 d. 1831) og Ficke f. Wallich (f. 1768
d. 1844). Han gik 1810-17 i Metropolitanskolen, blev næste Aar
Student (privat dim.) og tog 1824 juridisk Examen og 1830
Dispachørexamen. 1831 lod han sig døbe og blev s. A. Dispachør i
Kjøbenhavn. W. sluttede sig tidlig til den frisindede Bevægelse,
skrev i «Kjøbenhavnsposten» og tog ivrig Del i Trykkefrihedsselskabet. 
Han var 1839 Medstifter af Dagbladet «Fædrelandet»
og Medudgiver indtil Juni 1841; han skrev dog endnu i en lang
Aarrække derefter Artikler om Finans- og Pengeforhold (under
Mærket A. W.). 1850 var W. Medlem af det Udvalg, der
udarbejdede Statutter for Østifternes Kreditforening, 1853 Medindbyder
til Kjøbenhavns Laanebank og 1857 Medstifter af Bikuben og 

Medlem af Bestyrelsen indtil 1860; han tog ogsaa Del i
Forarbejderne til Dansk Arbejderbanks Oprettelse. End videre fik han
1855 Sæde i Kommissionen om Brandvæsenet paa Landet.

W. søgte 1848 forgjæves Valg til den grundlovgivende
Rigsforsamling, men valgtes 1849 til Landstinget for 3. Kreds
(Sydsjælland). Han vragedes her ved det nye Valg 1853, men valgtes
derimod i Kjøbenhavn og gjenvalgtes lige indtil Juni 1866; da
han ved en Forsømmelse ikke var bleven optagen paa Listen over
de valgbare, kunde han ikke blive gjenvalgt til det sidste
Landsting under Junigrundloven. Derimod sad han 1864-66 i
Rigsraadets Landsting. Han tog en ret betydelig Del i Forhandlingerne
om alskens finansielle og økonomiske Spørgsmaal, samt særlig om
Forhold vedrørende Kjøbenhavn, og fik som Regel Sæde baade i
Finansudvalget og i andre vigtige Udvalg, der behandlede Forslag
af den ovennævnte Art. Han hørte til det nationalliberale Parti
og vel at mærke til dets udpræget frisindede Fløj; han talte
saaledes 1852 skarpt imod Loven om Sogne- og Amtsraads
Sammensætning, særlig mod den dobbelte Valgret, der tilstedes de
højstbeskattede Vælgere. Tidlig udtalte han sin Mistillid til Bluhmes
Ministerium, stemte 1853 alene imod Toldgrænsens Flytning og var
blandt de 45, der stemte imod Arvefølgeloven. Ligeledes stemte
han 1855 imod Grundlovens Indskrænkning og Fællesforfatningen
og dadlede stærkt dennes Ordning af Finansbevillingen. Derimod
billigede han dens Forslag om Forholdstalsvalgmaaden; han havde
ogsaa allerede 1850 foreslaaet, at et Mindretal paa 10 Medlemmer
skulde have Ret til at vælge i Medlem til et Udvalg paa 5, og
stærkt fremhævet Mindretallets Betydning for det konstitutionelle
Liv. Han holdt strængt paa finansiel Korrekthed, fordømte afgjort
Tanken om en provisorisk Finanslov, men misbilligede lige saa vel
Folketingets Tilløb til at fortolke Lønningslove gjennem
Finansloven og hævdede bestemt Landstingets Ligeberettigelse. 1851-56
var han Statsrevisor, valgt af Landstinget, og Formand for den
samlede Statsrevision; 1854-66 var han Medlem af Rigsretten og
saaledes en af Dommerne i Rigsretssagen 1855-56. -- W. døde
ugift 5. Maj 1875.

Erslew, Forf. Lex.
Barfod, Rigsdagskal.
Fædrelandet 7. Maj 1875.

Emil Elberling.



Wessely, Hartwig, (hebraisk: Naftali Herz Wesel), 1726-1805, 
Kjøbmand, Bibellærd, Digter, var vistnok født i Hamborg 5. Jan.
1726 (næppe, som undertiden angivet, 1725 og i Kjøbenhavn), som 

Søn af den formuende og dannede Kjøbmand Behrend (Issaschar
Ber) W. og Jettle Beer, men kom allerede som spædt Barn til
Kjøbenhavn med Forældrene. Andre Medlemmer af den ansete
Familie havde alt før staaet i Forbindelse med og haft Ophold i
Danmark. For H. W.s Uddannelse blev det af Betydning, at han
af den kyndige Grammatiker Salomon Hanau, der en Tid levede i
Kjøbenhavn, indførtes i Bibelens Skjønheder og det hebraiske Sprogs
Finheder. Som ganske ung oversatte og kommenterede han paa
Hebraisk det apokrynske Skrift «Salomons Visdom», til Dels efter
Tilskyndelse af en kundskabsrig Onkel, den som Strømpefabrikant
bekjendte Josef Moses W. Efter at have studeret Thalmud i Altona
og lært Handelen i Faderens Hus gik han til Amsterdam, hvor
han virkede først som Forretningsfører for Filialen af et stort
Berliner-Hus, senere som selvstændig Kjøbmand. Han forfattede og
udgav her et grundigt Værk over det hebraiske Sprogs Synonymik.
Efter Faderens Ønske vendte han tilbage til Kjøbenhavn, etablerede
sig der og ægtede (1768) Sara Emanuel fra Hamborg (d. 1785),
Menigheden havde alt 1766 nydt godt af hans digteriske Evne,
i det han havde forfattet en hebraisk Kantate til den store
Synagoges Indvielse. Nu benyttede den ham som hebraisk og tysk
Taler, da den deltog i Hovedstadens Hyldest af Christian VII,
efter Struensees Fald, paa Kongens Fødselsdag 29. Jan. 1772. Ved
andre Handelshuses Fallitter mistede W. dog snart sin Formue og
rejste 1776 til Berlin, hvor han først levede som Forretningsfører,
senere, ofte i trange Kaar, som Privatmand, stedse i høj Anseelse
baade hos Trosfæller og hos Kristne for sine udstrakte Kundskaber
og sin rene Karakter. I Berlin kom han i nær Berøring med
Moses Mendelssohn og dennes Kreds, i det han dog efter
Mendelssohns Død advarede dennes Disciple mod alt for ivrig Reformlyst.
Selv stedse strængt rettroende understøttede han dog ved sine
Bidrag deres hebraiske Tidsskrift «Samleren» (IV, 619). Til Brug
for Mendelssohns store Pentateuchudgave skrev han en lærd og
skarpsindig Fortolkning af 3. Mosebog; for Menigheden forfattede
han alle de i hin Tid til Kongehuset rettede Hyldingsdigte. Ældre
og yngre samlede sig for at høre hans begejstrede Foredrag om
Jødedommen. Med stor Glæde hilste han Kejser Joseph II's 
liberale Bestræbelser over for Jøderne, kom ved sine Skrifter herom i
Berøring med de norditalienske Jøder og en Tid i Strid med de
polsk-russiske Rabbinere, der frygtede for Følgerne af Kejserens
Planer. Den betydeligste Prøve paa sin fuldkomne Beherskelse af
det hebraiske Sprog gav han i sit store Heltedigt «Moseïden» (et
Slags Sidestykke til Klopstocks «Messiade»). Af dette Værk
lykkedes det ham at faa 5 Bind udgivne, til Dels ved danske Mæceners
Hjælp; nogle Sange udkom ogsaa i tysk Oversættelse af Spalding
og Hufnagel. Det 6. Bind udkom først efter hans Død, der
indtraf 1. Marts 1805 i Hamborg, hvorhen han var rejst i Anledning
af en Datters Bryllup. Endnu med Døden umiddelbart for Øje
vedblev han at udlægge Bibelen for de Disciple, som ogsaa i
Hamborg havde samlet sig om Oldingen.

W. A. Meisel, Leben und Wirken N. H. W. (Breslau  1841).

D. Simonsen.



Wessely, Moses, 1737-92, Kjøbmand, Finanstheoretiker, Æsthetiker, 
var født i Kjøbenhavn 15. Marts 1737 som Broder til
foran nævnte H. W. Allerede som Yngling rejste han til Hamborg,
hvor han etablerede sig som Kjøbmand. Den begavede og
veltalende Mand kom i Venskabsforhold til Moses Mendelssohn og
dennes Ven, Digteren Lessing, hvem den ikke bemidlede W. ved
et Laan gjorde det muligt at fuldføre «Nathan der Weise». Af de
Skrifter, som han har offentliggjort, udgav han anonymt nogle
Breve om Lessings «Emilie Galotti»; de finansvidenskabelige
Studier, der særlig beskæftige sig med Danmarks Bank- og
Pengevæsen, udkom først efter hans Død, skjønt de alt ere skrevne
1771, formodentlig i Anledning af Struensees Plan om Oprettelse af
en Girobank i Kjøbenhavn. Han var i sine sidste Leveaar, som
Følge af en Nerverystelse, sengeliggende og blind og døde i
Hamborg paa sin 55 Aars Fødselsdag. -- Han var gift med Gute
Schlesinger fra Berlin.

M. W.s hinterlassene Schriften, Berlin  1798 (anonym Fortale).

D. Simonsen.

 1758-1811, Konsul, Kunstsamler">

West, Hans, 1758-1811, Konsul, Kunstsamler, fødtes 6. Juli 
1758 i Mesinge i Fyn, hvor Faderen, Hans Zacharias Danchel W.,
(f. 1719 d. 1771) var Sognepræst. Moderen var Maren f. Hetting
(f. 1722 d. 1778). Han blev 1776 Student fra Odense Kathedralskole 
og lagde sig efter ældre og nyere Sprog, optraadte som
æsthetisk Forfatter og Oversætter (bl. a. af Sakuntala) og udnævntes
1788 «med Prædikat af Rektor» til første Lærer ved Skolen i
Christianssted, fra hvilket Embede han 1799 efter Ansøgning blev
entlediget paa et Tidspunkt, da Skolen aldeles ingen Elever havde;
han blev derefter konstitueret som Notarius publicus. W. dyrkede
flittig Naturvidenskaberne og Statistikken, hjemsendte 
Naturmærkværdigheder til Danmark og udgav 1793 «Bidrag til Beskrivelse
over St. Croix med en kort Udsigt over St. Thomas, St. Jean,
Tortola» etc. 1802 udnævntes han til Konsul i Nederlandene, og
her samlede han med megen Iver en betydelig Malerisamling, som
han siden holdt aaben for Publikum i Kjøbenhavn. I 1807 udgav
han et «Ræsonneret Katalog» over denne Samling, der blev kjøbt
af Kongen og bestemt til offentlig Brug, medens der til Gjengjæld
lovedes W.s Søn Julius en livsvarig aarlig Pension af 1000 Rdl.
Kurant. W. fik 1809 Titel af Etatsraad, drog siden til Syden af
Helbredshensyn og døde 6. Juli 1811 i Kassel paa Hjemrejsen fra
Frankrig. W. havde 15. Juli 1785 ægtet Johanne Sophie Bech,
Datter af Raadmand i Kjøbenhavn, Justitsraad Hans Christian B.
Af deres Børn overlevede kun Sønnen Krigsraad Julius Frederik
Christian W. (f. 1793 d. 1827) Ejer af Sletterødgaard i Fyn, Faderen.

Nyerup, Lit. Lex. 
Manthey, Ridderes Levnetsløb 1809-17 S. 51. 
Saml. t. Fyns Hist. og Topogr. IV, 72. 
Rahbeks Erindr. IV, 178. 
Engelstofts Skrifter III, 321. 
Katalog o. Sorø Ak. Manuskriptsaml. S. 65. 
Dsk. Litteraturtid. 1811 Nr. 13. 
Fonden ad usus publ. I, 192. 276; II, 117 f. 477. 

G. L. Grove.



West, Niels Madsen, 1666-1752, Officer, Amtmand, 
var født i Jan. 1666 paa den fynske Herregaard Skjoldemose, hvor
hans Fader, Mads Vestesen, var Forvalter og Forpagter. Selv var
han vistnok oprindelig bestemt for en lignende Livsbane; men
1689 gik han med de danske Hjælpetropper til Irland som
Grenadér ved en Bataillon af Fodgarden. Han udmærkede sig bl. a.
ved Stormen paa Athlone, og da han desuden var «øvet i Pennen»,
blev han udtagen til Adjudant, fungerede en Tid som
Regimentskvartermester, blev 1698 Sekondlieutenant og 1701 Premierlieutenant.
Efter forgjæves at have søgt et Amtsforvalterembede blev han
1703 Kapitajn ved Ribe Stifts Nationalregiment til Fods; men da
Aaret efter de jyske Landdragoner (under Chr. Fursman, fra 1710
Kyrasserer, jvfr. V, 495) bleve oprettede, gik W. over til dette
Regiment, der ved sin nationale Sammensætning og sine tapre
Indhug ved Wismar (1711) og Gadebusch (1712) blev en af de
populæreste Afdelinger i Hæren. W. steg 1708 til Major, 1711 til
Oberstlieutenant, 1714 til karakt. Oberst og blev 1717 Chef for
Regimentet, med hvilket han i de 3 næste Aar tog Del i Norges
Forsvar.

Efter Freden blev Regimentet opløst 1721, og det følgende
Aar blev W. udnævnt til Kommandant og Amtmand (Gouvernør)
paa Bornholm; 1728 blev han Generalmajor. 1737 blev der 
imidlertid indgivet en anonym Klage over alle Haande Misligheder ved
hans Embedsførelse. Sagen, i hvilken ogsaa flere af W.s paarørende 
vare indviklede, blev undersøgt af en Kommission, men
derefter lod Kongen 1739 Tiltale bortfalde, i det han straffede W.
med Afsked (dog med Pension) og en Bøde paa 500 Rdl. og bestemte, 
at Øens civile Styrelse fremtidig skulde skilles fra den
militære.

W. blev boende i Rønne, hvor han døde 25. Marts 1752.
Han var gift 1. (o. 1707) med Michella Ottilie f. Klein (døbt 30. Marts
1688 d. 6. Juni 1727), Datter af Amtsforvalter Peter K. i Aalborg;
2. (16. Febr. 1728) med Mette Margrethe f. Sonne (f. 25. Okt. 1700
d. 16. Okt. 1774), Datter af Præsten Hans Olsen S. i Nexø, Enke
efter Kjøbmændene Herman Bohn i Rønne og Mogens Ibsen i
Nexø.

Personalhist. Tidsskr. 3. R. I, 225 og III, 143. 
Rørdam, Hist. Saml. og Studier II, 400 ff. 409 f. 

H. W. Harbou.



West, Peter, 1708-67, Godsejer, var Søn af ovennævnte 
Generalmajor Niels W. og dennes 1. Hustru. 1718 udnævntes han
til Fændrik i jyske nationale Rytterregiment, avancerede 1724 til
Lieutenant, fik 1730 Ritmesters Karakter og forsattes 1732 til
Garden til Hest, men tog allerede 1735 sin Afsked som Major, da
han s. A. af Ritmester v. d. Maases Enke for 26000 Rdl. havde
kjøbt Herregaarden Tybjærggaard ved Næstved. W. var en
dygtig, fremsynet Landmand, der meget forbedrede baade
Hovedgaarden og Godset; saaledes byggede han en Kostald til 200 Køer,
forsynet med Vandledning, saa at Køerne ej behøvede at slaas
løse, noget paa den Tid ukjendt, der vakte stor Opsigt. Baade
paa Hovedgaarden og Bøndergaardene afskaffede han det gamle
Trevangsbrug, hvor Jorden hverken kunde faa Hvile eller
tilstrækkelig Gødning, og Jorden, der hidtil havde været inddelt i 4 Marker,
hvoraf de 3 dyrkedes og den ene laa til bestandig Græs, deltes
nu i 6 Marker med 3 Aars Kornsæd og 3 Aars Græs og Høslæt.
Ligeledes indførte han Dyrkning af Kløver. W., der 1743-48
tillige ejede Herregaarden Nørager, og som paa Grund af sin
Anseelse som Landmand jævnlig brugtes som Raadgiver i
Landvæsenssager og Godsadministration, saaledes f. Ex. af Bestyrelsen
for Vemmetofte og Gisselfeld Klostre, solgte 1763 Tybjærggaard
for 50000 Rdl. og flyttede til Næstved, hvor han sammen med den
senere General H. H. Eickstedt anlagde en Korduanfabrik; her 
døde han 10. Sept. 1767. 1735 havde han ægtet Christiane
Brønsdorph (f. 1695 d. 1757), Enke efter Kammerraad, Renteskriver Niels
Christensen.

Danske Atlas III, 122. 
Brasch, Vemmetofte III, 95. 142. 181.
Rasmussen, Gisselfeld S. 261.

C. E. A. Schøller.



Westberg, Maria Charlotta, 1853-93, Danserinde, fødtes 
3. Febr. 1853 i Stockholm; hendes Forældre vare Litograf Peter
Magnus W. og Hedvig Maria f. Lönnqvist. Under et Ophold i
Stockholm 1871 saa Bournonville, der da efter Betty Schnells
Overgang til Skuespillet havde et Øje paa hver Finger for at opdage
et Primadonnaæmne til den danske Ballet, Frk. W. danse paa det
kongl. Theater og mente i hende at have fundet, hvad han saa
inderlig søgte. Med Besvær fik hun, der var bunden til det kongl.
Theater i Stockholm endnu et Aar, Orlov i nogle Maaneder for
at prøve sin Lykke paa det kongl. Theater i Kjøbenhavn; her
optraadte hun 6. Sept. 1871 første Gang i Balletten «Sylfiden» i
Titelrollen, vandt i denne og i sine to følgende Prøveroller, Sigyn i
«Thrymskviden» og Zoloé i «Brama og Bajaderen», Publikums
Sympathi ved sin tækkelige Fremtræden og blev fra 1. Juli 1872
fast knyttet til den danske Scene. Frk. W., der 1. Juli 1875
rykkede op til Solodanserinde, fik hurtig overdraget Hovedpartier i
næsten alle de Balletter, der spilledes i de Aar, og hun indtog i
Virkeligheden en Primadonnastilling ved den danske Ballet; af
hendes Repertoire kan nævnes Astrid i «Valdemar», Svava i
«Valkyrjen», Hilda i «Et Folkesagn», Kirsti i «Brudefærden i
Hardanger», Nathalie i «Fra Sibirien til Moskov», Teresina i
«Napoli», Rosita i «Fjærnt fra Danmark», Celeste i «Toreadoren» og
Titelrollen i «Aditi». Uden at eje mimisk Begavelse gjorde
Frk. W. sig ved sin slanke Skikkelse, sit rene Blik og sin blonde
Skjønhed gjældende paa Scenen; hun ejede en egen sart
Kvindelighed, der havde mere af Damens Korrekthed end af den
nordiske Møs Hengivelse, og som var for blodfattig til de sydlandske
Elskerinder og Koketter. Alt som Aarene gik, fik hendes Sarthed
et Præg af Sygelighed, og dette voxede, eftersom hendes Helbred,
der aldrig havde været stærkt, mere og mere undergravedes af en
snigende Sygdom; 3. Juni 1890 tog hun Afsked med det danske
Publikum som Svava i «Valkyrjen» (de to første Akter) og Nathalie
i «Fra Sibirien til Moskov», bosatte sig i sin Fødeby og døde
her 4. Dec. 1893.

Arthur Aumont. 



v. Westen, Peter, 1731-89, Apotheker, var født 20. Marts 
1731 i Odense, hvor hans Fader, Agent Johan Christoffer v. W.,
ejede Byens eneste Apothek; hans Moder, Karen Krag Holmsted,
var en Borgmesterdatter fra Nyborg. Efter at have lært
Apothekerprofessionen i Hjemmet sendtes han 1751 som Student til
Kjøbenhavn, hvor han tog farmacevtisk Examen og studerede til 1753, da
han tiltraadte en Udenlandsrejse, paa hvilken han serverede paa
adskillige Apotheker og besøgte Universitetsbyer som Leiden og
Rostock. Sidstnævnte Sted opholdt han sig et Par Aar; han lod
her trykke en Del Smaaskrifter, mest af medicinsk Indhold, og
inden sin Hjemrejse 1759 tog han den medicinske Doktorgrad.
Han praktiserede derefter som Læge i sin Fødeby og fik 1760
Udnævnelse som Professor designatus ved Gymnasiet; virkelig
Professor blev han aldrig. Faa Aars Lægepraxis gjorde ham
imidlertid træt af denne Virksomhed, og 1764 opgav han den, i det
han kjøbte sin Faders Apothek samt Gaarden Kragsberg ved
Odense. Desuden erhvervede han 1770 Selleberg Gaard og Gods,
ligesom han en kort Tid ejede Løjtved. Men Bestyrelsen af alle
disse Ejendomme maa have oversteget hans Kræfter; Apotheket
holdtes ikke, som det burde; hans Pragtlyst og de store Samlinger
af Kunstsager, Bøger og Rariteter, hvormed han opfyldte sine
Gaarde, kostede utvivlsomt langt mere, end han havde Raad til
at ofre derpaa. Resultatet blev da allerede 1773 en stor Fallit,
under hvilken alle hans Ejendomme bortsolgtes, og han selv en
Tid af Frygt for personlig Arrest forlod sit Hjem. W. havde
20. Okt. 1766 ægtet Anna Johanne Baar (døbt 13. Jan. 1747),
Datter af Amtsforvalter i Odense, Etatsraad Jens B. til Lille Hesbjærg
og Birgitte Cathrine v. Bergen. Baar var en meget velhavende
Mand, og formodentlig ved hans Assistance erhvervede W. 1779
Odense Adressekontor med Privilegium paa Udgivelse af en Avis,
hvilken han redigerede med Dygtighed i 5 Aar, indtil han 1783
blev udnævnt til Toldforvalter og Konsumtionskasserer i
Fredericia med Justitsraads Titel; Postmesterembedet, hvorpaa der gaves
ham Exspektance, oplevede han ikke at tiltræde. Ogsaa her fik
han Privilegium paa at oprette et Adressekontor og Bogtrykkeri
og udgav fra 1784 Ribe Stifts Adressekontors Efterretninger. Hans
økonomiske Omstændigheder vare dog bestandig smaa. Efter hans
Død, 18. Juni 1789, fortsatte Enken Avisen til sin Død, 26. Juni 1795.
Med mange Interesser og en stor Virksomhedstrang forbandt W.
en ualmindelig Skrivelyst, hvorom hans talrige Skrifter vidne, uden 
at dog noget af dem har eller har haft videre Betydning; snart
behandler han økonomiske og filosofiske, snart naturhistoriske
Spørgsmaal; saa vel Planteverdenen som Dyreriget fængslede ham,
og fik han end ingen Tilhørere ved sine Forelæsninger over
Naturhistoriens Nytte, saa gjorde han dog maaske nogen Gavn ved
sine Skrifter om Kvægsygen. Ogsaa historiske Æmner behandlede
han, f. Ex. Adressekontorers Oprindelse, Handelshistorie og Odense
Bys Historie, hvilken sidste des værre sammen med mange andre
paabegyndte Arbejder blev liggende utrykt.

Bloch, Den fyenske Geistlighed I, 567 f. 
Nyerup, Lit. Lex. 
Dam, Odense Løveapoteks Hist. S. 69 ff.

G. L. Wad.



v. Westen, Thomas, 1682-1727, Præst, Missionær, fødtes i 
Throndhjem 13. Sept. 1682 af Forældrene Arnoldus v. W. (d. 1698),
Apotheker, og hans 2. Hustru, Inger Thomasdatter Blix (d. 1713),
der som Enke ægtede Apotheker Johan Michael Eitel og derpaa
(1706) Johan Julius Strack, der var i samme Stilling. Sønnen
deponerede fra sin Fødebys Skole 1697 og fik Attestats 1699, var
derpaa Huslærer hos Sorenskriver Jacob Dass paa Helgeland.
Man ved ikke, hvor længe han var der, eller naar han vendte
tilbage til Kjøbenhavn. Han gik det kummerlig igjennem, medens
han med Iver studerede gammeltestamentlig Theologi og semitiske
Sprog og arbejdede paa «et stort og for den kristne Kirke
højnødvendigt Skrift», som aldrig kom ud. Han var anlagt paa lærde
Studier, og -- med eller uden Tanke paa at blive Professor -- 
arbejdede han med Iver paa at faa T. Finckes Stipendium, saa
han endog i den Hensigt studerede -- en Smule? -- Medicin.
Han var nær ved at faa det, men kunde ikke gaa ind paa de
Betingelser, der bleve ham satte. En Tid -- man ved ikke, naar
eller hvor længe -- opholdt han sig i Christiania, hvor Stiftsprovst
Jacob Lodberg, der var her 1701-7, synes at have taget sig af
ham. I denne Tid leverede han et Ærevers i Jens Colstrups Bog
«Tidernes Bibelberegning». Det lysnede for ham, da han 2. Jan.
1707 blev an tagen til Professor lingvarum et eloqventiæ i Moskov,
hvorhen han skulde begive sig 1708 efter i 1707 at have været i
den russiske Oberst Langes Tjeneste. Til Rusland kom han dog
ikke. 12. April 1708 holdt han Dimisprædiken, og kort efter
trængte man til en Mand ved det kongl. Bibliothek, da Bibliothekaren 
J. C. Wolfen fulgte Kongen paa hans Udenlandsrejse (Nov.
1708--Juli 1709). Efter Kongens Hjemkomst blev han 6. Sept. 
1709 udnævnt til Sognepræst paa Veø i Romsdalen og havde
27. Nov. s. A. Bryllup med den 52aarige Anna Pedersdatter,
tidligere gift med en Vintapper Galskiødt og derpaa med Maurits
Frik i samme Stilling. Først i Jan. 1711 drog han op til sit Kald.
Han skal efter Hammond have været bunden til at tjene ved
Bibliotheket i 3 Aar, og han kunde jo nu leve af sin Hustrus
betydelige Formue.

v. W.s Forbindelse med Jens Colstrup (IV, 73), Jacob
Lodberg (X, 353) og Iver Brinck (III, 59) tyder paa, at han har tilhørt
den gamle Orthodoxi, og det er først, da han i et Par Aar har
virket paa Veø, man finder ham som Tilhænger af Pietismen.
Med 6 andre Romsdalspræster dannede han et Kollegium --
«Syvstjærnen» -- der til en Begyndelse øvede Præstetugt
indbyrdes og paa Embedsbrødre. v. W., der ved sin vækkende
Prædiken snart havde fremkaldt store Forbedringer i sin Menighed, blev
Sjælen i det lille Præstesamfund, og den Gjerning, hvorved det
gjorde sig bekjendt i Historien, maa for den væsentligste Del
tilskrives ham. Det er først i Slutningen af 1713 vi høre om dette
Samfund, og Aaret efter indgav det til Kongen de bekjendte
Bønskrifter om Reformer i Kirken. De ere Udbrud af Smerte over
Menighedernes Laster og Sløvhed og ellers Udtryk for de Ideer,
der bevægede Kirkens levende Vidner i denne Tid -- 
Konfirmation, Menighedsraad, Bekjendelsen ved Skriftemaalet, Stræng
Sabbatshvile, Katekisation. Nogen Antydning til Udskillelse inden
Samfundet af de døbte findes ikke. De skulle alle bøjes under
Kirkens Tugt, og hvor det ikke hjælper, skal den verdslige
Øvrighed træde til. I det hele gaa de ud paa, at Christian V's
Lov maa haandhæves til det yderste, og som en ny Institution,
der visselig for v. W. har staaet som det vigtigste, kom
Indførelsen af en «Kirkeret», en Domstol bestaaende af Sognepræsten og
nogle gode Sognemænd, der skulde «holde Ret over de Synder,
som ved anden verdslig Ret ej kan afskaffes». Den Kommission,
som fik dette til Behandling, lod det blive Syvstjærnens Sag at
gjøre Forslag til Kirkerettens Iværksættelse. Inden dette kunde
ske, var v. W. borte fra Romsdalen, og Syvstjærnen svandt hen.

Noget nyt var kommet op. 10. Dec. 1714 oprettedes Collegium 
de cursu evangelii promovendo, og allerede i Jan. 1715 sendte
dette ud en Opfordring til at indkomme med Forestillinger om
hvad der kunde tjene til Finnernes kristelige Oplysning. Der
indkom flere Forslag, men de af Syvstjærnen indsendte vakte størst 
Opmærksomhed ved den Sagkyndighed, hvormed Finnernes hele
Forhold heri -- uden Tvivl af v. W. -- blev skildret. Der er
ingen Antydning til, at han har tænkt paa selv at blive Manden,
naar han fremholder Nødvendigheden af, at en Præst med en
Student som Ledsager blev sendt op for at «erfare Finnernes
Sind og Hjærtelag». Der indkom fremdeles Forslag, og 1. Marts
1716 tilbød v. W. sin Tjeneste, der dog kun skulde gaa ud paa
at rejse til Throndhjem som Raadgiver for Missionærerne, saa vidt
hans Embede vilde tillade det. Imidlertid havde Kollegiet optaget
Hans Skankes (XV, 622) Tanke, at benytte Lektoratet i Throndhjem 
til Løn for en Vikar, der skulde forpligtes til at ofre sig for
Missionen, og allerede 28. Febr. faaet v. W. udnævnt til Lektor.

v. W. tiltraadte sin første Rejse i Maj 1716 og kom i Juli til
Vadsø, Det gjaldt at skaffe sig et Overblik over Forholdene for
saa at søge de fornødne kirkelige Foranstaltninger iværksatte. Paa
de forskjellige Steder samlede han Finnerne og bragte dem til at
vende sig fra deres Afguderi. Da han kom hjem, skrev han strax
til Kollegiet: «I maatte dø af Glæde, dersom I vidste selv, hvor
mange Sjæle I har reddet osv.,» men i Brevet var han uforsigtig
nok til at give store Løfter om Beskrivelse over Finmarken,
Finnernes Afguderi og Trolddom osv. -- meget mere end der kunde
blive Tale om at udføre, selv om hans Evner havde gaaet i den
Retning. Han havde taget Isach Olsen (XII, 415) med sig, og ved
dennes Hjælp kunde ovennævnte Beskrivelse nok have været
udført, men v. W. lod ham beskæftige sig med Oversættelser,
medens han selv holdt paa med Planer for et Seminarium
Lapponicum, der traadte i Virksomhed ved Throndhjems Skole i
Begyndelsen af 1717. Ved Indretningen af dette maatte han komme i
Strid med Skolens Rektor Niels Krog og dennes Fader Biskop
Peder K. (IX, 506), der, endnu medens v. W. var paa Rejsen,
havde sendt Skrivelser til Kjøbenhavn med uvittig Kritik over
hans Gjerning. Under Arbejdet med Seminariet og Planerne for
de nødvendige Foranstaltninger i Finmarken holdt v. W. fremdeles
paa med sin (Syvstjærnens) «Kirkeret», og hermed gik Tiden, saa
han 1717 ikke fik rejse nord over. Først i Juni 1718 kunde han
tiltræde sin anden Rejse, og paa den fik han store Ting udrettet.
3 Kirker, 2 Kapeller, 4 Skoler fik han i Stand -- alt ved
frivillige Bidrag. Han havde fremdeles megen Glæde ved at se
«Finnerne afvante fra Trolddom» og drog hjem idelig hindret af
Storm, saa han først i Julen 1718 naaede til det sydligste af 
Nordland, hvor han fik Efterretning om Svenskernes Indfald og
fuldstændige Ødelæggelse af hans Kald Værdalen. Han maatte nu
blive her oppe og kom først i April 1719 tilbage til Throndhjem.
Snart efter blev han kaldt ned til Kjøbenhavn, hvor han maatte
søge Erstatning for Tabet af sine Embedsindtægter, hvilket ikke
gik glat og ikke, som han havde ønsket. Han fik ogsaa erfare,
at der gik en Strømning i en anden Retning, for hvilken Biskop
Krog og allerede nu Eiler Hagerup stod som de ledende. Deres
Tanke var, at Omsorgen for Finnerne kunde betroes de fungerende
Præster med Tilhjælp af nogle Skolelærere, medens v. W.s
Apparat med egne Missionærer, der skulde rejse om og udføre
Gudstjenesten i Finnernes eget Sprog, for dem stod som overflødigt
eller endog uheldigt. Det maa siges, at Biskop Krog skrev Breve,
der kunde bidrage til at gjøre Stillingen vanskelig for v. W., om
han end maaske herved lige saa meget har tænkt paa at redde
sine egne Sager som paa at skade sin Modstander.

Først efter et halvt Aars Ophold i Kjøbenhavn kom v. W.
til Kongen, der hørte ham prædike og gjentagne Gange lod ham
kalde. v. W. har visselig ved sine Fortællinger om Finmarken
vundet Kongens Interesse, ligesom han maatte vinde hans Naade
ved Beretningen om, hvad der paa hans anden Rejse var udrettet.
Det maa snart have lykkedes v. W. at overbevise Kongen om
Nødvendigheden af, at Missionen blev udstrakt til alle Finner i
Nordland og nordre Throndhjems Amt, hvilket blev bestemt ved
Resolution af 12. Jan. 1720, der ogsaa gav Kollegiet Adgang til at
foreslaa Præster i alle de herhen hørende Kald. Missionens
Betjente fik fri Befordring, og samtlige overskydende Kirkeindtægter
i Nordland bleve Missionen tillagte. Det hedder, at Kongen, hvis
Naade havde vendt sig fra Biskop Krog, «vilde tage Bispestolen
fra ham og give den til v. W.», som dog ikke vilde modtage
den. Sandheden er maaske, at Kongen vilde have flyttet Krog
til Christianssands netop ledige Bispestol, der nu blev v. W.
tilbudt. Han vilde dog ikke slippe sin Missionsgjerning, men fik
Succession paa den throndhjemske Bispestol.

Ved Juletid 1720 kom v. W. tilbage til Throndhjem, og
Fredens Dage vare nu for bestandig til Ende for ham. Seminariet
var kommet i Forfald, og Biskoppen var bleven v. W. end mere
fjendtlig, da Resolutionen om de nordlandske Kirkeindtægter
indeholdt et Bud om Kirkernes Istandsættelse inden kort Tid, og dette
saa vel som Aflæggelse af Regnskab for deres Pengesager blev en
Umulighed. Først i Juni 1722 kunde v. W. tiltræde sin sidste
Rejse til Nordlands og nordre Throndhjems Amts Finner. Han
fik nu erfare Rigtigheden af, hvad Poul Resen (XIV, 16) havde
udtalt, at Finnernes Afguderi blev værre, jo længere man kom syd
over, og i Præstegjældene Overholden og Snaasen fik han meget
at bestille. Fra denne Rejse have vi ved hans Medarbejder Simon
Kildal en Beretning, der giver os et Indblik i v. W.s Methode.
Rejsen tog meget paa hans Kræfter, og da han i Maj 1723 kom
tilbage til Throndhjem, var han en svækket Mand. Han vedblev
imidlertid ufortrødent sine «Missionsanstalter» (Planer og
Anordninger) og Arbejdet med at omvende Tiggerfinnerne, hvis Antal i
Throndhjem ikke blev mindre, naar de fik frit Underhold i hans
Hus, og saa kom til alt dette en Misfornøjelse med hans Forhold,
som han upaatvivlelig kunde og burde have undgaaet. Det er
ovenfor antydet, at v. W. allerede efter sin første Rejse havde
lovet en historisk-ethnografisk Indberetning om Missionen, men den
kom ikke. Han er vel atter bleven mindet om den under sit
Ophold i Kjøbenhavn, men den var endnu ikke kommen, da v. W.
tiltraadte sin tredje Rejse, og under Rejsen fik han 2
Paamindelser med tydelig Tilkjendegivelse af, at Kongen ventede paa dette
Arbejde. Ved sin Hjemkomst lovede han, at han strax skulde
skrive, og gav en Plan for Arbejdet, der til fulde viste, at han
ingen Forstand havde paa historisk Fremstilling. Han vilde
begynde med, hvad han sidst havde oplevet, da «han havde dette
klarest i Erindring». Her som ved flere Lejligheder viste sig den
Svaghed hos v. W., at han vilde udføre alt selv. Havde han
betroet sine Optegnelser til H. Skanke, vilde Kongens Ønske have
været opfyldt i rimelig Tid, men han skulde gjøre det selv og
kunde ikke give sig Tid dertil for andre Sysler og vel ikke
begrænse sig i det overflødige Stof, han havde i sine Optegnelser.
Han fik Paamindelser om denne Sag, hvorom Kongen ofte talte,
lige til sin Død, og han fik snart se, at hans Forhold havde
kostet ham Kongens Naade, da Successionen paa Throndhjems
Bispestol 1724 gaves P. M. Tanch. Dette tog han sig meget nær.
Til Kravet paa Missionshistorien kom ogsaa de gjentagne
Mindelser om Regnskab for Missionens Udgifter. Det lykkedes omsider
Borgmester Hans Hagerup at bringe Rede i Udgifterne fra 1721,
men saa havde v. W. endnu at svare for Tiden fra Juni 1718 til
Udgangen af 1720, da han havde været paa Rejse i Finmarken
og i Kjøbenhavn. Dette var umuligt og kom hans Bo til Skade. 
Under uafbrudt Arbejde med Missionens Bestyrelse og Planer til
dens videre Udvikling gik hans sidste Aar hen i Kummer og
Fattigdom til hans Død i Throndhjem, 9. April 1727. Hans Hustru
døde i Meldalen 27. Jan. 1746.

v. W. var en storslagen Natur, en ægte Missionær, hvem
Sjælenes Frelse og Finnernes Omvendelse fra Afguderiet gik for alt.
Han var en lærd Orientalist og havde i sin Ungdom syslet meget
med Studier over de gammeltestamentlige Spaadomme, men da
han blev kaldet til praktisk Virksomhed i Kirken, viste det sig,
at han her havde sin Plads, og han fik grundlægge en Gjerning,
som har haft stor Betydning for hans Fædreland. Personlig var
han en Herskernatur, som aldrig undveg Strid, hvor han mødte
Angreb paa den Sag, som han af fuldt Hjærte ansaa for Guds.
At han under personlige Krænkelser kunde komme til at forvexle
Guds Riges Anliggender med sine egne, hørte til hans
Skrøbeligheder og gjorde det ofte vanskeligt at forhandle med ham. Til
hans Skrøbeligheder hørte ogsaa den Hensynsløshed i Pengesager,
der allerede i hans Ungdom bragte ham i Nød, og som fulgte
ham, da han i Spidsen for en stor Administration havde al mulig
Visdom behov i de haarde Tider. Som Theolog delte han sin
Tids krasse Opfatning af Djævelen og hans Gjerning, og naar han
fra dette Standpunkt betragtede Finnernes afgudiske Væsen, kan
man forestille sig, hvorledes denne myndige Prædikant kan have
faret frem som en Torden over de barnlige Finner, som han med
sin hele Sjæl elskede, og veg han end aldrig tilbage fra haarde
Forholdsregler for at naa sit Maal, saa var der heller aldrig Tvivl
om, at det var Kjærligheden, som drev ham. Han blev begraven
i Throndhjems Domkirke, hvor hans Ben ere fundne og skulle
nedlægges paa Kirkegaarden. Naar et værdigt Monument er rejst
over dem, vil det minde om en af den norske Kirkes ypperste
Mænd, hvis Livsgjerning var den skjønneste Blomst af den gamle
Pietisme i Norge.

Hammond, Den nordiske Missions-Historie (Kbh. 1787). 
Jessen, Nachricht v. d. dän. Mission in Lapland etc. (Dän. Bibl., 6. Stück S. 601-89). 
D. Thrap, T. v. Westen og Finnemissionen (Christiania 1879). 
Kirkehist. Saml. 4. R. VI, 153 ff.   

D. Thrap.



Westengaard, Jens Eriksen, 1633-89, Borgmester, 
var født 3. Jan. 1633 i Tvenstrup (Odder Sogn), hvor hans Forældre
Erik Christensen og Mette Rasmusdatter ejede Gaarden 
Vestengaard, efter hvilken senere hans Børn, men ikke han selv, tog 
deres Slægtsnavn. Efter at være undervist i Aarhus danske Skole
tog han Tjeneste hos Marqvard Rodsteen til Lundsgaard og blev
paa hans Anbefaling senere Haandskriver hos Lensmanden paa
Odensegaard, Mogens Høg, efter hvis Død 1661 han blev
Underskriver hos hans Efterfølger, Amtmand Henrik Lindenov, der 1668
forfremmede ham til Amtsskriver og Ridefoged i Odensegaard Amt,
fra 1670 tillige over Christiansdals, St. Knuds og Rugaards Amter.
1677 blev han tillige øverste Borgmester i Odense og afstod 1688
sine andre Bestillinger. Han var en dygtig og anset Mand, som
af Regeringen blev anvendt i forskjellige Kommissioner; det var
da naturligt, at han til Belønning fik Bevilling paa at nyde
adelige Rettigheder paa det Jordegods, han samlede sig, hvoriblandt
Dallund, som han ved Indførsel erhvervede 1683. Ogsaa i Odense
havde han betydelige Ejendomme, og i sin Gaard i Vestergade
kunde han modtage fyrstelige Personer. I det hele styrede han
sine Sager saa godt, at endog hans gamle Herre paa Lundsgaard
kunde ty til ham om Laan. Efter nogle Aars Svagelighed døde
han 20. Dec. 1689. Gift 20. Sept. 1674 med Maren, Datter af Fyns
Biskop Dr. Niels Bang (I, 486), der 1675 tilskjødede denne sin
Datter og hendes Mand Hollufgaard. Hun ægtede 1691
Krigskommissær Otto Pedersen Himmelstrup (VII, 449); som Enke efter
ham døde hun 1720 (begr. 23. Juli).

Stoud, Ligpræd. over J. E. 
Westergaard, Oplysn. om Fam. Westengaard S. 5 ff.
Hundrup, Stamtavle over Ol. Bangs Eftk. S. 20.

G. L. Wad.



Westengaard, Lauritz Christian Ditlev, 1795-1853, Præst,
fødtes i Kundby paa Sjælland, hvor hans Fader, Otto W., gift
med Anna Kirstine f. Lange, var Præst. 1805 kom han i Slagelse
Skole, 1809 i Roskilde Skole, fra hvilken han 1812 blev Student.
1816 underkastede han sig den theologiske Embedsprøve med
Udmærkelse og var derpaa i et Par Aar Lærer i Fransk og Religion
i Kjøbenhavns og Christianshavns Borgerdydskoler. 1819 blev han
Adjunkt ved den gjenoprettede Vordingborg Latinskole, i hvis
Programmer han (1822 og 1827; 3. Opl. 1860) gav en Oversættelse
af Platons Apologi for Sokrates. Som Adjunkt udgav han tillige
en Bearbejdelse af Jens Deichmanns franske Grammatik (1820;
6. Opl. 1835) og  en Fortegnelse over de uregelmæssige og
defektive Verber i Fransk (1825), og han var Medstifter og Medarbejder
ved en Søndagsskole i Byen. 1827 blev han Præst for Pedersborg
og Kindertofte paa Sjælland og 1830 for St. Hans Menighed i 
Odense. Der døde han 13. Okt. 1853. I Odense udgav han
sammen med C. A. H. Kalkar (IX, 81) i Aarene 1832-35 «Kristelig
Kirketidende»; endvidere alene «Kommunionsbetragtninger for
evangeliske Kristne» (1836) og «Nytaarsgave for evangeliske Kristne»
(1839), samt, i Forening med Tage Müller (XI, 612) og Kalkar,
«Opbyggelsesbog for Kristne til Brug ved den private og huslige
Andagt» (1844; 2. Opl. 1855; oversat paa Islandsk af Sv. Hallgrimsson 
1852). Desuden oversatte han et Par af Claus Harms' Skrifter og
gav forskjellige Bidrag til de kirkelige Blade. 21. Maj 1820 ægtede
han Else Marie Høyen (f. 18. Okt. 1800 d. 16. Okt. 1847), en Søster
til Prof. N. L. A. H. (VIII, 254).

Præsten Westengaards Minde. 
Taler, holdte ved hans Jordefærd 18. Okt. 1853 (Odense 1853). 
Erslew, Forf. Lex.

Fr. Nielsen.



Westenholz, Anders Peder, 1825-86, Handelsmand, 
var født i Frederikshavn 16. Okt. 1825. Hans Forældre vare Byfoged,
Landeværnsmajor Thomas Frederik W. (f. 1779, d. 1830 som Herredsfoged 
for Aars og Slet Herreder) og Anne Marie Elisabeth f. Aabel
(f. 1791 d. 1880). A. W. kom som Dreng i Handelslære i Aalborg og
gik derefter til Udlandet, hvor han i en ung Alder etablerede sig
som Kjøbmand i Leith (Stegmann, Westenholz & Co.). Fra
Begyndelsen af Halvtredserne var han etableret i Londen, først sammen
med Broderen Regnar W., senere i en lang Aarrække alene.
Hans Firma Westenholz Brothers blev en meget stor Forretning,
som ogsaa havde Betydning for Danmarks Handelsforbindelse med
England. 1861-82 var han dansk Generalkonsul i London, og
ligesom han i denne Stilling viste megen Interesse for sine
Landsmænd, saaledes vedblev han ogsaa paa anden Maade at være
knyttet til Danmark. W., som nærede stor Interesse for
Landvæsenet, deltog i Virksomheden for den jyske Hedeplantning, og
efter at han i 6oerne havde kjøbt Dronninggaard paa Sjælland,
tilbragte han megen Tid med Administrationen af denne Ejendom,
hvor han levede sine sidste Aar, og hvor han døde 14. Jan. 1886.
Fra 1877 til sin Død var han Formand i Bestyrelsen for «det
danske Gaskompagni». Han blev 1882 Kommandør af Danebrog
og 1885 Etatsraad. -- W. ægtede 1856 Helen Scott Young, Datter
af Læge Y. i Glasgow.

E. Meyer.



Westenholz, Johan Dietrich Wilhelm, 1730-94, Præst, 
blev født 9. April 1730 i Eimbeck, et Par Mil nord for Gøttingen, 
af Forældrene Kantor Johann Carl Friedrich W. (d. 1741) og
Eleonora f. Bernstielen. Aaret efter Sønnens Fødsel blev Faderen
kaldet til Kantor og Konrektor i Wilster. Drengen blev undervist i
forskjellige Skoler og maatte efter Faderens tidlige Død døje trange
Kaar. 1752 drog han til Universitetet i Gøttingen, hvor han
studerede i 3 Aar. Omtrent 1760 kom han til Danmark som
Huslærer paa Overgaard hos Landsdommer, Konferensraad Fr. Arenstorff.
1766 ordineredes han til Kapellan hos Præsten i Gjerlev, Randers
Amt. Medens han var Kapellan, lærte han Præstedatteren fra
Borup (ved Randers) Karen Hee at kjende; han ægtede hende
1772, men Ægteskabet gav Anledning til, at han maatte fratræde
sit Embede. 1775 blev han Præst i Solbjærg og Sundby paa Mors,
men forflyttedes allerede Aaret efter til Sejerslev med Annexer,
ligeledes paa Mors, hvor han tillige var Herredsprovst. Han døde
18. Dec. 1794; hans Enke døde i Juli 1800 i Nykjøbing p. M. --
W. har vundet et Navn som landøkonomisk Forfatter. 2 Afhandlinger 
af ham vandt Landvæsenskollegiets Præmier. Af disse Skrifter
vakte især det «Om Aarsagerne, som hindre Folkemængdens
Tiltagelse i Bondestanden» (1772) betydelig Opmærksomhed; det
vidner om Forfatterens inderlige Medfølelse med Bondens fortrykte
Kaar. Det blev trykt og uddelt ved offentlig Foranstaltning.

Nyerup, Lit. Lex. 
A. D. Jørgensen, Hist. Afhandlinger III, 167.

A. Jantzen.



Westenholz, Regnar, 1815-66, Godsejer og Politiker, 
blev født 10. Dec. 1815 i Skagen og var Broder til ovennævnte Anders
Peder W. Han lærte Handelen i Løgstør (Faderens Opholdssted)
og senere i Aalborg, blev 1843 Grosserer i Hamborg og traadte
1845 i Kompagni med H. Pontoppidan (XIII, 222). April 1848
blev han konstitueret som dansk Generalkonsul, men flyttede endnu
samme Aar til London og drev Kornhandel her indtil 1852, i det
han søgte at bringe Danmark i umiddelbar Handelsforbindelse med
England. 1853 kjøbte han Hovedgaarden Mattrup ved Horsens,
hvor han nu tog Ophold, med Avlsgaarden Løvenholt; den sidste
bortsolgte han 1861, og ligeledes solgte han efterhaanden det meste
af sit Fæstegods. Allerede 1851 traadte han i Forbindelse med
M. Peto, blev Direktør for hans sydslesvigske Bane indtil 1864 og
var hans Fuldmægtig i Underhandlingerne med den danske
Regering om en Længdebane gjennem Nørrejylland. W. viste den
største Iver for Jyllands Opkomst og virkede særlig for
Kvægudførsel til England. Han var 1856 Medstifter og senere 
Medbestyrer af Horsens Laane- og Diskontobank, ligeledes 1862 af
Horsens Landboforening; var 1865 Medindbyder til Hedeselskabet
og gjorde Udkast til dets Love; endvidere 1862 Medstifter af
Frihandelsforeningen og 1861 af Brandforsikringsselskabet «Danmark».
Endelig sad han 1854-65 først som Godsejer, siden som valgt
Medlem i Tyrstrup Sogneforstanderskab og 1862-66 i Skanderborg
Amtsraad.

I det politiske Liv tog han gjentagne Gange Del, men altid
kun i korte Tidsrum, vistnok til Dels paa Grund af sit svage
Helbred. Han valgtes Febr. 1853 til Folketinget for Skagenskredsen 
og stemte for Arvefølgeloven, men søgte ikke Gjenvalg i
Maj. Derimod lod han sig i Dec. 1854 som Modstander af
Ministeriet Ørsted vælge i Nibekredsen og gjenvælge i Juni n. A.; han
stemte imod Fællesforfatningen og nedlagde derefter sit Valgbrev.
1856 valgtes han for Nørrejylland til Rigsraadet, men sad her kun
indtil Dec. 1857 og spillede ingen særlig Rolle. Dec. 1859 blev
han Finansminister i Rotwitts 3 Maaneders Ministerium og bragte
strax den jyske Længdebane i Forslag; det lykkedes vel ikke at
føre Loven igjennem, men den gav dog Stødet til det senere
Baneanlæg i Jylland. Til sidst valgtes han i Maj 1865 til
Rigsraadets Folketing i Skanderborg Amts 3. Kreds, valgt ved
Lodtrækning; han stemte for den gjennemsete Grundlov, men havde
ønsket et mere konservativt Landsting, og opgav strax derefter sit
Sæde. Han havde 1852 faaet Etatsraads Titel. Døde 12. April 1866.
-- W. havde 1850 ægtet Ingeborg Qwist, Datter af Proprietær C. Q.
i Aalborg, men blev T. Nov. næste Aar Enkemand og ægtede 7. Sept.
1853 Mary Lucinde Hansen (f. 25. Juli 1832), Datter af Grosserer
A. N. Hansen (VI, 580), senere Ejerinde af Folehavegaard.

Barfod, Rigsdagskal. 
Fædrelandet 13. April 1866. 
Dagbladet 14. April 1866. 
Illustr. Tid. 6. Maj 1866.

Emil Elberling.



Vesterberg, Edvard, 1824-65, Litograf, var født 8. Nov. 
1824 i Kjøbenhavn, hvor hans Fader var Mursvend. Efter sin
Konfirmation kom han i Lære i Em. Bærentzen & Co.s lithografiske 
Etablissement (III, 304) og søgte samtidig Undervisning
paa Kunstakademiet, hvor han 1848 vandt den lille Sølvmedaille.
Han var en Kunstbegavelse, der ønskede at gaa sine egne Veje; 
han søgte at frigjøre sig for den væsentlig tyske Maner, som
raadede i Datidens Lithografi her i Landet. Hans Gjengivelse af
Marstrands «Kaffeselskabet i Den politiske Kandestøber» er 
fortrinlig; den og de smaa Genrebilleder, han i flere Aar udførte til
den i Stockholm udkommende Kalender «Svea», ere hans Hovedværker. 
Stærkt tynget af Sygdom døde han allerede 8. Marts 1865;
han var ugift.

Weilbach, Nyt dansk Kunstnerlex.
Tidsskr. f. Kunstind. 1896 S. 152.

C. Nyrop.



Westergaard, Charlotte Louise, 1826-80, Skolebestyrerinde,
var Datter af Distriktskirurg Jens Anton W. og Johanne Vilhelmine
Louise f. Bentzen og født 27. Febr. 1826 i Aalborg. Efter
Faderens Død 1829 kom hun til Kjøbenhavn, gik i et godt Institut og
var 1842-49 Gouvernante. 1850 tog hun Institutbestyrerindeexamen,
underviste derpaa i Privatskoler i Kjøbenhavn og overtog 1858
efter Fru M. Gøtzsche en højere Pigeskole, som hun bestyrede til
sin Død, 6. April 1880, og skaffede et meget anset Navn. Hun
forstod at lade Undervisningen følge med Tiden og optog saaledes
1862 Gymnastik som Fag. Med denne Skole forenede hun 1860
en Uddannelsesanstalt for unge Damer, der ønskede videregaaende
Almenuddannelse eller Forberedelse til at blive Privatlærerinder.
Hendes Hovedfag var det engelske Sprog, i hvilket hun udgav en
Række Lærebøger, men hun besad flersidig Dannelse og en
ualmindelig Fremstillingsevne, hvorfor hun opnaaede Accessit for
Besvarelsen af Universitetets æsthetiske Prisopgave 1852 («Den franske
Tragedies nationalpoetiske Karakter»). For Oprettelsen af
«Kvindelig Læseforening» var hun meget virksom og Medlem af dens
første Bestyrelse 1872-73.

Erslew, Forf. Lex.

Joakim Larsen.



Westergaard, Harald Ludvig, f. 1853, Statistiker og Nationaløkonom. 
H. W., Søn af nedennævnte Professor N. L. W., er
født i Kjøbenhavn 19. April 1853. Efter at være bleven Student
fra Metropolitanskolen 1871 tog han 1872 Adgangsexamen til
polyteknisk Læreanstalt, 1874 Magisterkonferens i Mathematik og 1877
statsvidenskabelig Examen, hvorpaa han i 1878-79 under to
længere Ophold i Udlandet fortsatte sine Studier, der navnlig
omfattede sociale Spørgsmaal samt Statistik og Forsikringsvæsen. 1880
blev W. ansat som Assistent i Livsforsikringsanstalten af 1871, men
forlod allerede i 1882 denne Stilling for at foretage en statistisk
Undersøgelse i Landbygningernes Brandforsikring. I 1881 vandt
han Universitetets Guldmedaille for en Afhandling om Dødelighedsstatistik, 
udgiven under Titelen «Die Lehre von der Mortalität und 
Morbilität». Fra 1. Jan. 1883 ansattes han som midlertidig Docent
i Statsvidenskab ved Kjøbenhavns Universitet, hvor han 1886
udnævntes til ordinær Professor. Da Doktorgraden i Statsvidenskab
var bleven oprettet i 1902, tildeltes denne ham uden foregaaende
Disputats. Ved Siden af sin Universitetsvirksomhed docerede W.
1896-1901 Nationaløkonomi ved Landbohøjskolen.

W.s Interesse for Forsikringsvæsen har ført ham ind paa
forskjellig praktisk Virksomhed, saaledes som Direktør i «Bikuben»
(siden 1886) og i «Kjøbenhavns Brandforsikring» (siden 1885) og som
Medlem af Forsikringsselskabet «Danmarks» Bestyrelsesraad (1885-1904). 
Fra 1. Okt. 1904 har han Sæde i det ved Lov af 29. Maj
1904 anordnede Forsikringsraad. Endelig er W. Medlem af de
skandinaviske Livsforsikringsselskabers Fælleskomiteer til
Udarbejdelse af en Dødelighedstavle og til Undersøgelse af Dødeligheden
blandt «daarlige Liv».

Paa det sociale Omraade knytter W.s Virksomhed sig særlig
til Ædruelighedsbevægelsen og til Søndagssagen; her bør saaledes
nævnes de to Skrifter «Drikfældigheden i Danmark og Midlerne
derimod» (1888) og «Søndagssagen som Led i det sociale
Spørgsmaal» (1889). Endvidere var W. 1898 Medstifter af «Udvalget til
social Oplysnings Fremme», ligesom han deltog i Redaktionen af
det af Udvalget udgivne Ugeblad «Vor Tid» (1899-1900). To
Gange har W. haft Sæde i Regeringskommissioner til Forberedelse
af Lovgivningsforanstaltninger paa det sociale Omraade, nemlig i
Arbejderkommissionen af 1885 angaaende Syge- og Ulykkesforsikring
og i Kommissionen af 1903 angaaende en almindelig Invaliditets- og 
Alderdomsforsikring.

Paa forskjellig Maade har W. taget Del i det kirkelige Liv
og det religiøse Vækkelsesarbejde. Hans Hovedvirksomhed falder
her paa Arbejdet for den kjøbenhavnske Kirkesags Fremme,
navnlig som Leder af Forretningsudvalget for det i 1896 oprettede
«kjøbenhavnske Kirkefond». Desuden var W. Medlem af Kommissionen 
af 1890 angaaende Ordningen af Hovedstadens Kirkeforhold.
Endelig har han Sæde i det ved Lov af 15. Maj 1903 oprettede
kirkelige Udvalg, hvis Opgave det bl. a. er at forberede en
Forfatning for den danske Folkekirke. 1885 skrev han «Fra
Forargelse til Tro», der udkom i flere Oplag.

Tyngdepunktet i W.s videnskabelige Arbejde ligger paa
Befolkningsstatistikkens Omraade, og Hovedværket er her -- ved Siden
af en i 1890 paa Dansk og Tysk udgiven Lærebog i «Statistikkens 
Theori» -- den foran nævnte «Mortalität und Morbilität», hvis
2., helt omarbejdede, Udgave (1901) er et ret fuldstændigt
Kompendium over Æmnet. Saa vel i disse Arbejder som i talrige
monografiske Afhandlinger i inden- og udenlandske Tidsskrifter har
W. leveret højst værdifulde Bidrag til Statistikkens Methode, til
Læren om Sygdommenes Arvelighed, til forskjellige Livsforsikringsproblemer 
m. v. I den frodige Udvikling, Befolkningsstatistikken
er undergaaet i de seneste Aartier, har W. haft sin væsentlige
Andel -- ikke mindst gennem de socialstatistiske Undersøgelser,
han har gjennemført i Samarbejde med M. Rubin, nemlig om
«Landbefolkningens Dødelighed» (1886) og «Ægteskabsstatistik paa
Grundlag af den sociale Lagdeling» (paa Dansk og Tysk, 1890).
-- Som Nationaløkonom slutter W. sig nærmest til den østerrigske
Skole, hvis Opfattelse af de økonomiske Grundproblemer han har
Fortjenesten af at have gjort tilgængelig for danske Læsere
(«Indledning til Studiet af Nationaløkonomien», 1891), men han tager
ikke som de østerrigske Økonomer Afstand fra Benyttelsen af
mathematiske Symboler som Hjælpemiddel. Til Økonomiens Methodelære
har han, foruden i det nys nævnte Skrift, givet Bidrag i
Afhandlingen «Mathematikken i Nationaløkonomiens Tjeneste»
(Smaaskrifter tilegnede A. F. Krieger, 1887), til Finansvidenskaben i
Afhandlingen «Grundlaget for Beskatningen» (Nationaløkonomisk Forenings
Festskrift, 1897) og til Økonomiens Historie i «Den ældre
Nationaløkonomis Opfattelse af det sociale Spørgsmaal»
(Universitetsprogram 1896). Mangfoldige større og mindre Afhandlinger fra W.s
Haand findes spredte rundt om i Tidsskrifter og Samleværker; oftest
og aabenbart med Forkjærlighed dvæler han ved Skildringen af
sociale Tilstande og af Nydannelser i Samfundslivet;
Arbejderforsikringen i dens forskjellige Former har i W. en varm og
forstaaende Talsmand. -- I sit videnskabelige Arbejde som
overhovedet i hele sin Virken har W. i ualmindelig Grad Blikket aabent
ud imod den store Verden. Ligesom hans litterære Arbejder
hyppigere fremkomme paa fremmed Sprog end paa Dansk -- hvad
Æmnernes Art og den snævert begrænsede Læsekreds her hjemme
jo i øvrigt næsten gjør til en Nødvendighed --, saaledes søger
han ikke sit Stof fortrinsvis inden for et begrænset Omraade, men
hans lagttagelsessans og Interesse er vaagen over for enhver nok
saa fjærn og afsides Krog af det menneskelige Samfund, hvad der
i ikke ringe Grad har særpræget hans Værker og hans
Forfatterpersonlighed. W. er Medlem af flere udenlandske Selskaber og fra
1900 af den danske «Nationaløkonomisk Forenings» Bestyrelse, af
hvis Tidsskrift han har været Medudgiver 1884-92 og siden 1900.

7. Sept. 1881 ægtede W. Thora Alvilda Koch (f. 13. Sept. 1860
d. 12. Febr. 1891), Datter af Godsforvalter paa Vemmetofte, Etatsraad
P. F. K. (IX, 316), og 2. Nov. 1892 Lucie Bolette Blædel (f. 4. Juli
1869), Datter af Pastor L. O. G. Blædel i Humble.

Universitetsprogr. til Reformationsfesten 1902. 
Handwörterbuch der Staatswissenschaften VI (1894). 

Adolph Jensen.



Westergaard, Niels Ludvig, 1815-78, Orientalist, var født 
i Kjøbenhavn 27. Okt. 1815. Hans Forældre vare Tømmermester
Niels Nielsen W. (d. 1835), stammende fra Gaarden Elsborg
Vestergaard mellem Viborg og Silkeborg, efter hvilken han havde taget
Navn, og Sophie Magd. f. Nyborg (d. 1850). 1833 blev han
dimitteret til Universitetet fra Borgerdydskolen i Kjøbenhavn. Han
tog strax fat paa sproglige Studier, hvortil han medbragte rige
Forudsætninger, deriblandt en allerede i Skoletiden vakt Beundring
og Pietet over for Rask og hans Granskning, der fulgte ham hele
Livet igjennem og i særlig Grad har sat sit Mærke i hans
Virksomhed. Han delte sig først mellem nordiske og indiske Studier,
men begrænsede sig efterhaanden til disse sidste. Efter at være
naaet saa vidt i Studiet af Sanskrit, som han kunde her hjemme
under Vejledning af daværende Professor i de orientalske Sprog
C. Th. Johannsen, begav han sig i April 1838 til Bonn for der at
studere videre, navnlig under den norskfødte Professor Chr. Lassen.
Her opholdt han sig 8 Maaneder under ivrige Studier, ikke blot
af Sanskrit, men ogsaa af Zend og Ny-Persisk, og i vækkende
Samliv med jævnaldrende Studiefæller, blandt hvilke han navnlig
vedblev at staa i Venskabsforhold til Otto Bohtlingk. I de sidste
Dage af 1838 begav han sig fra Bonn til Paris og der fra i Febr.
1839 til England, hvor han i London og Oxford ivrig sysselsatte
sig med at gjennemse og afskrive indiske Haandskrifter. I Sept.
1839 vendte han over Bonn tilbage til Kjøbenhavn.

Den første Frugt af disse W.s Ungdomsstudier var det vigtige
Hovedværk «Radices linguæ Sanscritæ» (1840-41), en paa
Grundlag af de gamle indiske Grammatikeres Fortegnelser udarbejdet
Ordbog over Verbalrødderne i Sanskrit, med Oversættelser paa
Latin og udførlige Litteraturcitater efter trykte og utrykte Kilder.
Dette Værk var i lang Tid et uundværligt Hjælpemiddel for
Studiet af Sanskrit. Fra samme Tid maa nævnes en lille 
sprogsammenlignende Afhandling «On the Connexion between Sanscrit and
Icelandic» (i Oldskriftselskabets «Mémoires», 1840-44), der
fremtræder som et Supplement til Rasks Prisskrift «Om det gamle
nordiske Sprogs Oprindelse».

Imidlertid stod W.s Hu til selv at kunne besøge Persien og
Indien, særlig for derigjennem at blive bedre i Stand til at
udnytte de Haandskriftskatte, navnlig paa Zend og Pali, som Rask
havde skjænket sit Fædreland. Det lykkedes ham til en saadan
Rejse at opnaa offentlig Understøttelse, der fornyedes i de
følgende Aar, saa længe Rejsen varede. 20. Maj 1841 forlod han
Kjøbenhavn, og efter undervejs at have opholdt sig noget i Bonn
og i London afsejlede han 23. Juli fra Portsmouth syd om det
gode Haabs Forbjærg til Bombay, hvor han ankom 15. Nov. Fra
Dec. 1841 til Juli 1842 berejste han det meste af Præsidentskabet
Bombay for at undersøge de derværende Oldtidslevninger, navnlig
en Række store og vigtige Indskrifter, som findes der. For øvrigt
opholdt han sig i selve Bombay, sysselsat med Studiet af Parserreligionens 
traditionelle Sprog, Zend og Pehlevi, hvortil denne By,
der efter Muhamedanismens Indførelse i Persien er Hovedtilholdssted
for Parserne (Tilhængerne af Zoroasters Religion), maatte frembyde
den gunstigste Lejlighed. En paatænkt Fortsættelse af Rejsen til
Ceylon og Bagindien for nærmere at studere Buddhismen saa han
sig nødt til at opgive paa Grund af de overordentlig store
Bekostninger, der vilde være forbundne dermed, hvorimod han bestemte
sig til at rejse op gjennem Persien for der at fortsætte sine Studier
vedrørende den persiske Oldtids Historie og Religion.

Den 6. Jan. 1843 afsejlede han i en lille Skude fra Bombay og
kom 20. Febr., efter 6 1/2 Ugers Sejlads, til Byen Abushehr i
Persien. Her fra begav han sig til Shiraz, og med denne By som
foreløbigt Centrum foretog han forskjellige Rejser omkring i
Persien, til Dels til Steder, hvor faa eller ingen Evropæere havde
været før ham. Han besøgte tre Gange Ruinerne af Persepolis
og Egnen der omkring og undersøgte de derværende
Fortidslevninger, navnlig de achæmenidiske Kongers Indskrifter med
Kileskrift. Foruden at han tog paalideligere Afskrifter af de allerede
tidligere kjendte, lykkedes det ham ogsaa at opdage og afskrive
flere nye, deriblandt navnlig de vigtige Indskrifter ved Darius'
Grav, Naksh-i-Rustam, som Stedet nu kaldes. Disse ere anbragte
højt oppe paa en lodret Klippe, saaledes at W. kun kunde aflæse
dem ved Hjælp af en Kikkert og i en bestemt stærk Solbelysning. 
End videre havde han faaet Oplysning om, at der endnu paa
enkelte Steder i Persien, navnlig i Byerne Yezd og Kirman, skulde
findes Tilhængere af den Zoroastriske Religion, Gebrer, som
Perserne kalde dem. Han fik dette bekræftet ved et Ophold i begge
disse Byer, hvorved han skaffede sig interessante Indblik i disse
Folks nu for øvrigt ret hensygnende religiøse Liv (et Brev herom
fra W. er trykt i Journal of the R. Asiatic Society VIII, 349 ff., 1846).

Disse Rejser, og navnlig hans sidste Ophold ved
Naksh-i-Rustam i voldsom Hede i Begyndelsen af Juli Maaned, paadrog
ham imidlertid gjentagne Feberanfald, som han vel fik saa vidt Bugt
med, at han kunde fortsætte Rejsen til Isfahan, hvor han ankom
26. Juli og tog ind hos den katholske Biskop, en Italiener Padre
Giovanni. Men strax da han her steg af Hesten, vendte Feberen
tilbage, og der udviklede sig en Underlivsbetændelse og en
Sygdom i Leveren, som bragte ham Døden nær. Der fandtes ingen
Læge og kun lidet Medicin; men takket være hans kraftige Natur
og Jærnvilje og Biskoppens omhyggelige Pleje naaede han dog
saa vidt, at han i Begyndelsen af Sept. kunde flyttes til et sundere
Opholdssted hos den armeniske Ærkebiskop, hvor han atter fandt
den kjærligste Pleje. 27. Sept. kunde han fra Isfahan drage til
Teheran, hvor han ankom 9. Okt. og tilbragte næsten en Maaned,
dels hos den engelske, dels hos den russiske Gesandt, endnu for
største Delen sengeliggende. Over Kazvin og Tabriz forlod han
Persien, og efter at have tilbragt nogle Uger i russisk Karantæne
ved Armeniens Grænse ankom han Nytaarsdag 1844 ved godt
Helbred til Tiflis. Her fra gik Rejsen op gjennem Rusland til
Moskov og St. Petersborg, hvor han atter var farlig syg, og over
Berlin og Bonn kom han endelig i Maj 1844 tilbage til
Kjøbenhavn.

Kort efter sin Hjemkomst blev han 1844 udnævnt til Lektor
ved Universitetet og 1845 til extr. Professor i indisk-orientalsk
Filologi. 1850 blev han ord. Professor. Hans Lærervirksomhed maatte
efter Sagens Natur væsentlig bestaa i Undervisning i Sanskrit, der
som Regel gaves i hans Hjem, og mange ville med Taknemmelighed
mindes hans grundige Vejledning i dette Sprog, med hvilket han
var i sjælden Grad fortrolig. Ogsaa alt, hvad der ellers vedrørte
Universitetet, tog han sig af med stor Iver og Interesse, navnlig
efter at han i 1854 var bleven Medlem af Konsistorium. 1867-68
var han Universitetets Rektor. 1869 fik han Titel af Etatsraad.

Af det Udbytte, W. havde hjembragt fra Rejsen, var det 
ham først om at gjøre at bearbejde de tagne Afskrifter af de
achæmenidiske Kileindskrifter. Der maa her erindres om, at disse
Indskrifter altid bestaa af tre Partier, af hvilke hvert er skrevet
med sin særlige Art af Kileskrift, og som altid følge efter
hinanden i en bestemt Orden. I den Skriftart, der altid staar først, og
hvis Dechiffrering da allerede var paa gode Veje, havde man for
længst erkjendt det egentlige oldpersiske; i de to andre Arter,
som den Gang endnu ingen havde givet sig i Lag med, formodede
man med rette Oversættelser paa to andre af de i det gamle
persiske Rige hjemmehørende Sprog. Sine Afskrifter vedrørende
den første Art overlod W. strax paa Hjemrejsen til sin gamle
Lærer Chr. Lassen i Bonn, der allerede tidligere havde givet
vigtige Bidrag til Tydningen deraf. Paa Grundlag af dem
offentliggjorde Lassen i 1845 den i Dechifreringens Historie vigtige
Afhandling «Die altpersischen Keilinschriften nach Herrn N. L.
Westergaards Mittheilungen» (Zeitschr. für die Kunde des Morgenlandes, VI).

Derimod tog W. selv fat paa Tydningen af den anden Art
af Kileskrift, der frembød betydelig større Vanskeligheder end den
første, baade fordi Antallet af Tegn er langt større, og fordi
Sproget var ganske ukjendt. Tydningen var kun mulig, efter at
Læsningen og Forstaaelsen af de tilsvarende oldpersiske Texter var
nogenlunde sikret, og til Bestemmelse af Tegnenes Værdi maatte
det først gjælde om at gjenfinde de mange i disse forekommende
Egennavne, særlig Folkenavne. Med stor Skarpsindighed naaede
W. saa vidt i Opgavens Løsning, som det var muligt med det
Materiale, han havde til Raadighed. Sine Resultater offentliggjorde
han dels paa Tysk: «Zur Entzifferung der Achämenidischen
Keilschrift zweiter Gattung» (trykt samme Sted som Lassens ovennævnte
Afhandling), dels paa Engelsk: «On the deciphering of the Second
Achæmenian or Median Species of Arrowheaded Writing» (i
Oldskriftselskabets «Mémoires» 1840-44, S. 271 ff.), og lagde hermed
det første Grundlag for Tydningen af denne Kileskriftart. Efter
at W.s Ven Englænderen E. Norris i et 1853 udkommet Arbejde
paa Grundlag af et mange Gange større Materiale havde ført
Undersøgelsen et stort Skridt videre, vendte W. endnu en Gang
tilbage til dette Æmne, i det han 1854 i Vidensk. Selskabs Skrifter
offentliggjorde sin Afhandling «Om den anden eller den sakiske Art
af Achæmenidernes Kileskrift» -- en maaske noget ensidig, men
skarpsindig og iagttagelsesrig Afhandling, der, fordi den blot
foreligger paa Dansk, desværre er forbleven ganske upaaagtet af alle 
senere Forskere i Udlandet. Medens W. strax havde set, at det
i denne Kileskriftart foreliggende Sprog hverken er indoevropæisk
eller semitisk, kan man ikke undre sig over, at han ikke naaede
til Klarhed med Hensyn til det vanskelige og endnu ikke afgjorte
Spørgsmaal, hvor det har hørt hjemme («Medisk» -- «Skythisk»
-- «Sakisk»; rettest vistnok Elamitisk eller Susisk), eller med hvilke
Sprog det kan have været beslægtet (ganske sikkert ikke med de
finske eller de tyrkiske Sprog, som han, navnlig i sin sidste
Afhandling, ligesom Norris antager). Af forskjellige mindre
Afhandlinger af ham vedrørende Kileindskrifterne kan navnlig fremhæves
«Udsigt over det historiske Indhold i Kileskrifterne og dets
Forhold til Herodots Beretning» (i Vidensk. Selskabs Oversigt 1854).

Bearbejdelsen af de øvrige Sider af Rejseudbyttet maatte
foreløbig træde noget i Baggrunden for andre Opgaver. Efter at
være bleven ansat ved Universitetet var det ham af Vigtighed at
tilvejebringe Hjælpemidler for Studiet af Sanskrit. Han
udarbejdede da dels en «Sanskrit Læsebog» med udførlig Ordfortegnelse,
dels en «Kortfattet Sanskrit Formlære», der, skjønt han betegner
den som kortfattet, i Virkeligheden er overordentlig righoldig og
nøje slutter sig til den gamle indiske Grammatiker Paninis
indgaaende Regler. Begge udkom 1846. Samme Aar udkom «Codices
Indici bibliothecæ regiæ Hauniensis enumerati et descripti, cum
indice codicum Indicorum et Iranicorum bibliothecæ universitatis
Haun.», et meget vigtigt Arbejde, hvis endelige Redaktion skyldes
W., medens de vidtløftige Forarbejder dertil vare udførte dels af
ham, dels af den tyske lærde Fr. Spiegel.

Han kunde nu vende tilbage til sine Arbejder over Zend og
Pehlevi med det Hovedmaal at give en fuldstændig Udgave af
Zendavesta. Efter at have gj en nemarbejdet de paa vort
Universitetsbibliothek værende fortrinlige Haandskrifter heraf tillige med
det paa Rejsen indsamlede Materiale foretog han i 1850 en Rejse
til London, Oxford og Paris for ogsaa at konferere de der
opbevarede Haandskrifter. Hans første Arbejde derefter var en
Udgave (1851) af et Værk paa Pehlevi, «Bundehesh» i lithograferet
Faksimile efter et meget gammelt Haandskrift paa Universitetsbibliotheket, 
hvortil han har føjet Gjengivelse af nogle Indskrifter paa
Pehlevi fra den sasanidiske Konge Sapor I, hvilke han selv havde
afskrevet.

1852-54 udkom saa, med en udførlig Indledning paa Engelsk,
hans fortrinlige Udgave af selve Zend-Texten af Zendavesta: 
«Zendavesta, or the Religieus Books of the Zoroastrians, edited and
translated, with a Dictionary, Grammar &c. Vol. I. The Zend
Texts». Værket er trykt her i det Berlingske Bogtrykkeri, og
Typerne dertil ere skaarne under W.s Ledelse efter de i de ældste
Haandskrifter brugte Bogstavformer. Behandlingen af Texten med
den ledsagende fyldige Samling af Varianter er mønsterværdig og
vidner om W.s filologiske Nøjagtighed og indtrængende Forstaaelse
af den vanskelige og i Tidens Løb aabenbart stærkt forvanskede
Sprogform. Til denne Udgave slutter sig et Par Afhandlinger,
begge offentliggjorte i Vidensk. Selskabs «Oversigt» 1852:
«Bemærkninger om Zendavestas Alder og Hjemstavn» og «Bidrag til den
oldiranske Mythologi».

Af Udgaven af Zendavesta kom der desværre aldrig mere
end det ovenfor nævnte 1. Bind; ingen af de andre i Hovedtitelen
bebudede Partier saa nogen Sinde Lyset, skjønt W. gjennem en
Aarrækkes Arbejde havde samlet et omfattende Materiale dertil,
navnlig vistnok til Zend-Ordbogen. Om han efterhaanden har
mærket, at Planen var uoverkommelig stort anlagt, ojm han har
set, at det ikke var muligt i grammatisk og lexikalsk Henseende
at naa den Grad af Sikkerhed, som han selv vilde kræve, om
samtidige Arbejder i samme Retning af tyske lærde have
berøvet ham Lysten til at fortsætte sit, eller hvad overhovedet
Grunden har været, kan nu ikke oplyses. Noget medvirkende have
sikkert ogsaa private Forhold været, deriblandt ikke mindst den
store Sorg, der ramte ham, da hans elskelige og højt begavede
Hustru, Christiane Frederikke Orpheline Octava f. Ryge (f. 24. Dec.
1819), Datter af J. Chr. R. (XIV, 456 ff.) i dennes første Ægteskab),
hvem han havde ægtet 23. Maj 1845, afgik ved Døden 1. April
1856. Dette var et haardt Slag for ham, og med rørende Ømhed
ofrede han sig for sit Hjem og sine fire Børn.

Hans senere, ikke meget omfattende, men altid lødige
Produktion gik væsentlig i anden Retning end tidligere og drejede
sig navnlig om Indiens ældre Historie. Saaledes hans to
Universitetsprogrammer: «Om de ældste Tidsrum i den indiske Historie
med særligt Hensyn til Litteraturen» (1860) og «Bidrag til de
indiske Lande Málavas og Kanyakubjas Historie» (1868); end videre
«Om Buddhas Dødsaar og nogle andre Tidspunkter i Indiens
ældre Historie» (i Vidensk. Selskabs Oversigt 1860) og den store
og værdifulde Afhandling «De indiske Kejserhuse fra det fjerde
til det tiende Aarhundrede og nogle ældre Fyrsteslægter efter 
samtidige Aktstykker» (1867-69, i Vid. Selsk. Skrifter). Særlig for
det sidstnævnte Æmnes Vedkommende ligger der utvivlsomt en
Tilknytning til hans Ungdoms Studier i Indien i den
Omstændighed, at Kilderne væsentlig ere at søge i gamle Indskrifter.
Karakteristisk for W.s senere Produktion er det ogsaa, at han
efterhaanden intet selv vilde offentliggjøre uden paa Dansk. Dette var
et Udslag af hans brændende Fædrelandskærlighed, der ogsaa
ytrede sig i, at han delvis allerede efter Treaarskrigen og endnu
mere efter Begivenhederne i 1864, der gik ham uhyre nær til
Hjærte, mere og mere trak sig tilbage fra tidligere Venner og
Kolleger i Udlandet, navnlig i Tyskland.

Ogsaa uden for sit egentlige Fag virkede W. paa mange
Maader. Han deltog saaledes i Stiftelsen af det nordiske
Litteratursamfund, hvis Formand han derefter bestandig var; og til det
første Skrift, som dette udgav i 1847, Hrafnkel Freysgodes Saga,
besørget af K. Gislason, leverede W. en dansk Oversættelse. Fra
1856 var han en af Eforerne for den Arnamagnæanske Stiftelse.
1853 blev han valgt ind i Bestyrelsen for den danske historiske
Forening og redigerede derefter som dennes Sekretær «Historisk
Tidsskrift» indtil 1865. Af Videnskabernes Selskab blev han
Medlem 1847 og var derefter fra 1850 et virksomt Medlem af dets
Ordbogskommission, ligesom han i en Række af Aar var Formand
for dets Kassekommission. Ogsaa i det politiske Liv deltog han
en kort Tid, i det han i 1848 blev Medlem af den grundlovgivende
Rigsforsamling (som Repræsentant for Holbæk Amts 1ste Valgkreds) 
og valgtes til en af dens Sekretærer. Denne Virksomhed,
som kun lidet stemmede med hans Natur, opgav han dog strax
derefter.

W. døde 9. Sept. 1878 efter længere Tids Sygelighed, der
vistnok har staaet i Forbindelse med den svære Sygdom, han i
sin Ungdom havde gjennemgaaet i Persien.

Erslew, Forf. Lex. 
Illustr. Tid. Nr. 991, 1878. 
Vidensk. Selsk. Oversigt 1878 S. 87 ff. 

Vilh. Thomsen.



Westerholt, Jørgen, 1705-66, Magister, er født i Odense. 
Hans Fader, Thomas Jacobsen, «Skildrer», har malet den store
Lucoppidanske Familiegruppe i Nicolai Kirke i Svendborg;
Moderen, Anna Skieving, havde i mange Aar tjent paa Hvedholm.
Han blev Student fra Odense 1722 og kom 1725 ind paa Valkendorfs 
Kollegium. Ved sine fortrinlige Evner og store Kundskaber 
saa vel i de gamle Sprog som i de mathematiske Fag gav han
de bedste Løfter og Forventninger. 1728 blev han Rektor i
Svendborg. Da Alb. Thura s. A. havde lidt de store Tab ved den
ulykkelige Ildsvaade i Lejrskov (XVII, 363), var W. en af de
ivrigste til paa ny at indsamle Efterretninger til den brandlidte og i
sine Breve til Thura bevidne ham sin Beundring af hans litterære
Fortjenester. Men snart begyndte W. et uordenligt Levned og
maatte allerede 1730 fratræde sit Embede. Han rejste til
Tyskland, fik Magistergraden i Wittenberg, men kom værre hjem, end
han var rejst ud. Han fik Bolig paa Elers' Kollegium, hvor han
holdt Forelæsninger for studerende. 1731 lykønskede han i et
latinsk Program H. Gram til Justitsraadstitelen. Da
Reformationsfesten holdtes 1736, var han Hovedtaler ved Festen paa Kollegiet.
S. A. besørgede han en ny Udgave af J. Ramus' Historie («Guds
Rige blandt Verdens Riger») og tilføjede en «Kontinuation fra
1660 indtil nærværende Tider». En Tid lang var han Korrektør
hos Wielandts Enke og Redaktør af de lærde Tidender; men
denne Plads maatte han fratræde omtrent ved Aarskiftet 1737-38.
Senere (1743) søgte han hos Konsistorium Understøttelse til selv
at udgive en Journal for lærde Sager; men han har allerede den
Gang været i saa reduceret Forfatning, at der ikke toges Hensyn
til hans Andragende. Hans Nød og Fattigdom var stor; han
levede af Almisse fra Professorerne, der havde kjendt ham i hans
Velmagt, og ved Sammenskud fra Studenterne. En samtidig
karakteriserer ham som «et stedsevarende Vidunder i Liderlighed».
Han døde 1766 og blev begravet «fra Regensen» 22. April i
Fattigjorden.

Worm, Lex. over lærde Mænd. 
Stolpe, Dagspressen i Danmark IV, 125. 138. 
Danske Saml. IV, 115. 
Kirkehist. Saml. 5. R. II, 81.

A. Jantzen.



Westerhult, Reinhold, 1493-1554, Reformator og Superintendent, 
var født 1. Febr. 1493 i Westfalen. Han var først
Augustinermunk og skal have været 2 Gange i Rom; men ved
Læsning af Reformatorernes Skrifter blev han vunden for den
evangeliske Lære. Efter Marqvard Schuldorps Død (XV, 318) blev
han 1529 Sognepræst ved Slesvigs Domkirke. I denne Stilling
gjorde han sig bemærket ved en vældig reformatorisk Iver, og
inden lang Tid lykkedes det ham at faa Munkene «fejede ud» af
to af Stadens Klostre. 1531 gav Frederik I ham Bestalling paa
ogsaa at være Præst til Helligaandskirken og Kirken paa Holmen 
ved Slesvig, hvorhos han aflagdes med et af Domkirkens talrige
Vikariater. Senere fik han ogsaa et Kanonikat. Da den
Forsamling af gejstlige fra Kongeriget, der i Jan. 1537 var indkaldt til
Odense for at gjøre Udkast til en Kirkeordinans, snart efter
forlagdes til Haderslev og her forstærkedes med 7 slesvigske
Reformatorer, var W. en af disse, hvorfor hans Underskrift findes under
den s. A. udstedte latinske Ordinans. Omtrent fra samme Tid
blev Visitationen af Kirkerne i Gottorp Provsti ham overdragen,
og 1540 udnævntes han til Superintendent i den sydostlige Del af
Hertugdømmet. Denne Titel ombyttedes dog med Provstenavnet,
da Dr. Tileman v. Hussen (VIII, 178) 1542 blev Biskop i Slesvig,
og da denne hyppig prædikede i Domkirken, kom W. til at
fungere som Hofprædikant ved Slotskirken paa Gottorp.
Sidstnævnte Funktion tillige med Provstiet aftraadte han dog efter
Hertug Adolfs Befaling 1548 til Dr. Nic. Crage (IV, 97). Indtil
sin Død, 12. Juni 1554, vedblev han at staa som Sognepræst ved
Domkirken og de ovennævnte dermed forbundne Kirker. Han
var gift; men hans Hustrus Navn er næppe bevaret. Et samtidigt
Medlem af Raadet i Byen Slesvig har givet følgende Karakteristik
af ham: «He was eyn korthwiliger, framer Minske by sineme
Leuende und nheen Schalck, wo wol he twemaal tho Rome in
der Ertzeschalck-Karner gewesth; was lustig by framen Lüden und
nheen Orenbläser, noch iemandes Nareder; helt eynen idern dat
sine gerne to gude und kerde idertidth alles thom Besten. Schertz
und Kortzwile kunde he liden, mith den Frölichen kordtwilich,
und mith den Bedröueden truren und leidtdragen. Ein wünsket
Mann in lerende und predikende».

Noodt, Beiträge zur Erläuterung der Civil-, Kirchen- u. Gelehrten-Hist. d. 
Herzogthümer II, 231 ff. 
Zeitschr. f. Schl.-Holst.-Lauenb. Gesch. XIX, 10 f.

H. F. Rørdam.



Westermann, Anton Marius Theodor, f. 1852, Landøkonom,
Th. W. er født i Bogense 3. Juni 1852 og er Søn af Tøjfabrikant
og Farver, senere Proprietær, Carl Heinrich W. og Severine Marie
f. Steentoft. W. kom, 16 Aar gammel, til Landbruget, som han
først lærte paa Faderens Gaard i Vendsyssel; 1873 blev han
Overforvalter paa Ros vang under N. P. J. Buus (III, 268), derefter
Forvalter paa den udtørrede Søborg Sø i Nordsjælland, 1876 Bestyrer
af Dronninggaard, Frederikslund og Kaningaarden ved Holte. Med
den stærke Trang til Kundskaber, der altid har været et Særkjende
for W., opsagde han imidlertid efter nogle Aars Forløb Pladsen 
og rejste til Kjøbenhavn, tog her først Præliminærexamen, 1883
Landbrugsexamen med Udmærkelse og 1885 Landinspektørexamen.
Faa Opfordring af Professor B. S. Jørgensen uddannede han sig
nu videre med det Maal for Øje efter Jørgensen at overtage
Stillingen som Lærer i Landbrugsøkonomi; samtidig studerede han
til og tog Artium og Filosofikum, og 1888 tiltraadte han, uden
forudgaaende Konkurrence, den ovennævnte Stilling. Han
udnævntes 1892 til Lektor og 1896 til Professor. Der foreligger fra
W.s Haand en talrig Mængde meget instruktive Afhandlinger samt
det af Landbohøjskolen udgivne Skrift «Undersøgelser over Typer
af danske Jorder». Hovedledelsen af det 3 Bind store,
monumentale Værk «Landmandsbogen. Raadgiver for den danske
Landmand og hans Husstand ved den daglige Gjerning», som han
sammen med H. Goldschmidt udgav i 1891-97, forestodes af W.,
der til Værket udarbejdede store Afsnit vedrørende Plantekultur,
Jorddyrkning, Mosekultur, Gødning osv.

Jævnsides med sin omfattende pædagogiske og litterære
Virksomhed udfører W. et meget betydeligt Arbejde i Landbrugets
Foreningsliv, der paa flere Omraader har nydt Gavn af hans
initiativrige Natur. Han er for Tiden Formand for
Frøkontrolkommissionen, Foreningen af danske Landbrugskandidater og de
samvirkende sjællandske Landboforeningers Planteavlsudvalg, og
han er Medlem af Landhusholdningsselskabets Bestyrelsesraad,
Statens Planteavlsudvalg, Hedeselskabets Moseudvalg, Fællesudvalget
for Mosedyrkning og La commission internationale d'agriculture.
Desuden har han været Bestyrelsesmedlem af de samvirkende
sjællandske Landboforeninger og Kjøbenhavns Amts Landboforening
og Medlem af talrige Udvalg og Komiteer, saaledes af Komiteen
for Danmarks Deltagelse i Verdensudstillingen i Paris 1900.
Spørgsmaalet om Mosernes Udnyttelse rejste han allerede i 1887, efter at
det havde ligget stille i over en halv Snes Aar, og han var
Dalgas' Raadgiver i Mosespørgsmaalet fra 1889, da Hedeselskabet
optog Mosesagen, til Dalgas' Død. Gjennem Foreningsarbejdet og
paa anden Maade har W. altid vedligeholdt en levende Forbindelse
med det praktiske Agerbrug, og ved talrige Rejser i Udlandet har
han erhvervet sig et nøje Kjendskab til dettes Landbrug. 3 Gange
har han været den danske Regerings Repræsentant ved
internationale Landbrugskongresser, nemlig i Brüssel 1895, i Paris 1900
og i Rom 1903. Endelig kan det anføres, at W. er Vicepræsident
i den i 1902 stiftede Forening «De danske Atlanterhavsøer», i hvis 
Oprettelse han tog stærk Del. -- 30. Sept. 1890 ægtede han
Henriette Jacobine Petersen, Datter af Koffardikapitajn P.

H. Hertel.



Westermann, Bernt Vilhelm, --1868, Kjøbmand og 
Skibsreder, Ejer af Sukkerraffinaderiet «Phønix». I sin Ungdom 
tilbragte han en lang Aarrække i Indien, i hvis tropiske Natur han
fik rig Lejlighed til at dyrke sin levende Interesse for Plante- og
Dyrelivet. Hans økonomiske Forhold tillod ham at ofre forholdsvis
betydelige Summer paa Indsamling af tropiske Dyreformer, og hans
Insektsamling, der fortrinsvis udmærkede sig ved sjældne
Pragtstykker, var en af de allerstørste entomologiske Privatsamlinger i
Evropa. I Overensstemmelse med hans velvillige Redebonhed lige
over for Videnskabsmænd bestræbte han sig altid for at skaffe dem
Materiale til deres Undersøgelser og Arbejder, og ved hans Død
overgik hans kostbare Insektsamling til Universitetsmusæet. Ogsaa
over for Udlandets Videnskabsmænd viste han sig i høj Grad
tjenstvillig. Han døde 10. Marts 1868 i en Alder af 87 Aar.

Dagbladet og Berl. Tid. 12. Marts 1868.

Jonas Collin.



Westhovius, Willich, 1577--o.1647, Forfatter, var født 1577 
i Bosau ved Pløener Sø, hvor hans Fader, Peder Westhoff, var 
Præst, blev Student fra Lybek, studerede i Rostock, Frankfurt,
Leipzig o. fl. St. og færdedes rundt i Europa, bl. a. i Italien, hvor
han blev Poeta laureatus. Efter en Rejse til Bergen, hvor hans
Fader var bleven tysk Præst, kom han til Kjøbenhavn  o. 1600, 
hvilket gav Anledning til, at han blev antagen til Hovmester for
2 unge Jueler, hvilke han ledsagede til Tyskland, hvor han indviklede 
sig i en litterær Fejde med to Professorer. 1603 vendte han
tilbage til Kjøbenhavn; her har han forstaaet at skaffe sig 
formaaende Velyndere, og 1604 blev han af Arild Huitfeldt som 
Skoleherre kaldet til Rektor paa Herlufsholm, som han hilste i et
smukt latinsk Digt. Forhold, som nu ikke kjendes, foranledigede
ham imidlertid til allerede 1608 at opgive sit Embede. 1607 havde
han udgivet 1. Bind af sine latinske Digte, tilegnet Christian IV,
og Digtekunsten blev herefter hans vigtigste Opgave. Nogen
Formue fik han, da han 1611 ægtede en adelig Jomfru, Anne Sparre,
Datter af Jep Thorbensen S. til Torkildstrup og Elsebe Grubbe.
Med hende satte han Bo i Næstved. I Aaret 1613 træffe vi ham
ved Rigsdagen i Regensburg, hvor han overrakte Kejser Matthias
en Lykønskning; til Belønning blev han optagen i Adelstanden, 
slaaet til Ridder og hædret med Titelen Comes palatinus. Fra
den Tid skriver han sig Willichius Westhovius de Westhofen, og
sine Skrifter ledsager han gjærne med sit Pegasusvaaben i
Træsnit med alle sine Titeler i Omskrift. Den praktiske Fordel havde
han af sine Udmærkelser, at han ogsaa her hjemme nød godt af
Adelens Særrettigheder. Et hædrende Hverv blev ham til Del,
da Christian IV 1615 satte ham til Hovmester for sin Søstersøn
Hertug Christian af Brunsvig, der opdroges i Danmark indtil
Slutningen af 1616. W. aflagdes herfor 1618 med et Kanonikat og et
Vikarie i Lund, hvortil senere kom et Vikarie i Roskilde. Han
maatte nu flytte til Lund, hvor han, saa vidt hans irritable Sind
tillod det, kunde føre et behageligt Liv med rigeligt Otium, i
Omgang med Herremænd og Præster, blandt disse især den lærde
Bertel Knudsen Aqvilonius; desuden stod han i Forbindelse med
flere af Tidens berømte lærde, f. Ex. Ole Worm. Efter at hans
Hustru var død 16. Juli 1623, giftede han sig 1626 med Mette, en
Datter af Landsdommer i Halland Bjørn Knudsen (Maaneskjold)
til Ettrup og Fru Bodil Axelsdatter (Baden), ved hvilket Ægteskab
han blev Ejer af Herregaarden Lyngerum (V. Gjønge Herred),
men for øvrigt kom ind i meget ubehagelige Familieforhold. Hun
døde 1633, og 1637 ægtede W. Anna Pøpping af en Patricierslægt
i Lybek. Krigsforhold og økonomiske Bekymringer gjorde hans
sidste Aar trange; han døde vistnok i Beg. af 1647. Det er som
frugtbar Latindigter, W. vandt sin lærde Samtids Anerkjendelse og
Beundring, hvad en Nutidslæser har ondt ved at forstaa; enkelte
Digte ere smukke, de fleste søgte og trivielle; mod hans Sprog
have Kjendere meget at indvende. Ogsaa som historisk Forfatter
forsøgte han sig, men hverken hans «Historia Canuti VI» eller
hans Stridsskrift mod Messenius naaede i Trykken.

Moller, Cimbria lit. I.
Wad, Rektorerne p. Herlufsholm S. 17 ff.

G. L. Wad.



Westphal, Frederik Bernhard, 1804-44, Genre- og Historiemaler, 
var født i Byen Slesvig 5. Okt. 1804; hans Forældre
vare Tegnelærer og Avktionsforvalter Johan Gottlieb Reimar W. og
Sofie Elise Christiane f. Wieck. I en Alder af 17 Aar blev han
Elev af Kunstakademiet i Kjøbenhavn og udstillede allerede 1824
en Komposition, «Scene af Syndfloden» ; 1826 kom hans «Æneas
med sin Hustru og sit Barn søge at overtale Anchises til at
forlade Troja», men Aaret efter bosatte han sig i Slesvig, levede
der af at male Portrætter og foretog en Udenlandsrejse; til 
Kjøbenhavn, hvor han dog paa ny udstillede fra 1833, er han næppe
vendt tilbage før 1836, da han gjenoptog sine Studier paa
Akademiet. I 1837 kjøbte Kunstforeningen 2 Billeder af ham, «En
hvilende In valid» og «Grækere, som skjule sig for rekognoscerende
Tyrker»; 1837 fik han den mindre Guldmedaille for «David
opmuntrer Saul ved sit Harpespil» og 1838 den Neuhausenske
Præmie for «Kong Valdemar sætter liden Else paa Prøve». Kort
efter blev han Kostumetegner ved det kongl. Theater. Han døde
ugift 24. Dec. 1844.

W. var en ret flink Kompositør, men overfladisk i Følelsen,
svag i Tegningen og konventionel i Farven. Billeder af ham som
de nævnte samt «Marsk Stigs Døtre», «Kongens Skygge» (1843,
efter Chr. Winthers Digt), «Corfits Ulfeldt og hans Hustru i
Fængselet» og det efter hans Død udstillede «En Ridder favnes til
Døde af Ellepiger» vandt ham et vist Publikum, men kunne nu,
naar de lejlighedsvis komme frem, vanskelig gjøre Regning paa
synderlig Opmærksomhed.

Weilbach, Nyt dansk Konstnerlex.

Sigurd Müller.



Westphal, Frederikke, f. 1822, Malerinde. W. fødtes i Byen 
Slesvig 22. Juli 1822 som Datter af Blikkenslager Frederik
Christian W. og Margrethe f. Michelsen. Hun levede afvexlende i
Slesvig, Pinneberg, Kjøbenhavn, Jena, London, Hannover og Altona og
ernærede sig delvis ved at give Damer Undervisning i Malerkunsten.
Paa Charlottenborgudstillingen debuterede hun i 1856 med «En
ung Pige, der samler Markjordbær»; Maleriet blev solgt til Kong
Frederik VII, der ogsaa skal have støttet hende med et Stipendium.
I Aarene 1857, 1858, 1860 og 1861 udstillede hun paa Charlottenborg 
forskjellige Figurmalerier; Kirken i Frederiksberg ved Slesvig
ejer et Portræt, hun har malet af Generalsuperintendent Callisen.
For øvrigt er der om hendes senere Aar kun oplyst, at hun gik
over til Irvingianismen. -- I Følge Weilbach er hun ikke i Slægt
med ovennævnte F. B. Westphal.

Weilbach, Nyt dansk Kunstnerlex.

Sigurd Müller.



Westphalen (Westphal), Hans Georg, 1674-1733, Diplomat, 
var født i Fredericia 1674 og Søn af en tysk Kapitajn, Johan
Westphal, der siden stod ved General Weyhers Regiment og faldt
foran Malmø 1677. Familien var af borgerlig Herkomst, og W.
skrev sig oprindelig Westphal, men forandrede det siden til 
Westphalen, maaske for at give det Udseende af, at han hørte til den
tyske adelige Familie af dette Navn. Om hans Ungdom vides
ikke meget. Efter Faderens Død er han vistnok med Moderen
vendt tilbage til Tyskland og er slaaet ind paa den militære Bane;
herpaa kunde det i alt Fald tyde, at han senere fik Titel af
Krigsraad i polsk Tjeneste. Ret længe kan han dog ikke have
været Militær, da han senest fra 1707 træffes som polsk-sachsisk
Resident i Berlin. Han fik i denne Stilling Lejlighed til at vise
den danske Regering forskjellige Tjenester, kom i Forbindelse med
General Løvendal og blev, som det synes ved hans Mellemkomst,
1712 forflyttet til Kjøbenhavn som polsk Minister. Han blev snart
meget vel anskreven her, og 1714 indledede han gjennem
Gehejmeraad Ditlev Vibe Forhandlinger om at træde i dansk Tjeneste.
W. fremhævede ved denne Lejlighed som saa ofte senere, at han
betragtede «gamle Danmark» som sit Fædreland. Efter nogen
Forhandling tilbød man ham Etatsraadstitel og Stillingen som Envoyé
extraordinaire ved det preussiske Hof. W. modtog Tilbudet og
afrejste i Okt. til Berlin; men hans Ophold her blev ikke af lang
Varighed, da han allerede i Nov. s. A. udnævntes til Envoyé
extraordinaire i Rusland. Da Zar Peter 1720 i Vrede over Danmarks
Fredslutning med Sverige kaldte sin Ambassadør, Fyrst Dolgorucky,
tilbage fra Kjøbenhavn og lod ham afløse af en Resident, fik W.
ogsaa Ordre til at forlade sin Post. 1721 sendtes han dog atter
til Rusland for at protestere mod, at Zar Peter gav Hertug Carl
Frederik sin ældste Datter til Ægte, og tilkjendegive ham, at hvis
han paatog sig Engagementer, der stred mod Danmarks Interesser,
vilde den danske Regering se sig nødt til at gaa sine egne Veje
og sikre sig paa anden Maade. Efter at have udført dette
ingenlunde behagelige Hverv vendte han tilbage til Danmark, men
udnævntes paany i Foraaret 1722 til Envoyé i Rusland.

Det var ingenlunde nogen let Stilling at være Gesandt ved
det russiske Hof. Baade den lunefulde og opfarende Zar Peter
og de russiske Statsmænd vare tit meget vanskelige at forhandle
med, og navnlig efter Zar Peters Død 1725 var der en stadig
Intrigekamp ved Hoffet. W. gjorde dog, i alt Fald indtil sine senere
Aar, god Fyldest i sin Stilling og viste ved mange Lejligheder stor
Forhandlingsdygtighed og et sundt politisk Blik, selv om man ikke
kan kalde ham nogen overlegen Statsmand. Som sin politiske
Stordaad betragtede han det, at han 1727 ved sin gjennem den
kejserlig-østerrigske Gesandt Rabutin fremsatte Plan om et Ægteskab
mellem Zar Peters Sønnesøn, den senere Kejser Peter II, og Fyrst
Menzikofs Datter fik denne sidste til at sætte al sin Indflydelse
hos Kejserinde Cathrine ind paa at faa Svigersønnen udnævnt
til hendes Efterfølger med Forbigaaelse af Peter den stores Døtre,
hvorved den ved den ældste Datters Giftermaal 1725 med Hertug
Carl Frederik af Gottorp for Danmark saa truende Fare for
Gottorpernes Tronbestigelse i Rusland foreløbig afvendtes. Hans
Fortjenester ved denne Lejlighed lønnedes med en Udnævnelse til
Konferensraad. Men havde W. saaledes betydelige Fortjenester af
den danske Stat, glemte han heller ikke at fremhæve dem. Han
var en overordentlig forfængelig Mand, der aldrig blev træt af at
give Regeringen i Kjøbenhavn gode Raad og fremhæve sin egen
Dygtighed og sine egne Fortjenester. Regeringen blev i Længden
kjed af at høre herpaa og gav ham forskjellige Tilrettevisninger.
Værre blev det dog, da Christian VI efter sin Tronbestigelse
søgte at nærme sig til Sverige, hvilket naturligvis vakte en
betydelig Misstemning ved det russiske Hof. W. havde altid været en
ivrig Modstander af Sverige og havde ved sit lange Ophold i
Rusland og sin intime Omgang med de russiske Statsmænd vænnet
sig til at se de politiske Forhold alt for meget med russiske Øjne.
Han var i Hjærtet en Modstander af Regeringens nye Politik og
derfor en daarlig Repræsentant for denne i St. Petersborg. Hans
Optræden ved forskjellige Lejligheder indbragte ham derfor ogsaa
meget drøje Reprimander. Hans Kraft nedbrødes desuden ved
alvorlige Sygdomsanfald, ligesom ogsaa hans ødelagte økonomiske
Forhold voldte ham mange Vanskeligheder. Regeringen lod ham
dog forblive paa Posten indtil hans Død, 22. Dec. 1733, der indtraf
pludselig som Følge af et apoplektisk Anfald.

E. Holm, Danmark-Norges Hist. 1720-1814 I-II.

L. Laursen.



Westring, Gustav Frederik, f. 1834, Veterinær. W. blev 
født 9. Jan. 1834 i Kjøbenhavn som Søn af Bogbinder C. J. W. og
Magdalene f. Rasmussen. Der var 12 Børn og smaa Kaar. 1840
flyttede Familien til Frederikssund, i hvis Borgerskole W. fik en
meget tarvelig Undervisning. Efter Konfirmationen, i 1848, maatte
han sørge for sig selv. I 4 1/2 Aar var han Smeddelærling hos
Regimentsdyrlæge Petersen paa Husarkasernen, hos hvem han blev
som Svend, indtil Mesteren døde af Kolera 1853. Saa rejste han
paa Haandværket 1 Aar. Derpaa fik han af en lidt ældre Broder,
der var Matros, i et halvt Aar 6 Rdl. maanedlig, for at han kunde 
læse til Præliminærexamen, som han bestod i Jan. 1855. To Aar
efter tog han Dyrlægeexamen med Udmærkelse og blev strax
«Kandidat» ved Skolen. I 1858 blev han Assistent ved den
nyoprettede Veterinær- og Landbohøjskoles Klinikker (fra Juni 1860
kun ved den stationære). Samtidig forberedte han sig til Artium
og tog dens første Del 1862, men samme Aar blev han ansat
som Forstander for Højskolens Smedje og Docent i Beslagkunst.
Han indlagde sig som saadan varig Fortjeneste ved i 1869 at
udgive en fortrinlig Beslaglære, der endnu stadig benyttes (4. Udgave
1899), samt ved i 1863 at indføre et 2 Maaneders Kursus for
Beslagsmedde, hvorved der i Aarenes Løb er stiftet rneget Gavn.
1874 blev W. ansat som Beslaglærer ved den militære Ride- og
Beslagskole først med Charge som Korpsdyrlæge, senere (1895) som
Overdyrlæge. 1904 tog han sin Afsked.

W.s ualmindelige Begavelse og store Arbejdsevne ere paa
mange Maader komne Samfundet til gode. I Treserne benyttedes 
han meget af Landhusholdningsselskabet ved Ordningen af
Kvægudførselen til Storbritannien, og han har jævnlig i Tale og
Skrift (Tidsskrift for Landøkonomi) oplyst Landmændene om
vigtige Veterinærspørgsmaal. Han har ogsaa gavnet Landbruget ved
1870 at udgive en fortræffelig ny Bearbejdelse af Abildgaards
berømte «Heste- og Kvæglæge», hvoraf nye Udgaver senere ere
udkomne. I «Tidsskrift for Veterinærer» har han i Aarenes Løb
offentliggjort en Del, til Dels meget værdifulde Afhandlinger om forskjellige
Sygdomme, saaledes Hundegalskab, Oxens ondartede Lungesyge
og Kvægpesten. Ogsaa med Hesteavlsspørgsmaal har han
beskæftiget sig, og i 1896 udgav han en Bog om rationel Avl af lettere
Heste. W. har gjort flere Udenlandsrejser, saaledes 1865 til
Tyskland, Wien, Paris og London, 1866 til England og Skotland, 1883
til de russiske Stepper for at studere Kvægpest og 1893 til 
Tyskland og Ungarn for at studere Avlen af orientalske Heste. -- 
1862 ægtede W. Jensine Laurine Jensen, Datter af Snedkermester J.
i Frederikssund.

B. Bang.

 o. 1160, Kriger">

Vetheman, o. 1160, Kriger. V. var en tapper Roskildeborger 
-- som et Tilnavn (jvfr. islandsk veiðimaðr, Jaeger) kan hans 
Navn ikke opfattes -- der indlagde sig store Fortjenester af
Landets Selvforsvar paa den Tid, da Kong Svend ikke tilstrækkelig
varetog denne Opgave. V. stiftede blandt Byens Borgere et
frivilligt Kapersamfund, der dog fik Ret til uden Ejerens Samtykke 
at benytte andre Bymænds Skibe, som fandtes passende dertil,
imod at de gav 1/8 af det tagne Bytte i Fragt. Mandskabet nød
Nadveren, før end det sejlede ud; der blev paa de letsejlende
Fartøjer holdt det skarpeste Udkig, og Folkene maatte tage deres
Søvn ved Aarerne; det gjaldt om at overrumple Fjenderne, hvor
de fandtes ved Kysterne. Alle Deltagere vare ligestillede, og
Styrmænd og Rorkarle fik samme Andel i Byttet; dersom de paa
tagne vendiske Skibe fandt kristne Fanger, forsynede de dem med
Klæder og sendte dem hjem. Med deres 22 Skibe erobrede
Kaprerne i næsten ublodige Kampe 82 vendiske Skibe. Bønderne paa
Sjælland fulgte det givne Exempel, og saaledes var en Begyndelse
ble ven gjort til en Befrielse fra det vendiske Tryk. Ogsaa under
Kampene paa Valdemar I's og Absalons Tid var V. en af de
djærveste og ivrigste blandt Førerne; paa de store Hærfarter var
han Spejder, han færdedes paa Krydsfarter sammen med Esbern
Snare, og af Kongen betroedes der ham store Hverv i Krigen.

Johannes C. H. R. Steenstrup.



Vett, Lemming Valentinus Emil, f. 1843, Handelsmand og 
Industridrivende. E. V. er født 7. Nov. 1843 i Rødby, hvor hans
Fader Julius Theodor V. var Læge, Moderen var Karen Petrine
f. Bjørn. Efter endt Skolegang kom han i Lære i Datidens største
Provins-Hvidevareforretning, C. B. Christensen i Aarhus. I denne
Forretning blev han ud over sine Læreaar, han naaede endog til
en Tid at bestyre den selvstændig, og da Principalen døde, var
der Tale om et Kompagniskab med Sønnen. Planerne herom
bleve dog ikke realiserede. V. fik Plads i en anden Aarhusforretning, 
en Modeforretning, men kun for kortere Tid, thi 1868
etablerede han sammen med Th. Wessel (ovfr. S. 430) en
selvstændig Aarhusforretning, og han blev herefter yderligere
Kompagnon i de Forretninger, der nu under Firmaet Th. Wessel & Co.
ogsaa stiftedes i Aalborg, Odense og Kjøbenhavn. Men først 1876
flytter han selv fra Aarhus til Kjøbenhavn, hvor Kompagniskabets
Forretning under Firmaet Th. Wessel & Vett hurtig voxede til det i
Danmark enestaaende Magasin du Nord. Kompagnonerne udfyldte
hinanden paa en fortrinlig Maade; var Initiativet ofte Wessels, var
den store Detailkundskab V.s, og han har ogsaa sin væsentlige
Andel i de betydelige industrielle Virksomheder, der startedes af
Firmaet, og som ere nævnte ovfr. S. 431. 1899 omformede
Kompagnonerne deres store Virksomhed til et Aktieselskab, hvis 
Direktion de overgav til yngre Kræfter, medens de selv tog Sæde i
Selskabets Bestyrelse. Det er kun naturligt, at V. i en Aarrække
(fra 1885) har været handelskyndigt Medlem af Sø- og
Handelsretten, og det viser hans filanthropiske Sind, at han er et virksomt
Bestyrelsesmedlem i den 1901 stiftede Nationalforening til
Tuberkulosens Bekæmpelse; af Foreningen Friskolebørns Asyler er han
Medstifter. I den By, han i sin Ungdom var knyttet til, fandt
han sin Hustru, Caroline Adolfine f. Langballe (f. 15. Sept. 1849),
hvem han ægtede 27. April 1870; hun er Datter af Fabrikejer Carl
Christian L. i Aarhus og Hansine f. Pallisen.

Illustr. Tid. 1899-1900 S. 119-20. 
N. Malmgreen, Danmarks industr. Etabl. II, 176. 

C. Nyrop.



Wever, Johann Friederich, 1699-1759, Kjøbmand. 
W. fødtes 8. Marts 1699 i Cleve, kom, vistnok paa Foranledning af sin
Slægtning Michael Fabritius (V, 37), til Kjøbenhavn og oprettede
sammen med denne o. 1740 Firmaet Wever og Fabritius, der drev
en stor Vexel- og Kommissionsforretning, og som hørte til sin
Tids anseteste Handelshuse her hjemme. Tillige var W. knyttet til
de fleste større oversøiske Handelsforetagender. Fra 1740 nævnes
han som Hovedparticipant i Asiatisk Kompagni og fik 1743 sammen
med Fabritius Titel af Agent. 1746 blev han Meddirektør for det
kongl. vestindisk-guineiske Kompagni og kjøbte 1754 dets Plads og
Bygninger. End videre blev han 1747 Meddirektør for det s. A.
oprettede almindelige Handelskompagni, der 1750 overtog den
grønlandske Handel, 1752 Meddirektør af Asiatisk Kompagni og
1755 tillige for det s. A. oprettede kongl. afrikanske Kompagni og
beklædte disse to Stillinger til sin Død. 1754 udnævntes han til
Etatsraad og blev beskikket til Overformynder, ligesom han i sine
sidste Leveaar var, Meddirektør af Opfostringshuset. Desuden var
han Medlem af Kommissionen til Opførelsen af Frederiks tyske
Kirke paa Christianshavn. W. døde 9. Maj 1759 i Kjøbenhavn.
Han havde 19. Jan. 1748 ægtet sin 1746 afdøde Kompagnon M.
Fabritius' Enke Anna Maria f. Køster (f. 17. Nov. 1705 i Frankfurt a. M.,
d. 18. Marts 1775), Dame de l'union parfaite; hun blev gift 3. Gang,
8. Dec. 1763, med dansk Generalmajor Jean Baptiste Descarrieres
de Longueville (f. 1699 d. 27. Jan. 1766).

L. Bobé, Efterladte Papirer fra den Reventlowske Familiekreds VI, 530. 602. 
Walter Wever, Geschichte der Familie Wever (Berlin 1898).

Louis Bobé. 



Wexels, Wilhelm Andreas, 1797-1866, Præst, født i 
Kjøbenhavn 29. Marts 1797 af Forældrene, den senere Administrator
ved Glasværkerne i Norge Frederik Nannestad W. (f. 1759 d. 1825)
og Bolette Cathrine f. Balling (f 1809). Student fra
Metropolitanskolen 1814 blev han indskreven ved Christiania Universitet, hvor
han 1818 fik theologisk Examen med Udmærkelse. Aaret efter
blev han Kateket ved vor Frelsers Kirke i Christiania, hvor han
forblev, fra 1846 som resid. Kapellan, til sin Død, 14. Maj 1866.
Sit Otium brugte han til Manuduktion og litterært Arbejde, medens
han i sin Forkyndelse stod Herrnhuterne nær indtil 1831, da han
skilte sig ganske fra dem og i sit Forfatterskab fremtraadte som
Tilhænger af Grundtvig, saaledes som denne maatte opfattes efter
1825. Kirkekampen i Danmark ved denne Tid havde en Gjenklang
i Christiania ved W.s Angreb paa N. Treschows Bog
«Kristendommens Aand». W. optraadte ikke her som Videnskabsmand,
men hans smaa Skrifter fik Betydning ved den Stilling, han indtog
over for de studerende og de yngre Præster. 1834 begyndte han
et «Tidsskrift for Kirkekrønnike og Theologi», der sluttede 1839,
efter at han havde begyndt paa en Forklaring over det nye
Testamentes Skrifter, der ved sin Klarhed og Opbyggelighed har været
til stor Velsignelse. Her havde han imidlertid udkastet en Brand
ved en uforsigtig Udtalelse om Mulighed af Omvendelse efter
Døden, der maatte vække Anstød hos de alvorlige Almuesmænd,
der havde deres Avtoriteter i Kingo og Pontoppidan. Anfaldene
paa W. bleve voldsomme, da Pontoppidans Forklaring, omarbejdet
af W. og 2 theologiske Professorer 1843, antydede den samme
Tanke, og W. fandt sig foranlediget til at udgive et større Skrift
«Aaben Erklæring til mine Medkristne» (1845), der blev meget
læst. Man vilde imidlertid ikke forstaa ham, og, W. har næppe
heller haft den rette Forstaaelse af den norske Almues Karakter
eller af Tidens Forhold: Bøndernes Opkomst i politisk og religiøs
Henseende.

W. var en Fredens og Kjærlighedens Mand, men fik mere
Strid end de fleste. Uafbrudt bekæmpet af de vakte Lægfolk
maatte han i Kamp med sine Venner C. U. Sundt (Afholdssagen)
og I. Hesselberg (Politik paa Prædikestolen) og endelig med J. S.
Welhaven, der havde forsøgt paa Omarbejdelse af gamle Salmer. W.
havde længe syslet med Forarbejder til en ny Salmebog og udgav
en saadan 1849. Den blev indført i Fængslerne, men videre kom
den ikke. W. har skrevet Salmer af ikke ringe Værd, men i 
Behandlingen af andre Digteres Arbejder var han mindre heldig, om
han end var Welhaven overlegen paa dette Gebet.

W. var en gjennempraktisk Natur, havde et sikkert Blik paa
Forholdene og kunde bruges til meget forskjellig Gjerning -- fra
at examinere theologiske Kandidater til at skrive Love og bestyre
Hovedstadens Almueskolevæsen. Sin væsentligste Betydning fik
han som Prædikant, om end hans udmærkede Evner ikke traadte
frem gjennem en tilsvarende ydre Begavelse. Folketaler blev han
aldrig, men for de søgende Sjæle blev han til stor Velsignelse.
Hans Prædiken bevægede sig væsentlig om Gjenfødelsen og det
nye Liv, og han har her visselig i høj Grad rammet sin Tids
Tarv. Hans 2 Postiller læses fremdeles, og en mere folkelig
Opbyggelsesbog end hans «Andagtsbog for Menigmand» (1826) kan
man vanskelig finde. Noget lignende gjælder hans lille
Bibelhistorie (1830), der dog nu er fortrængt af nyere Arbejder. W.
vilde aldrig være andet end Præst, og han afslog det Bispeembede,
hvortil han 1848 næsten enstemmig valgtes.

W. blev gift 5. Nov. 1823 med Hedvig Elisabet Lund (f. 11. April
1801 d. 26. Marts 1830), Datter af Milter L., Forvalter ved Svelvigs
Glasværk, og Maren Brocher f. Wexels, hans Søskendebarn.

Avtobiografi i Skillingsmag. 1852 Nr. 1. 
E. Mau, W. A. Wexels Liv.
T. Klaveness i Morgenbladet 1901 Nr. 620. 
A. C. Bang i Dagsavisen 29. Marts 1897.

D. Thrap.



Wexelsen, Hans Leganger, 1755-1835, Etatsraad, var Søn 
af Wexel Hansen (f. 1715 d. 1790), der døde som Sognepræst til
Nannestad, og Anna Louise f. Leganger og blev døbt 13. Febr.
1755. Han blev Student fra Christiania Skole 1771 og theologisk
Kandidat 1776. Han virkede derefter som Korrespondent ved
grønlandske, islandske, færøske og finmarkske Handel, var 1780-83
2. Kopist i Rentekammerets fynske Kontor og blev 1787 Sekretær
ved den islandske Handels Realisationskommission. 1790 blev han
3. Administrator ved den grønlandske Handel og 1793 Medlem af
Kommissionen angaaende den islandske, færøske, grønlandske og
finmarkske Handel. 1804 blev han Justitsraad og 1805 Medlem af
Direktionen for den almindelige Enkekasse. I en lang Aarrække
var han Privatsekretær hos Grev C. D. F. Reventlow.

I 1804 traadte W. som Kommissionær for Staten ind i det
store Peschierske Handelshus (XIII, 9 ff.), og i denne Egenskab
blev han mod Slutningen af 1808 sendt til Norge som Regeringens
Agent med det specielle Hverv at redde den norske 
Trælasthandel. Fornemmelig arbejdede han i 1809 i Distrikterne langs Kysten
af Bratsberg og Nedenæs Amter, hvor ogsaa Kjøbmand Hans
Møller i Porsgrund var Mellemmand. Rigelig udstyret med
Bankosedler fra Seddelfabrikken i Altona afsluttede W. her med
Kjøbmænd og Brugsejere betydelige Handeler, hvilke for at dække
Regeringen gik i Peschiers Navn. Men hvor velmente end disse
Forretninger vare saa vel fra Regeringens som fra dens Agents Side,
opnaaedes ikke den tilsigtede Gavn. De større Handelshuse
indlod sig nemlig ikke i nogen saadan Forbindelse, saaledes at
Operationerne hovedsagelig kom til at foregaa med de Jærnværksejer
og Trælasthandlere, der sad i mindre Virksomhed. Derigjennem
opstod der senere meget indviklede Forhold, som voldte Deltagerne
Tab og alskens Vanskeligheder. Forskjellige Omstændigheder
medvirkede til, at Regeringen, hvad der ikke var beregnet, blev den
vindende Part, medens dens Skyldnere led meget under Trykket
af de paatagne Forpligtelser. Huset Peschiers Fordringer paa norske
Handelshuse overførtes efter 1819 til den norske Stat. Men kun
en ringe Del deraf viste sig at være erholdelige.

W.s Sendelse til Norge fik derimod en anden, baade i
politisk og økonomisk Henseende betydningsfuld Eftervirkning for hans
Fødeland. Han iagttog under sit Ophold i Norge de bedrøvelige
Følger af den Afspærringspolitik, som Frederik VI havde sat i Gang
over for Englænderne efter 1807. Han forstod tillige den
Indflydelse, som dette havde paa den offentlige Mening, navnlig derved,
at der under det økonomiske Tryk opvoxede en stærk Stemning
for at se Norge forenet med Sverige. W. gav sine foresatte en
korrekt Fremstilling af disse Forhold, og derved lykkedes det at
opnaa en Eftergivenhed fra Kongens Side, som bl. a. ledede til at
aabne den saakaldte Licensefart for den norske Handelsflaade.
Jac. Aall omtaler W. som Regeringens «kloge og agtpaagivende
Handelsagents og kalder ham i sidstnævnte Anledning «en stille,
men skarp Iagttager». W., der 1830 var bleven Etatsraad, døde
17. April 1835 i Kjøbenhavn.

Jac. Aall, Erindringer. 
Marcus Rubin, 1807-14. 
Yngvar Nielsen, Grev J. C. H. Wedel Jarlsberg I. 
Bobé, Efterladte Papirer fra den Reventlowske Familiekreds IV, 283. 

Yngvar Nielsen.



Wexschall, Frederik Thorkildsen, 1798-1845, Violinist,
var født i Kjøbenhavn 9. April 1798. Faderen, en norsk Bondesøn, 
der skrev sig Johannes Thorkildsen Wexsal, var den Gang 
Stadsjæger hos Kronprinsen og blev senere Palaisforvalter paa
Amalienborg; Moderen hed Jacobine Caroline f. Holm. Undervist
paa Violin, først af Faderen, senere af Prof. Lem, optraadte W.
allerede i Barnealderen paa Hof koncerter; i Juni 1812 blev han
«Elev» i Kapellet og udviklede sig her under den fortræffelige
Læremester, Koncertmester Tiemroth, til en glimrende Violinspiller
med en sjælden stor Tone. 1820-22 rejste han med offentlig
Understøttelse i Udlandet, hvor han studerede under Mestre som
Carl Moser i Berlin, Pechatscheck i Wien og Spohr i Kassel og
gav Koncerter, som bleve omtalte med Berømmelse endog i det
ved udmærket Violinspil forvænte Paris. Kritikken kaldte ham
her Wexschall, og denne Skrivemaade beholdt han for Fremtiden,
maaske som et lille Drilleri (vexer) over for Professor Schall, der
altid tilsidesatte ham. Uagtet det almene Bifald ude og hjemme
avancerede W. efter sin Hjemkomst ikke højere i Kapellet end til
2. Balletrepetitør og 1. Sekondviolinist (1824). Men efterhaanden
arbejdede han sig frem til at blive den, der ved sine kraftige og
brede Buestrøg ledede Ensemblet i Orkestret, og ved Schalls Død
blev W. Forstander for den kongl. Violinskole med Prædikat af
Koncertmester (1835). Blandt hans Elever skal fremhæves
Søstersønnen Frits Schram, S. H. Paulli og N. W. Gade, der ofte senere
omtalte W.s «glimrende Tone» med Beundring. Men hans
voldsomme Energi og Ild maatte til sidst nedbryde hans Livskraft, og
Musiklivet led et stort Tab, da en langvarig, tærende Sygdom
tidlig lagde ham i Graven, 25. Okt. 1845, Aaret efter at begge
hans gamle Forældre vare døde. 1823 blev han gift med
Skuespillerinden Anna H. D. Brenø (XII, 208); Ægteskabet blev opløst
1831, og senere ægtede han Caroline f. Dam (d. 1848).

Kjøbenhavns Theaterblad 1845 Nr. 164. 
Bournonville, Mit Theaterliv III, 245 ff. 
Musikforeningens Festskr. I-II. 
Schytte, Musiklex. 

S. A. E. Hagen.



Weyberg, Frederik, s. Weiberg.



Weybye, Poul, 1671-1739, Zahlkasserer. Han skal stamme 
fra Helsingør og var under Krigen med Sverige i 1710 og de nærmest
følgende Aar Overproviantmester for den norske Armé. Han
udnævntes 1714 til «Kasserer udi Norge» og fik senere Titel af
Krigskommissær samt var Medlem af den kongl. Kommission, der under
Biskop Deichmans Ledelse udarbejdede den nye Matrikkel (1723), som
dog ikke traadte i Kraft. Han indlod sig i Bjærgværksspekulationer 
i Forening med den en Gang rige Kjøbmand i Skien Nils Josten,
og da disse slugte, hvad han af egne Midler kunde opdrive, gjorde
han ham Forstrækninger af Zahlkassen under Form af Forskud. W.s
Bo, der allerede 1711 var i Underbalance, maatte endelig opgives i
1722, da Josten skyldte den kongelige Kasse over 50000 Rdl. De
bleve begge satte paa Akershus, hvor Josten døde, og W., der ikke
kunde faa sin Gjæld dækket, hensad til Juni 1733, da han under
Kong Christian VI's Rejse i Norge blev frigiven, hvorefter han og
hans anden Hustru boede i hans Svigermoders Hus i Christiania,
indtil han afgik ved Døden 18. Nov. 1739. -- Han var gift 1. med
Margareta Maria Waach (d. 1711), vistnok en Præstedatter fra Næs
i Hallingdal, og 2. (22. Sept. 1716) med Maria Collett (f. 27. Nov.
1695 d. 17. Nov. 1762), Datter af Kommerceraad James C. (IV, 50).
Hun ægtede 1741 Peter Resen, Justitsraad og Magistratspræsident
i Christiania (f. 1692 d. 1743).

A. Collett, En gammel Christiania-Slægt S. 82 ff.

H. J. Huitfeldt-Kaas.



v. d. Weyde, Hans Elias, 1691-1759, Officer, var født 
30. Sept. 1691 i Citadellet Frederikshavn; hans Forældre vare
Kapitajn Rudolf v. d. W., af en gammel, oprindelig flamsk
Officersfamilie, og Alhed Berte Lund, en Borgerdatter fra Skaane. 15 Aar
gammel blev Sønnen «sat i Mondur» ved Prinsen af Hessens (fra
1714 sjællandske) hvervede Infanteriregiment, hvor han tjente i
37 Aar og blev Fændrik 1710, Sekondlieutenant 1711, Premierlieutenant 
1717, Kapitajnlieutenant 1729, Kapitajn 1730 og Major 1739.
Han gik af med Oberstlieutenants Karakter 1744, men fik 1752 ny
Ansættelse som Kommandant paa Gottorp, hvor han døde 22. Avg.
1759. Han havde 1709-20 gjort den store nordiske Krig med i
Skaane, Nordtyskland og Norge, havde vist sig som en brav og
tapper Soldat og var flere Gange bleven saaret. Ogsaa i
Expeditionen til Hannover 1741-42 havde han taget Del. Han var gift
1. (12. Febr. 1727) med Berte Marie f. Schmidt (d. 7. Jan. 1739),
Datter af Kapitajn Johan Georg S. til Lyngholm; 2. (22. Sept. 1745)
med Edele Ermegaard f. Pors (f. 11. Dec. 1720 d. 11. Nov. 1746),
Datter af Oberst Claus Enevold P. (XIII, 231).

Gjennem sin 1. Hustru arvede W. den lille Sædegaard
Lyngholm i Thy, som han solgte 1754. Her nedskrev han under sit
Otium 1744-50 ret udførlige Optegnelser om sit Liv, der
oprindelig kun vare bestemte for hans Børn, men som have ikke ringe
Interesse som et Øjenvidnes Beretning om de nævnte 
Krigsbegivenheder og om Datidens militære Forhold. Ved sit gode og
naturlige Dansk og ved den humane og beskedne, fædrelandskjærlige
og gudfrygtige Tone, der gaar igjennem Selvbiografien, er denne
derhos et vægtigt Vidnesbyrd imod dem, der i Jacob v. Thyboe og
Diderich v. Menschenschreck have villet se typiske Repræsentanter
for hele Datidens danske Officerskorps; det er i denne Henseende
karakteristisk, at W. i Optegnelserne viser sig som en Beundrer af
«Hr. Holbergs berømmelige Skrifter».

H. E. v. d. W.s Selvbiografi, udg. af H. W. Harbou (Personalhist. Tidsskr. 3. R. 1). 

H. W. Harbou.



Weyhe, Alexander, s. Weihe.



Weyhe, Frederik Joachim Henning, 1826-99, Officer. 
W. er født 5. Jan. 1826 i Kjøbenhavn, hvor hans Fader, Erik
Leganger W., var Major ved Landkadetakademiet. Moderen hed Bothilde
Christiane f. Thal. Han blev 1839 Landkadet, 1844 Sekondlieutenant 
med Aldersorden fra 1843 samt Repetent og Page og ansattes 
Aaret efter ved 1. Jægerkorps, hvormed han 1848 rykkede i
Felten. Han var med i den første Kamp ved Ringenæs, ved Bov
og i Slaget ved Slesvig samt senere i Fægtningerne ved Nybøl og
Dybbøl. I denne sidste blev hans Kompagnikommandør saaret,
og han overtog saa Befalingen over Kompagniet, som han med
Dygtighed førte under Resten af Felttoget, medens han for sit
hele tapre Forhold benaadedes med Ridderkorset, skjønt kun
22 Aar gammel. I 1849 avancerede han til Premierlieutenant og
ansattes ved 1. Reservejægerkorps, hvormed han deltog i
Fægtningerne ved Krybily og Gudsø samt i Slaget ved Fredericia;
Aaret efter deltog han i Slaget ved Isted samt som
Kompagnikommandør ved 2. Forstærkningsjægerkorps i Overfaldet paa
Brekendorf. I 1851 blev W. ansat ved 5. Jægerkorps og var i 8 Aar
Adjudant ved dette Korps, ved hvilket han ogsaa blev staaende
efter Udnævnelsen til Kapitajn 1860. I 1861 kom han til 1.
Bataillon og rykkede som Chef for 1. Regiments 4. Kompagni 1864 i
Felten. Han deltog først i Forpostfægtningerne ved Overselk og
derefter i Kampen ved Sankelmark, hvor han angreb Østerrigerne
med stor Energi, saa en stor Del af hans Folk kom i Haandgemæng 
med Fjenden; en kort Tid lykkedes det ham at standse
dennes Fremrykning, men derpaa saaredes han og faldt i
Fangenskab. Efter Fredslutningen kom W. tilbage til 1. Bataillon, men 
ansattes 1867 som Stabschef ved 1. jyske Brigade under General
Wilster, fra hvilken Stilling han i 1870 vendte tilbage til 1.
Bataillon samt sendtes paa en Tjenesterejse til Italien. Udnævnt i
1873 til Oberst og Chef for 7. Bataillon beordredes han i 1879 til
at overvære Manøvrerne ved det 15. tyske Armékorps og ansattes
Aaret efter som Chef for 5. Regiment; 1885 blev han Kommandør
af Danebrog af 2. Grad.

W., der var en dygtig praktisk Officer og kunde se tilbage
paa en smuk Krigshistorie, blev i 1888 forbigaaet, hvorefter han
ansøgte om sin Afsked fra Krigstjenesten, hvilken tildeltes ham
med Kommandørkorset af 1. Grad. Skjønt han næsten kunde
pukke paa sin Mangel paa theoretiske Kundskaber, var han i
Virkeligheden meget belæst og tog sig derfor Tilsidesættelsen
meget nær. Han døde 30. Dec. 1899. -- 12. Avgust 1870 blev han
gift med Martine Petrea Georgine Christensen, Datter af
Fabrikejer C. Christensen i Aarhus.

P. N. Nieuwenhuis.



Weyher, Adam, --1676, Officer, Arveherre til de pommerske 
Godser Parlin, Mulckentin og Cummerow, var vistnok en
Søn af Jacob W. til Parlin og Mulckentin. Under Religionskrigene
i Midten af det 17. Aarh. indtraadte han i den svenske Hær, var
1656 avanceret til Oberst og laa i Maj s. A. som Kommandant i
Warschau under Arvid Wittenberg. Da Fæstningen 21. Juni maatte
kapitulere til Kong Johan Casimir, faldt W. i polsk Krigsfangenskab, 
men maa dog snart være bleven udvexlet, thi under Carl
Gustavs Tog op i Jylland i Avg. 1657 førte han som Oberst et
Dragonregiment og deltog med dette i Stormen paa Frederiksodde
20. Okt. 1657. Efter Fredsbruddet 1658 laa han, som da var
avanceret til Generalmajor, under Pfalzgreven af Sulzbach paa Fyn
og blev 31. Maj 1659 kastet tilbage fra Fænø af den kejserlige
General Montecucoli. Under Slaget ved Nyborg 14. Nov. 1659
kommanderede han i Centrum under Stenbock og faldt ved Nyborgs
Kapitulation i dansk Krigsfangenskab. Efter Freden i Kjøbenhavn gik
W. i brunsvig-lyneborgsk Tjeneste, hvorfra han i 1673 Paa
Foranledning af Feltherren Hans Schack indkaldtes til Danmark,
udnævntes til General af Infanteriet samt Gouvernør i Holsten og
fik 3. Sept. det forhen af Henrik Ruse kommanderede hvervede
Infanteriregiment. 1674 blev han dekoreret med Danebrogsordenen
og udnævntes, da Danmark mobiliserede i Anledning af Krigen
med Sverige, til Feltmarskallieutenant; han førte under Christian V's 
Overbefaling den danske Hær under Felttoget i Tyskland og
Belejringen af Wismar i Efteraaret 1675. Da Christian V i 1676
forlagde Krigsskuepladsen til Skaane, kommanderede W. under
Overfeltherren, Hertug Johan Adolf af Pløen, og deltog i hele
Sommerfelttoget, men da Armeen i Efteraaret laa koncentreret i Vestskaane,
døde W. 14. Okt. 1676 paa Boserup ved Engelholm. Han var gift
med Catharina Baronesse Khevenhüller. -- En af hans Sønner,
Carl Philip W. førte 1692-94 som Oberst 1. jyske Rytterregiment,
der i kejserlig Sold kæmpede i Ungarn. Han døde i Wien
5. Maj 1694.

J. C. W. Hirsch.



Weyle, Hans Jørgen, --1820, Danser. W., hvis Forældre 
sandsynligvis vare Dansemester Anders Olsen W. og Christine Sophie
f. Roschow (d. April 1784), kom meget ung i Slutningen af 1760erne
ind paa det kongl. Theaters Danseskole, gjorde sig snart
fordelagtig bemærket og indtog i den sidste Fjerdedel af Aarhundredet
en fremtrædende Plads inden for Balletpersonalet; han udmærkede
sig i koreografisk Henseende ved den Lethed, hvormed han
udførte selv de dristigste Spring, og udfoldede som Mimiker en
komisk Kraft, der naaede fra burlesk Løjerlighed til lunerig
Karakterisering. Først efter c. 30 Aars Tjeneste som Figurant
udnævntes W. 1800 til Solodanser, afskedigedes ved Udgangen af 1808-9,
men gjenantoges Okt. 1812 til «at gjøre Tjeneste ved Theatret».
W. døde 22. Maj 1820 i Kjøbenhavn og hans Hustru Johanne
Christine f. Aagaard sammesteds 12. Dec. 1842. 

Arthur Aumont.



Weyse, Andreas, 1664-1725, Deputeret. W. kom ved Aar 
1700 fra Sachsen, hvor hans Broder var Præst, til Kjøbenhavn
som Kjøbmand. 1708 traadte han i dansk Tjeneste som Justits- 
og Kammerraad og fulgte Kongen paa dennes Rejse til Italien
som Kasserer; fra Nov. 1709 oppebar han en aarlig Gage af
1200 Rdl. 1710 var han i Venedig for at rejse et Laan paa
300000 Rdl. mod Pant i de norske Bjærgværker. Efter Erobringen
af Bremen i Sept. 1712 udnævntes W. til Kammerdirektør i
Stifterne Bremen og Verden, og som Medlem af den i Nov. 1713
nedsatte Interimskommission og Overret for Hertugdømmet Slesvig
overdroges ham samtlige Kammersager. S. A. blev han Etatsraad
og Deputeret i Feltkommissariatet indtil April 1716, og fra Sept. d. A.
i Søetatens Generalkommissariat. 1714 fik han Fuldmagt til at
rejse et Laan paa 300000 Rdl. hos Kurhannover og Bemyndigelse 
til at inddrive Restancer i Bremen og Verden. 1717 var han
Medlem af Kommissionen til Undersøgelse af de i dette Aar
udskrevne extraordinær Skatter i Danmark og Hertugdømmerne.
1718 blev han Deputeret for Finanserne, men afgik som saadan
allerede 1720, da han udnævntes til Meddirektør i
Generalpostamtet. S. A. var han kongl. Kommissær ved Pommerns
Tilbagegivelse; 1722 udnævntes han til Konferensraad. 1723 blev han
Medlem af den oldenborgske Matrikkelkommission. Han udarbejdede
en ny og værdifuld Jordebog over Grevskabet, men paadrog sig
herved en Sygdom, der medførte Døden 15. Maj 1725. Hoyer
betegner W. som en fuldendt Hofmand med et meget vindende
Væsen. Oprindelig stod W. Anna Sophies Parti meget nær, men
da hendes Svoger Storkansler Holstein krydsede hans Planer,
intrigerede han mod Dronningen. Kongen skal have tilbudt ham
Stillingen som Oversekretær i Tyske Kancelli sammen med det
hvide Baand, men W. afslog begge Dele. W. ægtede 4. Febr. 1710
i Kjøbenhavn Marie Elisabeth Gasmann (d. 1711). Han ejede det
Holsteinske Palais (nu Nr. 10) i Stormgade. -- Broderen Daniel
Benjamin W. blev 1709 Kommitteret i Rentekammeret, 1721 ved
Politiet og Kommercien; 1725 udnævntes han til Deputeret i
Søetatens Kommissariat og fik Titel af Justitsraad, 1729 blev han
Etatsraad. Han døde allerede 17. Juli n. A., i sin kraftigste Alder
ligesom Broderen. Han var gift med Ingeborg Christine Justesen
(f. o. 1705 d. 12. Juni 1775). Et af Wiedewelts smukkeste
Gravmæler pryder deres Begravelse i St. Petri Kirkes Kapel.

Personalhist. Tidsskr. 2. R. IV, 32.
F. Olsen, Postvæsenet i Danmark 1711-1808, S. 16. 28. 40. 45. 

Louis Bobé.



Weyse, Christoph Ernst Frederik, 1774-1842, Komponist.
W. var født 5. Marts 1774 i Altona og altsaa ved sin Fødsel dansk
Undersaat, ikke en Tysker, som man stundum har villet gjøre
ham til. Faderen, Werner Ernst W., Urtekræmmer og tidligere
Borgerkapitajn, døde allerede 1780, og Moderen, Margaretha
Elisabeth f, Heuser, der var en Snes Aar yngre end sin Mand, giftede
sig Aaret efter med A. Weber, der fortsatte Handelen, men 1794
maatte erklære sig fallit. Moderen var meget religiøs og opdrog
sine Børn i samme Retning, men var dog munter og livlig, elskede
Musik og spillede temmelig færdig paa Klaver.Det i «Musikalsk Museum» XXIV. 
Nr. 1, S. 2 trykte Stykke er ikke af W., men af ældre Oprindelse og i Virkeligheden 
«W.s Moders Bravourstykke». 
Ogsaa for 
Musikkens Theori synes hun at have haft Interesse; i det mindste
findes hun blandt Subskribenterne paa G. M. Telemanns
Generalbaslære (1773). W.s Morfader, Bernhard Christopher Heuser (d. 1799),
af hvem der kjendes nogle Lejlighedskantater, var i sin Tid
Kantor i Glückstadt og blev o. 1763 forflyttet til Hovedkirken i Altona,
hvor han tillige var Lærer ved det derværende Gymnasium
Christianeum og underviste i Religion, Geografi, Latin og Sang, thi
hans Disciple vare tillige Kordrenge, og han maatte med dem
paa Festdage opføre Kirkemusik. Den lille W. havde en smuk og
omfangsrig Diskantstemme og blev derfor tidt benyttet til
Solistpartier, og den gamle Bedstefader, der var en fyrig Musikenthusiast
og var henrykt over at have opdaget Drengens store musikalske
Begavelse, gav ham fra 1782 af Undervisning paa Violin og Klaver,
saa godt han formaaede; efter W.s Sigende var Bedstefaderen ikke
videre dygtig paa Klaveret. Men W. øvede sig meget flittig paa
dette Instrument og opnaaede snart en saa betydelig Færdighed,
at han alle Vegne blev vist frem som et musikalsk Vidunderbarn.
Særlig forbavsedes man over hans Evne til at kunne spille alt fra
Bladet, selv i det hurtigste Tempo. Da hændte det en Dag, at
en alvorlig Musikelsker, daværende Syndikus, senere Borgmester i
Altona, Caspar Siegfried Gaehler, der selv havde lært at spille af
den berømte Phil. Em. Bach, forelagde W. et Præludium af Joh.
Seb. Bach. Her kom vor unge Vens Færdighed til kort, men
dette havde den gode Følge, at hans Øjne aabnedes for, at der
existerede anden og højere Musik end Datidens Modekompositioner,
og han laante af Gaehler alt, hvad denne besad af J. S. Bach og
P. E. Bach.

Uden at kjende videre til Musikkens Theori komponerede W.
i sit 13. Aar nogle Smaasange og et Par Klavertrioer, som han
selv syntes klang godt; ogsaa hans senere saa eminent udviklede
Gave til at kunne improvisere paa Klaver begyndte at vise sig.
I øvrigt levede han i sin Fritid et fantastisk Drømmeliv, skrev
Komedier for sit Marionettheater og læste Romaner i Smug. Men
nu stundede den Tid til, da han skulde konfirmeres og derefter
vælge sig en Levevej. Musikus vilde han være, og han fik
Medhold af Bedstefaderen og til Dels ogsaa af Moderen. Kort efter
Konfirmationen døde Moderen (Juli 1789), og den snusfornuftige
Stiffader satte da igjennem, at W. blev anbragt i Kjøbmandslære.
Efter 8 Dages Forløb fik han dog sin Afsked, thi Kjøbmanden
saa hurtig, at den unge Mand ikke egnede sig til at være 
Handelsmand. Stiffaderen skjændte, og W. græd sine modige Taarer.
I denne Nød og Kvide traf W. en Dag hos Gaehlers den bekjendte
Musikskribent og Professor i Kiel C. F. Cramer, der hørte ham
spille og improvisere og øjeblikkelig var paa det rene med, at det
vilde være Synd, om et saadant Geni ikke skulde ordentlig
vejledes; den rette Mand dertil vilde Cramers gode Ven, Kapelmester
Schulz (XV, 338) i Kjøbenhavn være. Da Cramer tilmed lovede
at befordre W. fra Kiel til Kjøbenhavn og anbefale ham til andre
gode Venner i Hovedstaden som daværende Kancellist P.
Grønland (VI, 268), gav Stiifaderen sit Samtykke til Rejsen. Tarvelig
forsynet med Klæder og Rejsepenge, men med desto rigeligere
Formaninger fra Stiffaderen om at være sparsommelig, kjørte W.
med Posten til Kiel, hvor han traf Cramer, men maatte vente
nogle Dage paa Grund af Modvind. Endelig gik Skibet, og efter
5 Dages Sejlads, hvor W. døjede meget af Søsygen, hvilken han
senere altid erindrede med Gru, kom han til Kjøbenhavn 30. Okt.

Modtagelsen hos Grønland var meget venlig; derimod var
Schulz til at begynde med noget reserveret, hvad der ellers ikke
lignede denne hjærtensgode Mand. Men da han nærmere havde
forhørt sig om W.s Forhold og ved en Examination opdaget, hvor
mangelfulde W.s theoretiske Kundskaber vare, begyndte han strax
at undervise ham i den elementære Harmonilære, gav ham Koraler
at sætte Bas til osv. Ogsaa for W.s materielle Fornødenheder
sørgede Schulz. Da han ikke kunde finde et passende Logi til W.,
optog han ham i sit Hus som en Søn og holdt ham frit med alt
i over 3 Aar, indtil W. kunde ernære sig selv. Dette maa saa
meget mere paaskjønnes, som Schulz' Formuesomstændigheder paa
den Tid ikke vare bedre, end at han i Juni 1792 maatte optage
et Laan paa 2000 Dlr. i Zahlkassen. I Sommeren 1790 boede
Schulz paa Frederiksdal, og her komponerede W. en stor Fantasi
og en Sonate, som Læreren var tilfreds med, og sorn W. ved
Schulz' Indflydelse kom til at foredrage ved en Hofkoncert; til
sin usigelige Glæde tjente W. her sit første Honorar. I øvrigt var
Schulz Stræng og kasserede ofte et helt Stykke, fordi enkelte Partier
deri ikke behagede ham. Her var Grønland en stor Trøst for W.,
i det han med sin fine kritiske Sans forstod at fremdrage
Lyspunkterne i Arbejdet og opmuntre W. Dette var netop, hvad
Schulz i sit Hjærte ønskede, thi han følte ved sig selv, at hans 
da begyndende Sygelighed tit gjorde ham pirrelig og ikke fuldt
retfærdig. Ikke desto mindre var Forholdet mellem Lærer og Elev 
hjærteligt og varmt, hvorom mange Vidnesbyrd findes. Paa Violin
skaffede Schulz W. en udmærket Lærer i Koncertmester Tiemroth
(XVII, 398), og af Syngemester H. O. C. Zinck lærte han at spille
paa Orgel, W.s senere Hovedinstrument. Baade Grønland og
Schulz ledede ogsaa W.s Smag for Læsning i den rigtige Retning
og lagde derved Grundvolden til dennes senere saa alsidige
Dannelse. W., som i «Harmonien» og andre private musikalske
Klubber ofte spillede Mozarts Klaverkoncerter og improviserede,
blev derved bekjendt som en ypperlig Klaverspiller, og da han
1791 fik gode Informationer i Grev Bernstorffs Hus og 1792 ved
Schulz' Hjælp blev Vikar hos Organist Joh. Phil. Klieme ved
Reformert Kirke, kunde han i 1793 flytte fra Schulz og sørge for
sig selv. 1794 døde den gamle Organist, og W. blev hans
Eftermand indtil 1805, da nan blev forflyttet til Frue Kirke. Fra 1793
stammer W.s første udgivne Arbejde, 6 Allegri di bravura, hvortil
den preussiske Kapelmester J. F. Reichardt, der da besøgte
Kjøbenhavn og var fortryllet af W.s Spil, skaffede en Forlægger i
Berlin 1796; senere bleve de optrykte i Schweizeren Nägelis store
Samling: Repertoire des clavicinistes, 7. Suite (1803) og meget
roste i «Allgem. musikal. Zeitung», hvor den for Recensenten
«ganske ubekjendte Komponist» sammenstilles med selve Händel.
Blandt dem findes den ved sine ustandselige Modulationer
karakterfulde og humoristiske Allegro i D-Moll, som A. Winding o. 100
Aar senere har udgivet med Fingersætnings- og
Foredragsbetegnelser.

Hidtil havde W. nærmest været Klaverkomponist; han lagde
sig nu efter Instrumentationen, studerede den praktisk som ivrig
Deltager i det af Zinck stiftede «Musikøvende Selskab» og
komponerede i Aarene 1795-99 ikke mindre end 7 Symfonier, hvoraf
2 ere udkomne. Den ene (Nr. 6 i C-Moll) er trykt o. 1800 i
Kjøbenhavn paa Constantin Bruns Bekostning, den anden (i
Es-Dur, med Variationer) er udkommet i Wien. Af de andre brugte
han senere 2 Satser -- i omarbejdet Skikkelse -- som Ouverturer
til «Balders Død» og til «Macbeth» Musikken. 1796 falder W.s
første offentlige Optræden som Klaverspiller, nemlig 16. Jan. ved
en af Kunzen foranstaltet Koncert paa det kongl. Theater. Men
Virtuosbanen fristede ikke hans noget tilbageholdne Natur; hans
sidste offentlige Optræden var ved Giornovichis Koncert 10. Nov. 1802.

Bekjendtskabet med Kunzen og dennes sangbegavede Hustru,
f. Zuccarini, bragte W. til at studere Sangens Væsen og til at
lægge sig mere efter Vokalkomposition, end han hidtil havde gjort;
i hans «Vermischte Kompositionen» (Kjøbenhavn 1798) findes
foruden et Par Sonater, en Scherzo osv. kun nogle Smaasange,
nærmest i Smag med Schulz' « Lieder im Volkston». Han fik Lyst
til at prøve sig som dramatisk Komponist og havde allerede faaet
en Del af sit Syngespil «Sovedrikken» færdig, da Skæbnen i
Marts 1801 med tung Haand greb ind i den 27aarige Mands
Livsplaner. Han var bleven Musikinformator for Døtrene af den rige
Grosserer P. Tutein paa Hjørnet af Kjøbmagergade og
Klareboderne. Mellem den næstyngste Datter, den 18aarige, skjønne
og meget musikalske Julie Tutein og W. udviklede der sig et
inderligt Kjærlighedsforhold, men dette blev brudt ved en haard
Indgriben af hendes pengestolte Fader. Fra hendes Side var
Smerten maaske ikke saa dyb og vedvarende, thi 3 1/2 Aar senere
ægtede hun en rig hollandsk Kjøbmand, H. Noltenius. Paa W.
derimod virkede Sorgen over hans fejlslagne Forhaabninger med
en saadan Magt og fremkaldte en saa mørk Melankoli, at han
efter sit eget Udsagn «blev ligegyldig for alt, fortsatte kun
mekanisk sine Forretninger for at erhverve Brødet og førte i
bogstaveligste Betydning et rent Planteliv». En enkelt lille vemodig
Romance: «Der Eichwald brauset» haves dog -- hvilket Weyses
Biograf, Berggreen oplyser -- fra den Tid som et Minde i Toner
om W.s dybe Hjærtesorg, der førte til, at han forblev ugift hele
sit Liv.

3 sørgelige Aar hengik saaledes. Dog bragte Nägelis
manende Opfordring til W. om igjen at levere et Bidrag til
«Répertoire des clavicinistes» ham til at mande sig op og at komponere
de 4 herlige Allegri di bravura, som findes i 16. Suite og senere
ere udkomne i Kjøbenhavn i revideret Udgave. Man tør vist
formode, at han i disse, -- hvoraf navnlig den tredje (i Es-Dur,
Allabreve-Takt) imponerer ved sin Kraft og den fjerde (i F-Moll)
ved sin Fortvivlelse, -- har søgt at skildre sin Kjærligheds
forskjellige Fraser. Men derefter sank han igjen ned i sin forrige
Lethargi. Først i Maj 1807, ved Opførelsen af Mozarts «Don
Juan», som da for første Gang gik over den danske Scene, vakte
Gjenfærdsscenen ham til nyt Liv. Det slog ned i ham som et
Lyn, hvordan han i mange Aar havde forspildt sit Liv ved sin
aandelige Døs. Han tog igjen fat paa «Sovedrikken», (hvis Text
Oehlenschläger havde bearbejdet efter det tyske) fuldendte den,
og ved Opførelsen 21. April 1809 blev den modtaget med 
stormende Bifald. Publikum jublede over de friske og originale
Melodier, der strax sang sig ind i Hjærterne. Hvem kjender ikke
«De klare Bølger rulled», «Skjøn Jomfru, luk dit Vindue op» og
«Det blanke Sværd»? Ogsaa skal fremhæves det fyrige
Vandmøllerkor, den glimrende Finale i 1. Akt, der kulminerer i den
7stemmige Sats og de to naive, men morsomme Figurer, Brause
og Saft, med deres Arier. Alt i alt blev Stykket ligesom det senere
«Et Æventyr i Rosenborg Have» til hvad man kalder et
Kassestykke og har i mange Aar været paa Repertoiret. Indtil 30. Maj
1874 er det opført 100 Gange. Det Held, W. havde som komisk
Syngespilkomponist, fristede ham til ogsaa at forsøge sig i den
alvorlige Genre. Syngespillet «Faruk» (Text af Oehlenschläger),
opført 30. Jan. 1812, holdt sig vel ikke i Længden paa Repertoiret,
muligvis baade paa Grund af Textens og Udførelsens Mangler;
det oplevede fra 1812-34 kun 10 Forestillinger, men det nydelige
Alfekor «Risler, alle Bølger smaa» glæder os endnu, ligesom
ogsaa det smukke Kor «Salige Fader Achmet» flere Gange er
opført i Cæciliaforeningen. 1814 komponerede han «Ludlams Hule»,
som blev opført 30. Jan. 1816. Den lidenskabelige litterære Kamp,
som den Gang herskede, og Baggesens vittige persiflerende Kritik
af Oehlenschlægers paa mange Punkter rigtignok gyselige Text
gjorde, at dette Æventyrdrama ikke kom til den Ret, som det
paa Grund af W.s mesterlige Musik fortjente. Ingen, der har
hørt den, vil let glemme den Kolorit, som W. har lagt over de
prægtige Skottekor, Balladen: «Der er en Ø i Livet» og fremfor
alt den aandeagtige Musik til Melodramerne, hvor for første Gang
(en Snes Aar før end J. P. E. Hartmanns «Der Taucher»)
Deklamationen er lagt under strængt rythmisk angivne Noder. Trods al
Spot, ja endog en Udpibning, arrangeret af Baggesens Parti (27. Febr.
1819), opnaaede dog «Ludlams Hule» indtil 18. Marts 1861: 24
Opførelser, og af Sangene ere jo: «Vil du være stærk og fri»,
«Tommeliden», «Piben lyder, Trommen skralder» og «Hr. Oberst, en
Skotte maa slaa for sit Land» gaaede over til at blive Folkets
Ejendom. Den første er med Ingemanns fra 1816 underlagte Text
«Dannevang, med grønne Bred» bleven en Nationalsang. Det er
før nævnt, at W. brugte en af sine Ungdoms Symfonier, nemlig
Nr. 4 i E-Moll, som Ouverture til Tragedien «Macbeth» i den
underlige Schillerske Bearbejdelse; derimod var den øvrige Musik
ny. Navnlig udmærker sig den skjønne Borgvægtersang «Den
mørke Nat forsvunden er», der danner en saa velgjørende 
Modsætning til den uhyggelige i Shakspeares Aand komponerede
Hexemusik. Tragedien er fra 1817-1860 gaaet 33 Gange og ved
Gjenoptagelsen i 1893 (med Emil Poulsen i Titelrollen) endnu
11 Gange.

Af Samarbejdet med Oehlenschläger var W. bleven kjed, og
da han i 1819 af Kongen havde faaet en aarlig Komponistgage
paa 1000 Rdl. -- herfor skulde han gjøre Fyldest dels ved at
levere den Kantatemusik til de store Kirkehøjtider, som alt fra
Slutningen af det foregaaende Aarhundrede var indgaaet som et Led
af Gudstjenesten, dels ved at komponere Festoperaer (til Kongens
Fødselsdage) -- modtog han fra Theaterdirektionen C. J. Boyes
Text til «Floribella», et lige saa udramatisk Arbejde som samme
Forfatters «Elisa». W.s ædle og mange Steder højst karakteristiske
Musik, som f. Ex. de interessante Unisono-Kor af Maurere,
Romancen «Fuglen tier, Skoven hviler» og Alfemusikken, kunde des
værre ikke holde Stykket oppe, og efter 9 Opførelser 1825-27
henlagdes det. «Musikforeningen», som blev stiftet paa W.s
Fødselsdag 1836, udgav Aaret efter et Klaverudtog af Stykket og har
senere ofte opført Udvalg af det ved sine Koncerter. Hans
næste dramatiske Arbejde, «Et Æventyr i Rosenborg Have»,
havde derimod en stor Succes. J. L. Heibergs aandrige og
morsomme Text og W.s med nænsom Haand illustrerende Musik
indgik her en «tæt Forening af Ord og Toner». I Begyndelsen
syntes mange nok, at med Undtagelse af nogle af Sangene som «Man
siger Hjærtet har ej Rum», Slutningssangen og den ypperlige,
senere indsatte «En Elskovs Erklæring» savnedes det melodiøse
Element; men efterhaanden fik man Ørerne op for de mange fine,
karakteriserende Træk, som W. har anbragt selv i de kombinerede.
Stykker. Og den livlige Ouverture er ret et Mønster paa en
Lystspilouverture; uden at være potpourriagtig -- hvilken Form
W. ringeagtede -- giver den et helt lille Tonemaleri af Livet i
den gode, gamle «Kongens Have», hvor man hører Børnenes
muntre Leg og Vindens Sus i Træernes Kroner, ja end ikke de
fjærne Signaler ovre fra Exercerpladsen mangle! Denne muntre
Operette, hvori W.s ejendommelige Humor saa tydelig aabenbarer
sig, er endnu ligesom Kuhlaus «Elverhøj» et af vore patriarkalske
Yndlingsstykker; fra sin første Opførelse 26. Maj 1827 indtil 15. Maj
1893 er den gaaet paa det kongl. Theater i alt 140 Gange og
endvidere paa Dagmartheatret 21 Gange (1903-4). Hans sidste
Arbejde for Scenen var den romantiske Opera «Festen paa 
Kenilworth», opført 6. Jan. 1836. Texten var af H. C. Andersen, hvem
W. havde taget sig meget af. Fra Komponistens Side var det et
dygtigt Arbejde med gode Intentioner, udtryksfuld Deklamation
og Karaktertegning, men Texten manglede dramatisk Nerve, og
Stykket blev efter 7 Opførelser endnu samme Aar lagt hen. Som
de bedste Partier kan fremhæves den smukke flydende Ouverture,
der oftere er spillet i Musikforeningen, den bekjendte Vise om
Amerika og Finalen af 2. Akt, hvor de forskjellige Karakterdanses
Melodier med polyfon Kunst forenes i et Ensemble. Samfundet
til Udgivelse af dansk Musik har udgivet et Klaverudtog af denne
Opera.

Siden 1802 havde W. ikke optraadt offentlig som Klaverspiller,
men som en feteret Gjæst i Datidens anseteste Selskabskredse,
saaledes i det Constantin Brunske, det Gyllembourg-Heibergske,
Waage-petersenske Hus, hos Familien Hertz i Roskilde og hos Stampes
paa Nysø -- thi længere Udflugter fra W.s kjære Kjøbenhavn
vare ham imod, -- satte han tidt de taknemmelige Tilhørere i
Henrykkelse ved sine Improvisationer, hyppigt i kontrapunktiske
Former, i vanskelige Taktarter, ja stundum over de særeste
Themaer. Den store Pianovirtuos I. Moscheles, som 1829 besøgte
Kjøbenhavn og selv var en habil Improvisator, forbavsedes over
W. s eminente Dygtighed og opfordrede ham -- ligesom i sin Tid
Reichardt -- til at nedskrive sine Fantasier. Denne Opfordring
fra en Kjenders Side gav Impulsen til W.s store og vanskelige
Allegro di bravura i A-Moll, Op. 50, tilegnet Moscheles (1831).
Samme Aar skrev W. for den aandfulde Klaverspillerinde Fru
Josephine Tutein, f. Siboni (XV, 564), sine bekjendte 8 Etuder Op. 51
og 1837 de 4 Etuder Op. 60, tilegnede Nic. Gerson. Begge disse
stemningsfulde Hæfter give, uagtet de ere i den bundne
Etudeform, vistnok en god Antydning af W.s mærkelige Klaverimprovisationer. Særlig Interesse har den dejlige F-Moll-Etude af Op. 60
ved de Berøringspunkter, den har med den sidste af de tidligere
nævnte 4 Allegri di bravura i Répert. des clavicinistes. Den er
ligesom en Efterklang af Komponistens Ungdomskjærlighed, men
her i en afklaret og afdæmpet Belysning. Rob. Schumann har
omtalt W.s Etuder som hidrørende fra «en original Aand, der staar
aldeles selvstændig, maaske kun noget beslægtet med Beethoven».
Paa Orgel var W. en ikke mindre genial Improvisator. J. M. Thiele
omtaler i sine Livserindringer en Juleaftensstemning i Roskilde
Domkirke, hvor W. -- under et af sine hyppige Besøg i Provst
Hertz' Familie -- fantaserede paa det herlige Orgel, saa at alle
de tilstedeværende følte sig højtidelig grebne. Fr. Liszt, der
koncerterede i Kjøbenhavn i Juli 1841, hørte W. i Frue Kirke paa
Orgelet improvisere en Dobbeltfuga i 5/4 Takt, «som uden
Overdrivelse varede henved en halv Time; han rørte mig til Taarer og
henrev mig til Beundring. Aldrig før havde Orgelet saaledes
udfoldet sig for mig i sin hele Storhed og Herlighed». Ogsaa
J. P. E. Hartmann, der blev W.s Efterfølger ved Frue Kirke, har
udtalt, at denne var «en af de første Organister, som nogen Sinde
har existeret».

Som protestantisk Kirkekomponist maa W. stilles meget højt.
Uagtet han med sin flersidige Dannelse ogsaa havde fordybet sig
i Filosofiens Labyrinther, havde han alligevel bevaret sin Barnetro,
og det er med denne som Bund, at han har kunnet skabe sine
barnlig-fromme Ingemannske Morgen- og Aftensange (komponerede
1837 og 1838), Perler i vor aandelige Sanglitteratur. Ligeledes
indtager hans Salme til Grundtvigs opvækkende Text «Den signede
Dag», der blev komponeret 1826 ved Tusendaarsfesten for
Kristendommens Indførelse i Danmark, en høj Rang blandt vore Koraler.
Den skjønne Grundtvigske Bryllupssang «Det er saa yndigt at
følges ad» er oprindelig komponeret af W. til F. C. Hillerups Text
ved L. Mantheys Sølvbryllup 1833. Nu til Dags høres W.s
Kirkekantater des værre for lidt og da kun som Koncertmusik; paa hans
Tid opførtes de efter Gudstjenesten paa de store Højtider, hvortil
de vare skrevne, og Folk strømmede til Kirkerne for at høre den
herlige Musik og derved søge en religiøs Opbyggelse. Hans
første Kantate fremkom ved Festen i Anledning af Reformationens
30oaarige Jubilæum og blev opført 31. Okt. 1817 i Trinitatis Kirke.
F. Høegh-Guldberg havde skrevet Texten, der begynder med: «I
festlig Andagt samler eder!» Det er heri, at der forekommer den
smukke Duet for Sopran og Tenor «Velkommen festlig og fro»
og det storartede, jublende, sexstemmige Slutningskor «Hellig er
Gud! Al Jorden er fuld af hans Ære», der fik Grønland til at
udbryde, at dette Kor vilde paa Dommedagen skaffe W. Vorherres
Tilgivelse for hvilke Synder han end maatte have begaaet.
Hvilket Indtryk paa alle denne Kantate gjorde, tør formodes af, at
den blev gjentaget næste Aar i April ved en Koncert i samme
Kirke, hvor tillige hans i gammel italiensk Stil komponerede
Miserere for 5 Solostemmer og Kor (udgivet af Musikforeningen)
blev udført, og i Maj blev den brugt til de Massmannske 
Søndagsskolers Fest. December bragte Julekantaten «Fryd dig Zion»
(Text af Th. Thaarup), hvori Kvintetten «Klar som Livets Morgen»
afslutter med det i al sin rene Simpelhed saa andagtvækkende
Englekor «Ære være Gud i Evighed og paa Jorden Brodersind
og Fred!». Slag i Slag fulgte nu 4 Kantater af Thaarup, nemlig
1819 en Passionskantate «Almagt! Visdom!», hvoraf Koret i
Es-Moll «Angest ruger over Jorden» og den paafølgende Koral med
Harpeakkompagnement særlig gjorde Indtryk paa Tilhørerne og
endnu i Dag vilde gjøre det. Fru Gyllembourg giver i «Familien
Polonius» en ypperlig Skildring af denne Musik. 1820
Pinsekantaten: «Du troner i en evig Straalepragt»; i denne Kantate
findes det berømte Orkankor, hvori W. med saa stor Virkning har
brugt Piccolofløjten, et Instrument, man den Gang i alt Fald ikke
var vant til at høre i Kirkemusik. Slutningskoret med den store
femstemmige Fuge «Halleluja» er et af W.s mest inspirerede
kirkelige Arbejder; den er skrevet næsten som i et Aandedrag og
kan værdig stilles ved Siden af Händels Halleluja i «Messias».
I Paaskekantaten «Hil dig, Livets Morgenrøde» og
Nytaarskantaten «Æonen fødes, den forgaar», begge fra 1821, interessere
særlig de store fugerede Slutningskor; desuden det i Paaskekantaten
lige før den ypperlig placerede gamle Koralmelodi «Af Højheden
oprunden er» anbragte malende Kor i C-Moll «Den stjærneløse
Nat indhyller Jorden, Afgrunden drøner ved Jehovas Torden, lyst
flammer Golgatha i blaaligt Lyn!». Den Ambrosianske Lovsang
«O store Gud, vi love Dig!» (1825) satte W. selv megen Pris paa.
Det var den, som Andersen skulde overbringe Cherubini. Nægtes
kan det ikke, at det store Slutningsamen er en fortræffelig Fuge,
og W. forsikrer selv, at det kostede ham en Maaneds Arbejde,
inden han fik den behørige «Simplicitet» i den; men der er noget
vist køligt udbredt over hele Kantaten, saa man kan forstaa, at
Cherubini fandt den for «protestantisk.». Fra samme Aar stammer
Liebenbergs Passionskantate «Jesu Opofrelse». 7. Juni 1829 blev
den nyopbyggede Frue Kirke indviet ved en Kantate af W. og
Ove Malling «Alvældens Gud vi prise». Heri kan fremhæves
Koret, hvor Rædselsscenerne fra Kirkens Brand i 1807 skildres -- 
W. havde jo selv været Vidne dertil -- og den ender med den
udmærkede Koral «Staa fast og tryg». Alle de nævnte Kantater
ere udkomne i Klaverudtog paa Foranstaltning af en Del
Musikvenner, som med Boghandler J. Riise i Spidsen 1830 indbød til
Subskription paa W.s Kirkekompositioner. Ligeledes er udkommet 
Paaskekantate af J. M. Hertz (fra 1829) og flere af de større
Lejlighedskantater, som de 2 Formælingskantater 1828 og 1829,
Rahbeks Minde (i Studenterforeningen 1830) og Universitetets
Sørgekantate over Frederik VI (1840) med den dejlige Sang «Til Roskild
har de Kong Frederik bragt». Over en halv Snes større Kantater
henligge endnu i Manuskript paa det kongl. Bibliothek, til hvilket
W. har testamenteret alle sine Musikalier. Af hans tvende meget
kjendte Heibergske Universitetskantater henligger den til Kongens
Fødselsdag «Se, dine Sønner forsamles paa ny», hvori Sangen
«Gjenlyd af det Ord» findes, endnu utrykt. Den anden, der endnu
stadig bruges til Reformationsfesten «Vær hilset Lys fra Sandheds
Væld», med de herlige Melodier «Stjærnen stod paa Nattens
Himmel», Terzetten «Hil dem, som kæmpe» og fremfor alt Sangen
om Luther paa Wartburg, er i vore Dage udgivet af Samf. t. Udg.
af dansk Musik.

Foruden den Række af større Vokalkompositioner, som
ovenfor er omtalt, har W. ogsaa skrevet en Mængde mindre, hvoraf
her kun skal nævnes enkelte som: «Duftende Enge og kornrige
Vange» (1820), «Der er et Land, dets Sted er højt mod Norden»
(1826), «Hvor Bølgen larmer højt fra Sø» (1837), der ere blevne
virkelige Fædrelandssange, de to yndefulde «Natten er saa stille»
og «Ton søde Strænge» (blandt hans 12 Skolesange), Sangen om
Willemoes, «Dejlig er den Himmel blaa» o. fl., ligesom han ogsaa
har indlagt sig stor Fortjeneste af vor Folkesang ved sin harmoniske
Bearbejdelse af «100 gamle Kæmpevisemelodier» (1839 og 1841).
Men det, der vistnok vil bære hans Navn længst frem til
Efterverdenen, er det store Udvalg af over 100 af hans «Romancer og
Sange», som efter hans Død bleve udgivne ved Musikforeningen,
og som endnu høre til de bedste musikalske Skatte i danske
Hjem. Han var ikke blot den store, lærde Komponist, men tillige
Folkets Sanger i ædleste Betydning, thi over hans Melodier hviler
der noget hjemligt, noget ejendommelig nationalt, -- som maaske
ikke ret kan fattes uden af os danske, -- men som derfor heller
ikke har kunnet tabe sig under den store Udvikling af Livets
Vilkaar fra Frederik VI's Dage og til vor Tid. Af sin Samtid
skattedes W. højt, ikke blot som Kunstner, men ogsaa som Menneske;
hans ægte danske Sind, hans noble Tænkemaade og hans varme
Hjærte, der somme Tider skjulte sig under en spøgefuld og bisar
Satires Kaabe, virkede tiltrækkende paa alle, som han kom i
Berøring med, baade ældre og yngre, hvilke han gjærne modtog i 
sin gjæstfri Ungkarlebolig, der i mange Aar var i Kronprinsessegade, 
lige over for «Kongens Have». Hans underholdende Breve,
hvoraf forholdsvis faa ere trykte, give et godt Begreb om hans
harmløse Vittighed og kjærlige Omsorg for sine Venner. Et smukt
Billede af W. har Ingemann tegnet i sin Roman «Landsbybørnene»
som den gamle Professor, og ligesom denne hensov blidt og stille,
saaledes døde ogsaa W. Natten mellem 7. og 8. Okt. 1842 i sine
unge Venners Kreds uden længere Tids Sygdom. Hans Minde
hædredes ved Sørgefester i det kongl. Theater, hvor Heibergs
dejlige Prolog -- med den bekjendte Strofe «Og ejed han ingen
andre smaa» -- blev fremsagt, og i Musikforeningen, hvor en
Kantate af H. Hertz og J. P. E. Hartmann blev opført. Ogsaa
medens W. levede, skortede det ikke paa ydre Anerkjendelse. 1816
fik han Titel af Professor, 1819, som nævnt ovenfor,
Komponistgage, blev 1830 Medlem af det kongl. Musikakademi i Stockholm,
1837 Æresmedlem af Musikforeningen og 1842, ved sit 5oaarige
Organistjubilæum, Æresdoktor ved Universitetet. W.s Broncebuste,
modelleret af H. V. Bissen, blev 1866 opstillet paa Frue Plads.

Gerber, Neues Lex. der Tonk. 
Kjøbenhavns flyvende Post 1830 Nr. 68.
Erslew, Forf. Lex. 
Overskou, Den danske Skueplads IV-V. 
C. Thrane, Danske Komponister. 
A. P. Berggreen, Weyses Biographie (heri W.s Avtobiografi og mange Breve). 
Musikforeningens Festskrift I-II. 
Museum 1890 (J. L. Heibergs Brevvexling). 
W.s utrykte Breve i det kongl. Bibl. og i privat Eje.

S. A. E. Hagen.



Weze, Johan, --1548, Ærkebiskop, skal have været af adelig 
Byrd og født i Staden Wesel i Hertugdømmet Kleve; han skriver sig
derfor ogsaa Johan van Weze eller Johannes de Weza. I Aarene
1517 og 1518 tjente han i det pavelige Kancelli, og han kaldes
pavelig Protonotarius, da han i Efteraaret 1521 kom til Danmark,
vistnok indkaldt af Christian II selv efter Anbefaling af Kansler
Claus Pedersen, der kendte ham fra sin Sendelse til Rom. Det
var omtrent samtidig med, at den pavelige Kommissær Johan
de Potentia skulde undersøge Kong Christians Forhold til
Henrettelsen af de svenske Biskopper under det stockholmske Blodbad,
og de Tjenester, den nye kongl. Sekretær ydede Kongen i denne
Sag, have formodentlig været Grunden til, at Lunds Kapitel efter
Diderik Slaghecks Henrettelse, og efter at Kapitlet med Vold og
Magt var tvunget til at afstaa Bornholm til Kronen, efter Kongens
Opfordring blev nødt til enstemmig at anerkjende W. som
Ærkebiskop (Febr. 1522). Pavelig Bekræftelse fik han dog aldrig, da 
Kardinal Poul de Cecis ikke uden et Vederlag af 4000 Dukater
vilde afstaa sine formentlige Rettigheder til Ærkestiftet. I den
korte Tid, W. var i Besiddelse af Ærkestolen, udrettede han næppe
meget i gejstlig Henseende; han kom i en heftig Strid med Officialen
Hans Skovgaard (XVI, 65) og var som fremmed og ved Kongevilje
indtrængt Biskop vistnok ilde set af sit Kapitel. I den skibbyske
Krønnike kalder Poul Helgesen ham «en stundesløs Vindmager,
Døgenigt og Rænkesmed»., men Christian II og hans Omgivelser
satte stor Pris paa ham og skildre ham som en fuldendt
Verdensmand, der forstod med stor Snildhed at sno sig mellem Fyrster
og indvirke paa dem i de Sager, han havde i Hænde, selv om
han følte sin egen Overlegenhed og «var en hastig og meget
egensindet Mand», som det ikke altid var let at komme ud af
det med. Ved Siden af sin gejstlige Stilling brugtes han derfor
meget af Kong Christian i verdslige Anliggender og blev strax
indsat som Lensmand paa Helsingborg.

Da Christian II i April 1523 forlod Landet, sendte han W.
til Rom for at virke baade i Kongens og sine egne Sager.
Kardinal de Cecis, Johan Potentia, Arcimboldus og den ligeledes
fordrevne Ærkebiskop Jørgen Skodborg modvirkede ham dog i høj
Grad. Kardinalen lod ham endogsaa kaste i Gjældsfængsel for
de 4000 Dukaters Skyld; vel kom han ved andre formaaende
Venners Hjælp ud af Fængselet, men maatte dog næsten hemmelig
12. Jan. 1524 snige sig ud af Rom, da han af Christian II var
kaldt til Tyskland, hvor han ledsagede Dronning Elisabeth til
Rigsdagen i Ntirnberg og derpaa som Kongens Hovedudsending deltog
i de forgjæves Underhandlinger i Hamborg og i Lybek om
Kongens Gjenindsættelse. I Juni fulgte han Dronning Elisabeth tilbage
til Nederlandene. Han brugtes af Kongen til hemmelige Sendelser
til Kejserens Fjender, Frants I af Frankrig og Hertugen af Geldern,
men paa Grund af sin Pengeforlegenhed søgte Kongen at faa ham
anbragt i Kejserens Tjeneste. Han sendtes derfor i Aaret 1525
til Spanien for at virke baade for sine egne og Kongens Sager.
Han kom her ogsaa i fortroligere personligt Forhold til Kejseren,
der dog endnu ikke tog ham i sin Tjeneste, men henviste ham
til Lokalregeringen i Mecheln, hvor W. i den følgende Tid i
Regelen opholdt sig, senere knyttet til den unge Prins Hans'
Hofstat. I Spanien havde W. udvirket, at Kejseren overdrog
Hertug Henrik af Llineburg at sørge for Kongens Gjenindsættelse i
hans Riger. W. var efter sin Tilbagekomst til Nederlandene i April 
1526 ogsaa ivrig nok i sine Bestræbelser, men Planerne bleve til
intet, da der senere paa Aaret atter udbrød Krig mellem Kejseren
og Frankrig. I de følgende Aar virkede W. meget i Kongens
Sager; dels sendtes han til Tyskland for at virke paa de tyske
Fyrster og for at skaffe Høvedsmænd til det paatænkte Tog, dels
deltog han i Forhandlingerne med Kejseren og den nederlandske
Regering. Det stod dog stadig klart for W., der ogsaa i Aaret
1529 var Kongens Udsending under Fredsforhandlingerne i Cambray,
at der ikke kunde være Tale om Kongens Gjenindsættelse, saa
længe han aabenlyst sluttede sig til Luther. Den statskloge W.,
der som Kirkefyrste hadede Luther, havde derfor en stor Del i,
at Christian II atter gik over til Katholicismen. Han selv
sendtes i 1530 af Kongen i Forvejen til Rigsdagen i Augsburg for at
virke for Kongens Sag. I Augsburg kom det imidlertid paa Grund
af nogle Pengeforhold til et meget heftigt Optrin mellem Kongen
og W. Han vedblev dog at arbejde for Kongen, om hans
Virksomhed end i nogen Tid spores mindre; i Okt. rejste han fra
Augsburg til Paven i Rom med Anbefalingsskrivelser fra
forskjellige tyske katholske Fyrster. Ærkestolen opnaaede han dog ikke,
men var af Paven efter Lage Urnes Død 1529 blevet udnævnt til
Biskop i Roskilde, en Stilling, han dog paa Grund af Forholdene
aldrig kom i Besiddelse af.

Efter Christian II's Fængsling og Hertug Hans' Død (Avg. 1532)
knyttedes W. fastere til den kejserlige Tjeneste. Kejseren satte
personlig Pris paa ham og udnævnte ham til kejserlig Raad og
«perpetuus orator» (Gesandt). Som saadan havde han sit
egentlige Opholdssted i Wien og brugtes i de følgende Aar meget til
Sendelser til Ungarn og de tyske Fyrster, men særlig havde hans
Raad Vægt i de nordiske Anliggender. Efter Frederik T s Død
1533 forfattede han saaledes en interessant Betænkning til den
kejserlige Regering om Forholdene i Norden. Efter Frederik af
Pfalz' Ægteskab med Christian II's Datter Dorothea sendtes han
1536 til Nederlandene for at fremskynde en Flaades Udrustning
til Kjøbenhavns Undsætning. Efter 1536 var der ikke mere Haab
om Roskilde og Lunds Bispedømmer. I Aaret 1537 kom han ved
Pfalzgrev Frederiks Indflydelse i Besiddelse af et rigt Abbedi,
Waldsaker. I 1542 træffes han atter i Rom; det staar maaske i
Forbindelse med, at han til sidst ved Kejserens og Kong Ferdinands
Indflydelse blev Biskop i Kostnitz; han døde pludselig 12. Jan. 
1548 og skal ligge begravet i Klosteret Königsfelden («Kungsfelde»)
i Kanton Aargau.

Huitfeldt, Bispekrønike. 
Pontoppidan, Ann. eccl. Dan. II, 406 ff. 
Allen, Breve til Chr. II's og Fred. I's Hist. I. 
Diplomat. Norv. passim. 
Lanz, Correspondenz des Kaisers Karl V, II. 

A. Heise.



Whitte, Hans, 1681-1728, Præst, pædagogisk Forfatter,
fødtes 1681 og var Søn af Hans W., Vicepastor i Frosten nær
Throndhjem, og Lucie Stensdatter Meldal. Han dimitteredes fra
Throndhjems Skole 1698, tog 1700 theologisk Attestats og 1706
Magistergraden. W., der var i Besiddelse af usædvanlige Læregaver, holdt
i Kjøbenhavn private Kollegier, som bleve flittig besøgte saa vel af
Studenter som andre; de havde til Gjenstand den politiske Historie
og Geografien. Desuden oprettede han en Privatskole, der fik
mange Disciple, men ogsaa mødte Modstand. Under denne
praktiske Virksomhed udgav han dels paa Latin, dels paa
Modersmaalet en Række Smaaskrifter om Sprogundervisningen samt en
paa Dansk affattet latinsk Grammatik for Begyndere. Han var
en af de første hos os, som paaviste Nødvendigheden af, at
Skolen optog Modersmaalet blandt sine Fag, og gav Vink om
Fremgangsmaaden derved. Sin Befatning med Skolevæsenet opgav
han for bestandig, da han 1710 blev Skibspræst paa en
Ostindiefarer. 1714 udnævntes han til Sognepræst i Manger i Bergens
Stift, hvor han døde 10. Marts 1728. Gift 1. (1715) med Anne
Marie (d. 1726), Datter af Johan Madsen, Sognepræst i Lindaas, og
Anne Hansdatter, 2. (1727) med Helene Munthe, Datter af
Ludvig M., Sognepræst i Vik, og Karen Leganger.

Lampe, Bergens Biskopper og Præster I, 356. 
N. M. Petersen, Bidr. t. den dsk. Litteraturs Hist., 1. Udg., III, 54 f. 
H. Munthe, Efterretn. om Fam. Munthe S. 244. 

A. E. Erichsen.



Whitte, Hans Kofod, 1810-94, Filolog og Skolemand, 
var en Søn af Toldkasserer i Korsør Peter Bernholt W. og Hustru
Marthe Margrethe Marie f. Kofod, en Datter af Mads K., Præst i
Hasle og siden Rektor i Rønne. Han blev født i Korsør 8. Febr.
1810, og efter at have modtaget Privatundervisning hjemme dels
af Faderen, dels af Sognepræsten, Provst Thestrup, kom han i
Huset hos sin Morbroder, Overlærer ved Metropolitanskolen Hans
Ancher Kofod (IX, 339), som i Okt. 1824 satte ham i denne Skole.
1828 tog han Examen artium ved Universitetet, næste Aar filosofisk
Examen og studerede derpaa Filologi; han var Alumnus paa Borchs 
Kollegium 1831-36. Sin filologiske Embedsexamen tog han i
April 1835 og et Aar derefter den praktiske Prøve. Allerede som
Student virkede han som Lærer i Borgerdydskolen paa
Christianshavn (1832-37); siden blev han i Juli 1837 konstitueret Lærer
ved Metropolitanskolen og ansat som Adjunkt smstds. i Dec. s. A.
1838 disputerede han for Magistergraden over en med Flid og
Dygtighed udarbejdet antikvarisk-historisk Afhandling «De rebus
Chiorum publicis ante dominationem Romanorum», hvortil han
senere føjede en ny Afhandling «De scriptoribus antiquis Chiis»
(Kbhvn. 1841). I Nov. 1838 blev han Overlærer ved Slagelse lærde
Skole, forflyttedes der fra i Maj 1844 til Rønne som Rektor for
den derværende lærde Skole, der under hans Rektorat i 1852 blev
forandret til en højere Realskole, og kom endelig i Avg. 1857 som
Rektor til Randers lærde Skole; her virkede han, hædret med
Titel af Professor siden 1858, indtil han entledigedes i Sommeren
1885. Siden den Tid levede han for det meste i Kjøbenhavn
indtil sin Død, som indtraf 26. Febr. 1894. Han ægtede 29. Sept.
1838 i Kjøbenhavn Komtesse Eleonore Henriette Catharine Scheel
(f. 28. April 1814 d. 18. Marts 1878), Datter af Lensgrev Christen
Scheel til Gammel Estrup. Han var en dygtig og human
Skolemand og en flink Filolog. Foruden ved de ovennævnte Arbejder
og en Afhandling «Enarrationes, defensiones, emendationes aliquot
locorum scriptorum Romanorum» i «Opuscula philologica ad
Madvigium missa» (Kbhvn. 1876) har han især gjort sig fortjent ved en
dygtig kritisk Textudgave af «Cæsaris libri de bello Gallico», som
udkom første Gang i Kjøbenhavn 1844 og senere i flere nye
Oplag; til den sluttede sig et Par Skoleprogrammer fra Rønne
1847-48 med Kollationer af et Par for øvrigt temmelig værdiløse
kjøbenhavnske Haandskrifter til Cæsars Værk. Et ærligt Arbejde,
men mindre heldigt i Sprog og Form, var hans danske metriske
Oversættelse af Terentius' Komedier, som efter at være
fremkommen i Skoleprogrammer fra Randers 1858 ff. blev udgivet i 2 Bind
(Randers 1862-63). Desuden har han udgivet enkelte Skolebøger,
deriblandt et Par i sin Tid meget benyttede til Undervisningen i
Hebraisk (Hebr. Sproglære 1842, Analyse til Genesis 1843).

Hundrup, Lærerstanden ved Randers lærde Skole.
Program fra Randers lærde Skole 1894.
Erslew, Forf. Lex.

M. Cl. Gertz.



Whitte, Johan, 1717-75, Præst, fødtes i Manger 19. Marts
1717 og var Søn af foran nævnte Mag. Hans W. i hans første 
Ægteskab. Han blev Student fra Bergens Skole 1736, tog
theologisk Examen 1739, var 1743-44 Hører i Bergens Skole, blev
1748 Missionær i Lyngen, 1751 personel og 1762 residerende
Kapellan ved Korskirken i Bergen. Han udgav en liden Samling
Prædikener samt Betragtninger over Søndagsepistlerne, men havde
for øvrigt som Præst intet godt Ord, for saa vidt som han var
selvraadig og umedgjørlig. Paa Grund af upassende Skrivemaade
mod sin Biskop fik han 1762 offentlig Tilrettevisning og blev idømt
en Mulkt. Senere sattes han under Tiltale for gjentagne Gange
at have overskredet sin Embedsmyndighed. Han blev suspenderet
1773, men døde 5. Juni 1775, førend endelig Dom i Sagen var
falden. Han var gift med Johanne Margrethe Norenberg, Enke
efter Vicepastor i Lindaas Jens Schreuder.

Lampe, Bergens Biskopper og Præster I, 98 f.

A. E. Erichsen.



Vibe, Christian, --1716, Søofficer. V.s Familieforhold ere 
ikke ganske oplyste. Hans Fader menes at have været Johan V.
(f. o. 1602), der var Broder til den bekjendte Rentemester Peder V.,
men hvis Stilling ellers er ubekjendt. G. V. er født o. 1635; om
hans Liv, der utvivlsomt har været viet til Søen, forlyder intet
før 1683, da han førte det private bergensiske Skib «Haabet»; i
Avg. s. A. indtraadte han som Kapitajn i Søetaten. 1684 førte
han Tilsyn med Opførelsen af Orlogshavnen paa Christiansø; da
han ud paa Efteraaret vendte hjem, udnævntes han til Ekvipagemester 
paa Bremerholm, i hvilken Stilling han forblev til 1688, da
han med 4 Fregatter udsendtes til Nordsøen for at opbringe
hamborgske Skibe; Aaret efter forfremmedes han til Schoutbynacht
(Kontreadmiral) og var som Chef for «Prins Georg» i Niels Juels
Flaade. 1690-99 var V. Chef for Galej værftet i Christianssand;
han afløstes af Kommandørkapitajn Bjørn, men ansattes dog igjen
i Stillingen 1701 og blev da tillige Indrulleringschef; da Frederik IV
1704 berejste Norge, fik han endelig Afsked til Fordel for Ivar
Huitfeldt. Han kjøbte s. A. Gaarden Lundegaard i Lister Amt,
hvor han boede til sin Død, i September 1716. W. var gift med
Magdalene Westphael fra Lybek. Hans Søn, Johan W., blev
Kommandør og overtog Lundegaard efter Faderen.

Geneal. og biogr. Archiv S. 89.
Personalhist. Tidsskr. 4. R. I, 72.

C. With.



Vibe, Ditlev, 1670-1731, Gehejmeraad, Søn af nedennævnte 
Gehejmeraad Michael V., var født 15. Nov. 1670 og blev, da hans 
Fader 1678 kaldtes til Kjøbenhavn for at lede Prins Frederiks
Opdragelse, ganske naturlig Kammerat med den næsten jævnaldrende
Tronfølger, et Forhold, der blev af afgjørende Betydning for hans
Livsbane. Medens det med rette kan bebrejdes Faderen, at han
ikke sørgede saa omhyggelig for Prinsens Undervisning, som han
burde, er der ikke Tvivl om, at han har søgt at udvikle sin Søns
Evner paa en saadan Maade, at han med Tiden vilde blive
skikket til de høje Embedsstillinger, som hans Fødsel og Forbindelser
gav ham al mulig Udsigt til. Af den Instrux, som medgaves V.s
Hovmester Daniel Muller (siden Borgmester i Lybek), da han som
Slutstenen paa sin Uddannelse tiltraadte den nødvendige Rejse til
fremmede Lande, fremgaar det, hvilken Vægt der blev lagt paa
de historiske og Statsvidenskaberne, kort sagt paa alt, hvad der
kunde danne den vordende Statsmand. Efter sin Hjemkomst blev
V. først 1695 ansat som Kammerjunker hos Prins Carl, hvem han
dog ikke ledsagede paa hans kort efter foretagne Udenlandsrejse,
og 1697 i lignende Stilling hos Kongen. S. A. ledsagede han
Chr. Siegfr. v. Plessen paa Ambassaden til Holland, hvor han
levede meget sammen med Chr. Sehested, med hvem han siden i
Livet skulde faa saa meget at gjøre. Næppe vare imidlertid
Christian V's Øjne lukkede (Avg. 1699) og V.s Barndomsven kommen
paa Tronen, før han, knap 29 Aar gammel, hævedes op til det
høje administrative Embede som Oversekretær i Danske Kancelli,
hvilket han ledede i den lange Aarrække til 1721; som saadan
blev han 1718 Patron for Universitetet. I de den Gang jævnlig
til vigtige Raadslagninger sammenkaldte Kommissioner i Slottets
Raadstue havde V. Sæde i Aarene 1700-5; 1708 udnævnte Kongen
ham til Gehejmeraad, og kort efter optoges han i Gehejmekonseillet,
altsaa mellem Monarkens nærmeste Raadgivere eller Ministre, en
glimrende Stilling for den 38aarige Mand. Desuden var han 1714-21
Amtmand over Gottorp Amt. Allerede 1701 fik han Danebrogsordenen, 
1716 Elefantordenen. Om end V. allerede før 1708 har
haft betydelig Indflydelse paa mange Anliggender i Kraft af den
Tillid, Kongen nærede til ham, er det dog først, efter at han er
kommen ind i Konseillet, at hans Stemme faar en afgjørende
Betydning for Ledelsen af Statens Politik udad til. Trods den
Forsigtighed, nogle af V.s samtidige tillægge ham, var han, da de
med Zar Peter, under V.s Fraværelse i Italien 1708-9 i Kongens
Følge, førte Underhandlinger ledede til Forbundet med Rusland
mod Sverige, ikke i Tvivl om, at Krigen mod denne gamle 
Arvefjende var det eneste Middel til at lamme den for Danmark saa
skadelige svensk-gottorpske Politik. Som sin Kollega i Konseillet
Chr. Sehested, der i Følge sin Embedsstilling som tysk
Oversekretær var Udenrigsminister, var han overbevist om, at Sverige, hvis
det fik Bugt med Rusland, strax vilde vende sine Vaaben mod
Danmark. Det er Sammenholdet mellem disse to Mænd,
repræsenterende den nationale Politik i Kongens Raad, der fik den
afgjørende Indflydelse i de følgende Aar, i Modsætning til C. Lente
og J. G. Holstein, der af politiske og finansielle Grunde fraraadede
Krigen. Det var Aar, rige paa Spænding og paa Handling hos V.
som Kongens højre Haand; 1711 var han delegeret til Underhandling
med Zaren, 1712 maatte han ved sin Herres Side i den uhyggelige
Decembernat redde sig fra Gadebusch, og store Kraver der
under Krigens vexlende Gang stillet til hans Evner og Arbejdskraft.
For ham, hvem en saa væsentlig Del af Ansvaret for Krigens
Begyndelse paahvilede, vare Sejrene næsten mere end for de
kæmpende en Kilde til Glæde, og det fortælles, at han efter Slaget
ved Dynekilen 1716 tog General Dewitz paa Sengen og kyssede
ham gjentagne Gange uden i lang Tid at kunne fremføre et Ord
for lutter Jubel, saa Generalen først troede, at der maatte være
hændet en stor Ulykke. Da det efter mange Vanskeligheder
lykkedes Frederik IV og Zaren i Maj s. A. at blive enige om en
Sammenkomst i Hamborg for at forhandle om en fælles Aktion
imod Sverige med et Angreb i Fjendens eget Land, var V., hvis
Raad bestandig gjaldt mest hos Kongen, den Minister, der fra
dansk Side ledede Underhandlingerne. Og ligesom for 7 Aar
siden var V. højlig stemt for Samvirken med Rusland, i hvilken
Opfattelse han støttedes af Sehested, der for øvrigt ikke deltog i
Forhandlingerne. Ved en Traktat, dat. Altona 3. Juni, enedes
man om en Landgang i Skaane, der, som bekjendt, ikke blev til
Virkelighed, da de allieredes gjensidige Mistænksomhed under
Zarens paafølgende Ophold i Kjøbenhavn hindrede Udførelsen af
denne Plan. Man kan tænke sig, hvilken Skuffelse dette har
været for V., og hans Frygt for Fremtiden maatte i de nærmest
paafølgende Aar voxe, efter som Sveriges Fjender, Zaren og
England-Hannover, fulde af Forbitrelse paa hinanden, hver for sig
søgte at slutte Fred med Sverige. Ruslands i Foraaret 1718 med
Sverige aabnede Underhandlinger paa Aalandsøerne benyttedes af
England til at paa virke Danmark til et afgjørende Brud med Zaren.
Under disse «tvivlsomme og epineuse Konjunkturer», da det for 
Frederik IV gjaldt at træffe et afgjørende Valg, greb han i
Efteraaret s. A. til den enestaaende Udvej at æske Erklæring af o. 30
af Statens kyndigste Mænd om den politiske Stilling. Blandt de
afgivne Erklæringer er V.s den mest omfattende, indledet med en
Fremstilling af Forholdet til Udlandet siden Aar 1700, der har
betydelig Interesse. Han fraraadede bestemt Forsøg paa Fredslutning
med Sverige og tilraadede Kongen at søge Tilslutning til England,
alene derved kunde Besiddelsen af den gottorpske Del af Slesvig
sikres. Han var heri enig med de fleste af de adspurgte; kun
faa udtalte sig for Forbund med Rusland, og blandt disse
mærkelig nok Sehested, der ellers i vigtigere Sager plejede at lade sig
stærkt paavirke af V. De følgende Aars Begivenheder gav V.
Ret, og da Freden omsider sluttedes 1720, var det under en
engelsk Statsmands Mægling.

De mærkelige Begivenheder ved Hoffet, som kjendetegne Aaret
1721 -- Dronning Louises Død, Anna Sophies Ophøjelse til
Dronning, som V. skal have fraraadet, hendes Svoger U. A. Holsteins
Udnævnelse til Storkansler, et Embede, der ikke havde været
besat siden 1708 -- alt dette havde til Følge store Forandringer
i de høje Hof og Statsembedsmænds Kreds. De, der ikke yndede
den nye Dronning og hendes Tilhæng, kunde ikke længere høre
til Kongens nærmeste Omgivelser, og blandt dem var V., der,
skjønt Kongens fortrolige og Raadgiver i snart en Menneskealder,
mod Aarets Slutning, rigtignok i de for ham mest smigrende
Udtryk, blev udnævnt til Statholder i Norge og saaledes, ligesom sin
Ven Sehested, fjærnet fra Konseillet. Fra nu af var hans politiske
Rolle udspillet; og da han 1728 fik Tilbud om at gaa som
Ambassadør til Kongressen i Soissons, ønskede han ikke at forlade
Christiania, vistnok ogsaa fordi en saadan Rejse hverken
konvenerede hans Helbred eller hans Pung.

Som Kongens Ledsager paa Rejsen til Norge 1704 var V. ikke
ganske ukjendt med dette Land. Dette kom ham nu til gode,
da han 1722 tiltraadte sit Embede samtidig med, at det
hidtilværende Regeringskollegium i Christiania, Slotsloven, ophævedes.
Vel har man antaget, at han ikke skulde have været synderlig
virksom i sit Statholderembede, men det er i sig selv usandynligt,
at han, endnu i sin kraftige Alder og vant igjennem mangfoldige
Aar til intensivt Arbejde i Statens Sager, skulde have taget sig
sin nye Opgave let. Hvad der foreligger, tyder heller ikke derpaa,
og i hvert Fald var Tilstedeværelsen i Christiania af en Mand som
Biskop Deichman (IV, 232), der i Tillid til sin Gunst ved Hove
fremkom med det ene Forslag efter det andet til indgribende
Forandringer i den norske Statsforvaltning, nok til at holde V. i
Aande. Saaledes bekæmpede V. Deichmans Forslag til en ny
Matrikkel og var 1724 kaldt til Kjøbenhavn som Medlem af en
i den Anledning nedsat Kommission, samtidig maatte han finde
sig i at tage Sæde med sin Modstander i andre Kommissioner
om det bergenske grønlandske Handelskompagni og om
Behandlingen af Skovene. Vi se V. tage sig med Omhu af Bønderne mod
Embedsmænd, der undertrykkede dem, og det 1722 og følgende
Aar til Bøndernes Gavn iværksatte Salg af Kronens Gods i Norge
drev han med saadan Iver, at han sædvanlig selv var til Stede ved
Avktionerne. Ham skyldes en Forordning (1730), hvorved Jagten
paa Vildt ordnedes; Reguleringen af de slette Forhold ved Statens
Sølvværk paa Kongsberg skyldtes for en stor Del hans
indtrængende Forestillinger, og Finmarkens Beboere kunde takke ham for,
at de beholdt den dem under Krigen indrømmede forholdsvis frie
Handel; at Regeringen ikke nedsatte den norske Told, var ikke
hans Skyld.

Efter knap 10 Aars Virksomhed i Norge døde V. i Christiania,
hvor Kongsgaarden paa Ladegaardsøen var ham overladt til
Benyttelse, 5. Okt. 1731. Det har næppe været ubetinget lykkelige
Aar for ham, væsentlig paa Grund af Forholdet til Deichman,
som Regeringen jævnlig skubbede ind mellem sig og Statholderen
paa en Maade, som denne maatte føle sig højlig krænket ved, og
det uagtet Rentekammeret flere Gange fremhævede «den Vigilance
og Forsorg, som han lod se i alle Tilfælde». Men han fik et
godt Eftermæle som en for Landets Tarv «omhyggelig Herre».
Trods Deichmans Underfundigheder glemte Kongen dog ikke sin
gamle Ven; han fritoges for Afgifter af sit Savværk, og da han
1725 kjøbte det hjemfaldne Baroni Rosendal, fik han det med
friherrelige Privilegier. Sit fædrene Gods, Freienfelde i Oldenberg,
har han vistnok afhændet.

V. var utvivlsomt en begavet, om end ikke nogen overlegen
Personlighed; om hans Dygtighed som Embedsmand er der kun
én Mening. Han var af Karakter elskværdig og højsindet; det
vanskelige Hverv at suspendere Deichman, da denne 1730 faldt i
Unaade, kunde han derfor udføre med mere end almindelig Takt.
Hans glade og aabne Sindelag afspejler sig i hans Portræt, der
unægtelig ogsaa bestyrker Overleveringen om ham som noget af 
en Bonvivant. At to saa ædle Mænd som Sehested og Løvenørn
vare hans fortrolige Venner, vejer ikke lidet til Fordel for V.
Han var hele sit Liv ugift og skal have afslaaet de fordelagtige
Ægteskabstilbud, der bleve gjorte ham, da han ikke brød sig om
Rigdom. En Del af sine Indtægter anvendte han til at samle sig
et overordentlig smukt Bibliothek, og at han i det mindste paa
visse Omraader vedligeholdt sine, selv for en Datids Statsmand
usædvanlig grundige Kundskaber, have vi et Bevis paa deri, at
han kunde besvare et latinsk Brev fra Sehested paa Græsk. Sine
Optegnelser om Kongens italienske Rejse og om hele Krigsperioden
tilintetgjorde han tillige med mange af sine egne Papirer, for at
ingen efter hans Død skulde kompromitteres ved dem -- ogsaa et
Bevis paa hans humane Tænkemaade, som dog Historikeren
vanskelig fuldt ud vil kunne paaskjønne.

Geneal. og biogr. Archiv S. 94 ff.
Bruun, Rostgaard og hans Samtid I.
Hist. Tidsskr. 5. R. III, IV; 6. R. V.
Holm, Danmark-Norges Hist. 1720-1814 I.

G. L. Wad.



Vibe, Ditlev, 1751-1834, Generalkrigskommissær, var Søn af 
Major ved 1. akershusiske Regiment Johan Christian V. (d. 1764)
og Anne Cathrine f. Pihl (d. 1773). Han blev født 8. Jan. 1751,
ansattes 1765 som Korporal ved nordenfjældske gevorbne
Infanteriregiment og blev kort efter antagen som Elev af den mathematiske
Skole i Christiania, men maatte 1767 afbryde sit Kursus her og
følge Regimentet til Kjøbenhavn, hvor det laa et Aar. 1769 blev
V. paa ny Elev af den nu reorganiserede kongl. militære
mathematiske Skole i Christiania. Aaret før Kursusset her var afsluttet,
1772, blev han som den bedste af 5 udvalgte Elever ansat som
Stykjunker ved Artillerikorpset i Kjøbenhavn, udnævntes s. A. til
Sekondlieutenant i Artilleriet, var 1773-77 kommanderet til
Rensborg, hvor han deltog i Kortlægningsarbejderne for det
slesvig-holstenske Kanalanlæg. V. blev 1778 Premierlieutenant i Artilleriet
med Station i Kjøbenhavn, hvor han og Artillerilieutenant Rieck
efter General Huths Opfordring hørte Forelæsninger over Astronomi;
da de havde underkastet sig Examen heri, bleve de 1779 beordrede
til Norge, hvor det s. A. var bestemt, at den siden 1773
igangsatte «militære Opmaaling» fremtidig skulde «støttes til astronomisk
bestemte Punkter». Det blev saaledes V., som i Fællesskab med
Rieck førte denne for Norges Opmaaling grundlæggende
Bestemmelse ud i Livet, og V. blev den væsentligste Bærer af dette
Arbejde til og med Aaret 1788. Der var da bestemt en 
Triangelrække fra Kongsvinger langs Grænsen til Værdalen i Nordre
Throndhjems Amt samt i Tilknytning hertil en Række over
Throndhjem syd over langs Kysten, som ved den Tid var ført frem til
Stadt. Den sidste Triangulering dannede Grundlaget for de Kort,
der senere bleve udgivne af «Søkortarkivet» over den norske Kyst.
Om Vintrene, da Beregningerne bleve udførte, havde V. skiftende
Standkvarterer for at kunne foretage astronomiske Observationer
til Bestemmelse af disse Steders geografiske Længde og Bredde.
1788 blev han Krigskommissær i Throndhjem, 1803 -- da
Sømilitærdistrikterne oprettedes -- Sø- og Landkrigskommissær med
Majors Rang, 1811 fik han Karakter af Generalkrigskommissær. Han
døde i Throndhjem 9. Sept. 1834. -- Gift (1789) med Canutha
Pauline Nordahl (d. 1839), Datter af Præsident i Throndhjem Peter
Tønder N. og Birthe Johanne f. Systenberg.

Geneal. og biogr. Archiv S. 99 ff.
Kraft, Norsk Forf. Lex.

C. O. Munthe.



Vibe, Joachim Christian, 1749-1802, Officer, Amtmand.
Han var en ældre Broder af den ovennævnte Generalkrigskommissær
Ditlev V. og født i Lier ved Drammen 7. Sept. 1749. Han valgte
den militære Løbebane, blev Artilleriofricer og var som saadan i det
mindste i Aarene 1785-86 bosat i Frederiksstad i Norge. I 1795 blev
han Amtmand over Vesteramtet paa Island, hvor han døde 11. Febr.
1802. Efter en i latinsk Lapidarstil affattet Karakteristik af Finn
Magnussen at dømme, maa han have været meget afholdt af
Islænderne, «hvis Sag han mandigen talte». Han er for øvrigt især
bleven bekjendt som et fremtrædende Medlem af det norske
litterære Selskab». Rahbek (Erindr. IV, 4. 136) kalder ham «den
hvasseste og maaske den vittigste af Selskabets gamle Ordførere».
Han skal have skrevet en Del Vers af mindre Betydning. De
Udfald mod ham, som Levin har gjort i sin Udgave af Wessel,
ere langtfra tilstrækkelig begrundede. Han blev gift i Onsø 2. Dec.
1784 med Ingeborg Christine Hirsch. En Dattersøn af ham var
den norske Statsminister Christian August Selmer.

Geneal. og biogr. Archiv S. 98 f. 
Wessels samlede Digte, ved Levin, passim.
(Brodersønnen) A. Vibe, Billeder og Minder af mit Kystmaalerliv (Chra. 1860) S. 111-14. 

L. Daae.



Vibe, Johan, o.1634-1710, Vicestatholder, 
Søn af nedennævnte Peder V. Ved Folketællingen 1701 angives han at være
64 Aar gl. og skulde altsaa være født o. 1637, men da det ellers 
hedder, at han skal være født i Frankrig i Faderens illegitime
Forbindelse med en fransk Kvinde, maa han mindst være et Par Aar
ældre, da Faderens Hjemkomst til Danmark sættes til 1634. 1659
gav Kongen Statholder Niels Trolle Befaling til at antage ham under
Militsen i Norge, hvor han kunde kjendes dygtig, og 1660 blev
han i Throndhjem ansat som Fændrik ved de nordlandske Knægte.
Han skal derpaa have været i hollandsk Tjeneste, hvor han blev
Søkapitajn. Efter sin Hjemkomst indtraadte han igjen i den
norske Armé og var maaske ansat ved oplandske Regiment, da
han 25. Maj 1671 blev nobiliteret «med Faderens Vaaben», men
naar han i Adelsbrevet kaldes «Oberst», er dette aabenbart
urigtigt. 1675 opføres han som Major til Fods og staaende til
Disposition. I Marts 1676 fik han Rejsepas til Holland, nævnes s. A.
som Oberstlieutenant i sjællandske nationale Infanteriregiment og
noget senere s. A. som Oberst. Han deltog i Krigen mod
Sverige («Gyldenløvefejden»), og da Admiral Marqvard Rodsteen (XIV,
145) efter den uheldige Expedition mod Gøteborg i Avg. 1676 blev
fjærnet fra sin Stilling, fik Oberstlieutenant V. Kommandoen over
Blokadeeskadren, der skulde understøtte Statholder U. F.
Gyldenløves Angreb fra Landsiden. Efter at denne havde hævet
Belejringen, da Gøteborg havde faaet Undsætning fra England, fik V.
Befaling at indeslutte de der liggende Skibe, hvilket han udførte
med de ham betroede 8 Fartøjer, i det han angreb den under
Elfsborg liggende Flaade, saa den ikke turde løbe ud. Faa
Kongens Fødselsdag, 15. April 1677, havde V. og Oberst Iddekinghe
ved Marineregimentet, der ansaas for Gyldenløves to dygtigste
Oberster, i et Gjæstebud hos Gyldenløve et Sammenstød angaaende
deres Rang, der den følgende Dag medførte en Duel, hvori de
begge bleve Saarede. Saa snart han atter var helbredet, blev V.
med oplandske Regiment indskibet paa Galejflaaden og gjorde i
Juli et Angreb paa Marstrand: om Høsten s. A. kæmpede han
under Hans v. Løwenhielm (X, 596). I Slutningen af Aaret
sendtes 1000 Mand af oplandske Regiment under V. til Kjøbenhavn
til Oprettelse af et Marineregiment, men foreløbig blev kun et
Kompagni dannet, og Resten indlemmedes i Livregimentet. Under
Gyldenløves Indfald i Sverige i Februar 1679 sendtes V. med 1200
Mand og 6 Kanoner mod Eda Skanse, som det dog ikke lykkedes
ham at erobre, hvorimod han bemægtigede sig og ødelagde Mora
Skanse; i Avg. s. A. var han med Gyldenløve ved Uddevalla,
men trak sig kort efter tilbage til Vinger. Han stod som Oberst 
ved oplandske Regiment til 1682, da han i Marts blev udnævnt
til Chef for det danske og i Maj for det norske Marineregiment.
I Decbr. s. A. blev han Generalmajor af Infanteriet. I Februar
1683 kom han til Throndhjem for at kommandere Militsen
nordenfjælds og byggede om Sommeren en Gaard i Throndhjem, hvor han
i 1685 modtog Kong Christian V efter at have mødt ham paa
Dovre Fjæld, hvor han paa Stiftsgrænsen lod opføre en Pyramide
til hans Ære, hvilket han ogsaa gjorde, efter at han i 1704 havde
haft Frederik IV til Gjæst og fulgt ham hid. 1689 var han paa
Røros i en Kommission til Undersøgelse af Bjærgværkets Forhold.
Formentlig i 1690Aarene kjøbte han den bekjendte Gaard Lade
paa Strinden ved Throndhjem og opførte der en stor Hovedbygning, 
hvilken Gaard han ved sin Afrejse fra Throndhjem solgte
til Toldforvalter Herman Treschow. 1697 fik han Inspektionen over
det militære Væsen i Bergenhus Distrikt. Som kommanderende
General nordenfjælds siges han i Begyndelsen af det 18.
Aarhundrede at have sørget for at holde Armeen og Fæstningerne i god
og fuldt rustet Stand. 1693 var han bleven Ridder af Danebrog,
og under et Ophold i Kjøbenhavn udnævntes han i 1700 til
Generallieutenant. 1707 blev han Kommandant i Throndhjem og 1708
Geheimeraad samt Vicestatholder i Norge og Stiftsbefalingsmand
i Christiania, hvorhen han flyttede i Begyndelsen af Aaret 1709.
I Anledning af den store Ildebrand i Throndhjem 1. Avg. 1708
har V. til Kancelliet afgivet 2 Memorialer, dat. 20. Okt. s. A.,
angaaende Byens Øvrighed og en stor Del af Borgerskabet samt om
nogle Misligheder, der bør rettes. De angive baade
vedkommendes økonomiske Forfatning og moralske Karakter og ere af ikke
liden Interesse (B. Moes Tidsskr. f. n. Personalhist. I, 538 ff.).

Da V. kom til Christiania var han allerede gammel og
sygelig og blev snart uenig med den kommanderende General
H. E. v. Tritzschler (XVII, 521). Imidlertid synes de begge at
have været enige om, at et Indfald i Sverige maatte mislykkes
paa Grund af Armeens Mangel paa næsten alle Fornødenheder.
Efter at den havde staaet uvirksom ved Frederikshald i 3
Maaneder, opløstes den store Feltlejr i Dec. 1709, og Tropperne
hjemsendtes. Nogle mene, at netop de befalendes Uenighed var
Grunden til Uvirksomheden. V. døde i Christiania Natten til
20. Febr. 1710, kort efter at Tritzschler havde søgt ham til en
mundtlig Forhandling. Samme Dags Aften blev hans Lig «uden
nogen Proces» opsat i Slotskirken paa Akershus for strax at føres 
til Throndhjem, hvor han, ligesom hans anden Hustru, blev bisat
i Domkirken. De havde skjænket 100 Rdl. til Fattighuset i
Throndhjem, hvis Renter aarlig skulde anvendes til et Slagtenød til
Lemmerne; Kapitalen udbetaltes 1735 af hans dalevende 2 Døtre, som
den Gang forlod Throndhjem. V. var benaadet med Kongetienden
af Strinden og Sælbo, men skal lidet eller intet have ejet; han
paastaas i en Apologi for Baron V. Løvendal at have været
noget drikfældig. Han var to Gange gift, 1. med Johanne Marie
Sandrart (eller Sancrat), en hollandsk Dame, fra hvem han blev
skilt 1680 uden Tilladelse til nyt Ægteskab. Hun levede endnu
1685, da den hollandske Gesandt i Danmark gjorde Fordring paa
Understøttelse til hende. 1682 fik han imidlertid Giftetilladelse og
ægtede (viet i Huset i Aker) 23. Jan. 1683 Margrete Marie
Gaarman (f. i Christiania 27. Juni 1663, d. i Throndhjem 8. Jan. 1690;
Ligpr. af O. Borchman. Kbhvn. 1691.), Datter af Landkommissarius
Johan G. og Margrete Jespersdatter.

N. Nicolaysen, Norske Stiftelser III, 1059 f. og de der citerede Kilder.
Anker, Norske Generalspersoner S. 267 ff. 
Friedenreich, Chr. V's Krigshist. I, 241 f. 
Vaupell, Den dansk-norske Hærs Hist. I-II. 
Bidr. t. d. store nord. Krigs Hist. I-II. 

H. J. Huitfeldt-Kaas.



Vibe, Johan, 1748-82, Digter. Han var en ældre Broder til 
ovennævnte Generalkrigskommissær Ditlev V. Han angives at være 
født 10. Sept. 1748 paa Bragernæs (Drammen), blev Student 1766,
vistnok som Privatist, og skal have lagt sig noget efter Græsk; en
tabt Oversættelse af «Anakreon» roses meget af Rahbek, en
Oversættelse af «Pythagoras' gyldne Vers» er endnu bevaret. V.s Liv er
meget lidet kjendt. En Tid var han Huslærer paa Faaberg
Præstegaard i Gudbrandsdalen hos den senere Biskop O. Irgens, senere
møde vi ham i Kjøbenhavn som en af Hovedmændene i det norske
Selskab, hvor han i dets første Tid var Sekretær, og som en af
dettes Digtere. Bekjendte ere hans to Viser: «Den, Skaberen
skjænkte en oplyst Forstand» og hans Afskedsvise til det norske
Selskab. De vidne afgjort om Talent. Ligesom et Par af Wessels
Brødre modtog V., uvist i hvilket Aar, en Ansættelse som
Landmaaler og fik som saadan Beskæftigelse i Fyn. I 1778 blev han
Kammersekretær, og i samme Aar opførtes paa det kongl. Theater
hans Skuespil «De nysgjerrige Mandfolk», der, efter Overskou (III,
149), skal have været fremkaldt ved Enkedronning Julianes Ønske om
en Pendant til «De nysgjerrige Fruentimmer». Stykket, der ansaas
for at have sine gode Egenskaber, blev først trykt efter Forfatterens 
Død. V. døde allerede i sit 34. Aar i Kjøbenhavn i Marts 1782. Efter
Traditionen skal han have været en elskværdig Kammerat, men
tillige have ført et letsindigt Liv; hans Viser tyde paa et vist Tungsind
midt under Lystigheden. Et Par af hans norske Frænder i det
nittende Aarhundrede have røbet et vistnok med ham nær beslægtet
Talent. -- Længe efter V.s Død fremkom (Geneal. og biogr. Archiv
S. 97) en Beretning om, at han havde været «Privatsekretær» hos
O. H. Guldberg. Dette tør være saare tvivlsomt; det er lidet
sandsynligt, at G., om han for øvrigt har holdt «Privatsekretær», dertil
skulde have valgt en ung Nordmand, hvis hele Personlighed og
Aandsretning var saa grundig forskjellig fra hans egen som V.s.
Anekdoten om, at Slutningsstrofen af den nævnte Sang «Den,
Skaberen» osv. oprindelig skulde have været improviseret under
en Samtale med Guldberg, er ogsaa alt andet end sandsynlig.

Geneal. og biogr. Archiv S. 96 ff. 
Wessels Digte, udg. af Levin, passim.
L. Daae, Throndhj. Stifts gejstl. Historie S. 201. 
H. J. Huitfeldt, Christiania Theaterhistorie S. 111. 

L. Daae.



Vibe, Michael, 1627-90, Vicekansler, fødtes 24. Dec. 1627 i 
Lund som Søn af Biskop Mads Jensen Medelfar (XI, 207) i dennes
3. Ægteskab med Mette Vibe, hvis Faders Navn hendes Søn fik.
Efter at være undervist i Hjemmet sendtes han til Viborg Skole,
hvorfra han 1644 som en lovende Yngling dimitteredes til
Universitetet, hvilket han efter 2 Aars Studietid forlod for yderligere at
uddanne sig ved fremmede Højskoler. I Leiden (immatrikuleret
Jan. 1647) studerede han i 1 1/2 Aar Rets- og Statsvidenskab,
Historie og Litteratur; over Paris kom han til Blois, hvor han
anvendte et Aar paa at lære Fransk, i Strasburg havde han den
berømte Boecler til Lærer i Statsret, Historie m. m. Hjemkommen
til Kjøbenhavn 1650 tiltrak han sig snart Opmærksomhed, og
Rigsraad Christen Skeel antog ham som Vejleder for sin Søn
Otto (XVI, 37); efter et kortere Ophold ved Akademiet i Sorø
tiltraadte de 1652 en 6aarig Rejse til Tyskland, Frankrig,
Nederlandene og Italien. Saa godt et Omdømme havde han nu
erhvervet sig, at Statholderen Grev Christian Rantzau snart efter hans
Hjemkomst 1658 betroede ham at ledsage sin 14aarige Søn Ditlev
(XIII, 426) til Tübingen, hvor V. under et 4aarigt Ophold i den
Grad vandt Hertugen af Württembergs Yndest, at denne ønskede
at knytte ham enten til Universitetet eller til sine nærmere
Omgivelser. Men V. vilde ikke skilles fra den unge Rantzau, med 
hvem han efter et Fjerdingaars Ophold paa Breitenburg paa ny
begav sig udenlands, denne Gang til Nederlandene og Frankrig.
Ved Efterretningen om Christian Rantzaus Død (1663) vendte de
hjem til Holsten, og kort efter (April 1664) udnævnte Ditlev Rantzau,
nu Rigsgreve til Grevskabet Rantzau, V. til sin Raad og 5 Aar
efter til Bestyrer af Grevskabet. Henimod 40 Aar gammel giftede
V. sig 21. Juni 1667 med Margrethe Cathrine Reimers (f. 30. Marts
1643 d. 9. Jan. 1683), Datter af Inspektør paa Grevskabets Godser
Heinrich R. og Anna Hannemann. Ved hende blev han Fader
til 8 Børn, af hvilke Ditlev V. ovfr. er omtalt.

Gjennem Grevinde Rantzau, der stod i nøje Venskabsforhold
til Griffenfeld, kom V. i Forbindelse med denne Statsmand, med
hvem han derefter stadig korresponderede. Ad denne Vej blev
han dragen ind i Statstjenesten, hvortil en Mand med V.s
utvivlsomme Begavelse og Verdenskundskab maatte egne sig fortrinlig;
det første Skridt paa denne Bane gjorde han, da han 1673, uden
at opgive sit Forhold til Rantzau, blev Kancelliraad ved
Hertugdømmernes Regering i Glückstadt, og som saadan ledsagede han
1677 den holstenske Vicekansler Conrad Wasmer til den
nedersachsiske Kredsdag i Brunsvig. Imidlertid var det først efter
Griffenfelds Fald V. opnaaede en indflydelsesrigere Stilling, i det
han 1678 kaldtes til Kjøbenhavn for som Inspektør for den 7aarige
Prins Frederik (IV) at lede hans Opdragelse og Undervisning;
samtidig udnævntes han til Justitsraad. Hvem han kunde takke
for dette, kan kun gjættes; maaske begge hans gamle Elever, der
nu vare i høje Embedsstillinger. At V. passede til denne
ansvarsfulde Post, tør man ikke paastaa, i det mindste ikke, hvad
Undervisningen angik; thi, foruden at den lededes paa Tysk, var den i
flere Henseender mangelfuld, og kun ved sin Energi og kraftige
Vilje formaaede Prinsen senere nogenlunde at indhente det
forsømte. Men Kongen fandt i hvert Fald Behag i V., der i sin
Stilling daglig havde Lejlighed til at færdes i dennes Nærhed og
forstod at omgaas Majestæten paa en Maade, der tiltalte ham
højlig. Og Følgerne af den kongelige Gunst viste sig meget snart,
i det V. allerede 1679 fik fast Fod i Centraladministrationen som
Etatsraad og Kommerceraad; endnu inden Aarets Udgang
erhvervede han Vaabenbrev. De Forbindelser, som V. klogelig sluttede
med de Mænd, der paa de Tider især havde Kongens Øre -- 
A. L. Knuth, Biermann, Brandt m. Fl. -- styrkede i den Grad
hans Position, at han 1680 optoges som Gehejmeraad i Konseillet; 
og faa Aar senere, Juni 1683, efterfulgte han Holger Vind som
Vicekansler i Danske Kancelli, en Post af stor Betydning, og det
saa meget større, som han forstod at lede Kongen efter sit Ønske,
i det han vidste paa en behændig Maade at forberede denne paa
sine Forestillinger. Næppe har noget af de andre Medlemmer af
den «Kabale», bestaaende af V., Biermann, Brandt, Jessen og
v. Støcken, der i 1680erne faktisk styrede Landet, haft Kongens
Tillid som V. Med Vicekanslerembedet fulgte Udnævnelsen til
Justitiarius i Højesteret. At hans Hverv som Kronprinsens
Hovmester maatte lide under denne Akkumulation af Embeder, der
hvert for sig kunde lægge stærkt Beslag paa en Mands Tid og
Tanker, er indlysende; men den almindelige Svaghed hos
Christian V at overvælde sine betroede Mænd med forskjellige
Bestillinger stadfæstede sig ogsaa over for V. Under Udarbejdelsen
af Danske Lov havde han Sæde i de 2 sidste Revisionskommissioner 
(1680-82); i den første af disse havde han til Kollega
bl. a. sin gamle Elev Otto Skeel; samtidig var han Medlem af en
1681 udnævnt Kommission til Revision af en Del uafgjorte
Regnskaber og af en anden til Overvejelse af Midler til
Landboforholdenes Forbedring. At han tilmed 1684 efter Inddragelsen af den
gottorpske Del af Slesvig blev Amtmand over Svabsted Amt, har
mindre at sige; han har næppe nogen Sinde taget sig af
Forretningerne i Amtet, men kun oppebaaret Indtægterne. S. A.
hædredes han med Danebrogsordenen. Det blev dog ikke nogen lang
Aarrække V. stod paa sin Lykkes og Magts Tinde, og han tænkte
sig sikkert at naa endnu højere; efter Paaske 1690 blev han
angreben af en ondartet Feber, som bortrev ham 1. Maj.

Om V.s gode Evner, hans Klogskab, hans Forsigtighed og
hans dermed følgende Held til at holde sig til den rette, den for
ham og hans Planer gavnligste Side ved et rænkefuldt Hof, ere alle
hans samtidige enige. At han lod sig give Præsenter af Kongen, var
ikke andet, end hvad de fleste andre i lignende Stilling gjorde. En
saadan Kongegave fik han, da han 1684 forlenedes med M. Wedderkopps 
konfiskerede Gods Søgaard m. m. i Slesvig; men da disse
Ejendomme ved Forliget i Altona 1689 tilbagegaves, overdroges
ham et stort inddiget Terræn i Oldenborg, Altenhoven kaldet,
som et frit adeligt Gods Freienfelde. Naar Molesworth sigter ham
for som Vicekansler og Justitiarius at influere paa Højesterets
Kjendelser, saa de ikke altid stemte med den strænge Ret, tør
man næppe lægge for megen Vægt paa en saadan Insinuation. I 
den haarde Medfart, som timedes Oluf Rosenkrantz (XIV, 277),
har man ogsaa villet tillægge V. en væsentlig Andel, i det han
derved paa ham fik hævnet den Vold, som Rosenkrantz' Fader i
sin Tid havde øvet mod V.s Fader. Men det viser, hvilket haardt
og hævngjerrigt Sind man tillagde den Mand, der til Valgsprog
havde «Pietate et Justitia». At Beskyldningen for umaadeholden
Drik rammer V. som flere andre af Christian V's Yndlinger, gjør
ham heller ikke sympathisk.

Geneal. og biogr. Archiv S. 91 ff. 
Moller, Cimbria lit. II.
Universitetsprogram. 

G. L. Wad.



Vibe, Mikkel, 1565-1624, Handelsmand og Borgmester, var 
en Bondesøn fra Legaard ved Holstebro. Efter Faderens tidlige
Død kom han i Huset hos en Farbroder, der var Præst i Tyregod, 
kom siden i en Skrive- og Regneskole i Viborg og derpaa i
Tjeneste hos Livlægen Dr. Peder Sørensen, af hvem han efter
3 Aars Forløb anbefaledes til Lægens Broder, der var Tolder i
Norge. Her fik han nogen Indsigt i Handelsvæsen, hvortil han
af Naturen synes at have været i en sjælden Grad anlagt.
Derpaa kom han i Tjeneste hos Borgmester Marcus Hess i
Kjøbenhavn, der var en driftig Handelsmand (VII, 428), som benyttede
V. ved Handelsrejser til Spanien og England. Siden gjorde han
for egen Regning lignende Rejser til forskjellige af Evropas
vigtigste Handelsstæder i Vest og Øst. Hjemkommen tog han 1593
Borgerskab i Kjøbenhavn og blev i Tidens Løb en af Hovedstadens 
største og driftigste Handelsmænd -- vistnok den største i
sin Tid. Fra 1602 var han tillige Raadmand og fra 1609 en af
Stadens Borgmestre.

Det er vanskeligt i korte Træk at give en Forestilling om V.s
store Handels- og Rederibedrift, som han drev i Forening med
sin Broder, Christen V., saa længe denne levede (d. 1605), og siden
i Forbindelse med mange andre af den Tids foretagsomme
Handelsmænd, særlig Svigersønnen Thomas Lorck (X, 373). Han
leverede Varer til Hoffets Forbrug og forsynede Norge med
Kornvarer. Hans Skibe besejlede Nordlandene og Island og drev
Hvalfangst under Finmarken og Grønland. Oftere led han Tab,
naar Skibene opbragtes af fremmede Kapere; men han lod sig
ikke skræmme; havde vel endog selv Kapere i Søen. Hos
Regeringen stod V. højt; en Mand som Statholderen i Kjøbenhavn,
Rigsraad Breide Rantzau, var Deltager i flere af hans 
Foretagen-
der (XIII, 402), og forskjellige vigtige Hverv, f. Ex. Tilsyn med
Salthandelen, bleve ham betroede. I Tidens Løb blev han da
ogsaa en meget velhavende Mand, der ejede mange Gaarde og
Grunde i Kjøbenhavn og Stadens nærmeste Omgivelser, bl. a.
7 Haver og en Ladegaard uden for den daværende Østerport. I
«Store Vibenshus» er hans Navn vistnok endnu bevaret, og han
var den første, der begyndte Bebyggelsen af Vesterbro hinsides
Søerne, hvor en meget besøgt Gjæstgivergaard med Skydebane
bar Navnet «M. V.s Kro». En nu forsvunden Gade omtrent der,
hvor Kultorvet nu er, hed «M. V.s Gade». I Bebyggelsen af
Christianshavn deltog han med Iver, og endnu samme Dag, Døden
ramte ham, 30. Marts 1624, havde han været ude at bese sine
Byggepladser i denne ny Bydel. Hans Jordefærd i St. Nicolai
Kirke foregik «med stor Frekvens af Rigens Raad, Adel og Uadel».
Samtiden berømmer ham som en from Mand, der hver Morgen
dvælede i sit Bedekammer, førend han gik ud, og der siges, at
han forestod sit Borgmesterembede saaledes, at han var vel lidt af
høje og lave, og hjalp Borgerskabet til rette i mange Sager.

V. var gift 1. (1595) med Mette Lauridsdatter (d. 1599), 2. (1600)
med Anne, Datter af Borgmester Simon Surbek. Den sidste Hustru
overlevede ham (d. 1632). Af begge Ægteskaber var der Børn,
som det gik godt. Gjennem Datteren Mette, der ægtede Biskop
Mads Jensen Medelfar i Lund, blev M. V. Stamfader til den senere
adlede Slægt Vibe.

P. P. Hie, Ligpræd. over M. V. 
Geneal. og biogr. Archiv S. 73 ff.
Nielsen, Kbhvns. Hist. og Beskr. III, 200 ff.

H. F. Rørdam.



Vibe, Niels Andreas, 1759-1814, Generalkrigskommissær, 
var yngre Broder til foran nævnte Generalkrigskommissær Ditlev V.
Han blev født i Numedal 1759 (døbt 20. Juli), 1777 Elev af den
militære mathematiske Skole i Christiania og erholdt ved
Afgangsexamen her fra 1780 som den bedste af sit Kuld Medaillen «For
Dyd og Flittighed». Han blev ansat som Sekondlieutenant à la
suite i akershusiske Dragonregiment med Anciennitet fra 1779, men
blev først 1789 virkelig Sekondlieutenant, fik 1790 Premierlieutenants
Karakter og avancerede 1792 til virkelig Premierlieutenant.
Imidlertid var han allerede 1781 bleven antagen ved Norges militære
Opmaaling og arbejdede med et Par Aars Afbrydelse, under hvilke
han assisterede sin ældre Broder, Ditlev V., ved geodætiske
Beregninger som Detaillør til og med 1787; fra 1788 arbejdede han 
som Trigonometrist ved Opmaalingen og fik fast Ansættelse i denne
Egenskab 1790. Indtil 1799 fuldførte han nu den af Broderen
paabegyndte Triangelrække for Kystmaalingen mellem Throndhjem
og Frederikshald. 1795 fik V. Karakter af Overkrigskommissær med
Løfte om Krigskommissærembede i Norge, naar et saadant blev
ledigt. Dette indtraf 1798, da han blev Krigskommissær i
Christianssands Stift. 1802 blev han Amtmand i Nordre Bergenhus
Amt med Bolig i Bergen. Under sit Ophold i denne By blev
han Præses i det bergenske «nyttige Selskab», og ved sin Afrejse
fra Byen dettes første Æresmedlem. Ligeledes blev han Præses for
den bergenske Distriktskommission i «Selskabet for Norges Vel»,
første Direktør for en i Bergen oprettet Realskole og for det
bergenske «harmoniske Selskab». 1811 blev han virkelig
Generalkrigskommissær for Land- og Søetaten i Norge samt 3. Deputeret
i det kongl. norske Kommissariatskollegium og tilflyttede nu
Christiania, hvor han tillige udnævntes til 1. Medlem af den kongl.
Kommissariatskommission. 1814 blev han Assessor i den for Norge
oprettede Overkriminalret, i Maj s. A. Kammerherre hos den
nyvalgte Konge, Christian Frederik. Han døde faa Maaneder senere,
9. September 1814, i Christiania. -- V. var en baade med Aand
og kanske end mere Hjærte rigt udstyret Personlighed og
karakteriseres af en samtidig, Professor Frederik Sneedorff, som «et
vittigt, jævnt og interessant Menneske». Han var gift (1795) med
Margary f. Kjerulf (f. 3. Juni 1775 d. 3. Jan. 1852), Datter af
Raadmand i Christianssand Andreas K. og Frederikka Louise f. Chrystie.

Geneal. og biogr. Archiv S. 101 f. 
De Seue, Hist. Beretn. om Norges geogr. Opmaaling. 

C. O. Munthe.



Vibe, Peder, --1658, Diplomat og Rentemester, Søn af den 
ovfr. nævnte Borgmester i Kjøbenhavn Mikkel V. i hans første
Ægteskab med Mette Lauridsdatter, sendtes 1612 til tyske
Universiteter, var 1614 i Leipzig, derpaa i Giessen og kom hjem 1616.
Ikke længe efter rejste han dog atter til Udlandet og kom til
Frankrig, hvor han fik Ansættelse i Kong Ludvig XIII's
Gensdarmkorps og tjente der 3 Aar. Han fulgte imidlertid nøje med de
politiske Forhold, og allerede 1625 synes den danske Regering at
at have benyttet hans Bistand ved hemmelige Forhandlinger. 1627
blev han ogsaa ansat som dansk Agent i Paris, dog saaledes at
han skulde staa under den derværende danske Resident, Dr. Johan
Zobel, og vistnok mest have at gjøre med finansielle og 
merkantile Anliggender. Det varede imidlertid kun kort, inden der
opstod Uenighed mellem de to Mænd, Zobel gav sig Blottelser og
V. var tilstrækkelig ærgjerrig til at søge at udnytte disse for at
blive sin Overmand kvit. I Sommeren 1629 fulgte han den franske
Afsending des Hayes de Courmesvin til Danmark, og herved
indtraadte det fuldstændige Brud mellem de to danske Diplomater.
Zobel klagede til Christian IV og beskyldte V. for at være
bestukken af Jesuiterne og for Bedrageri i Pengesager, V. intrigerede
mod Zobel og gik af med Sejren. Han vendte tilbage til Paris,
skulde for Fremtiden staa uafhængig af sin Medbejler og optraadte
som Resident, Zobel blev tilbagekaldt og forlod Frankrig ,1630.
Den franske Konge adlede ogsaa V. 1634, hvilket havde til Følge,
at Christian IV i Avg. s. A. optog ham i den danske Adelstand.
Hans Ønske om at gaa som Resident til Haag blev dog ikke
opfyldt; derimod ansattes han, efter i Foraaret 1634 at have taget
Afsked med den franske Konge, i Nov. s. A. som Resident i
Stockholm.

Paa denne ansvarsfulde Post blev han i 10 Aar og fik i høj
Grad Lejlighed til at lægge sit diplomatiske Talent for Dagen
under de vanskelige Forhold. Hans Indberetninger rage op over
hans Fællers ved deres kloge og bestemte Affattelse, han vidste at
skaffe sig gode Forbindelser, tog ikke mange Hensyn i Valget af
sine Midler, var desuden i Besiddelse af et virkeligt Statsmandsblik.
Allerede under sit Ophold i Paris havde han haft Øje for det
farlige for Danmark i Forbindelsen mellem Frankrig og Sverige og
søgt at skille den første Magt fra den anden, altsaa til en vis
Grad brudt Banen for den Politik, der senere i Aarhundredet
optoges af Hannibal Sehested og Griffenfeld. I Stockholm saa han
klart, hvorledes Stillingen mere og mere tilspidsedes til et
Fredsbrud og et svensk Angreb. I flere Henseender optraadte han
ogsaa med Forsigtighed; saaledes søgte han at forhindre, at den
svenske Enkedronning Marie Eleonores Beslutning om at forlade
Sverige udførtes paa en Maade, der kunde vække for megen Opsigt,
om han end stillede sig paa den mest fortrolige Maade i
Forholdet til hende. Men sikkert havde han altid været en bitter
Fjende af Sverige og blev det ikke mindre ved Opholdet dér;
muligvis har han derved ikke altid haft den rette Takt til at
undgaa skarpe Sammenstød. Ivrigere og ivrigere advarede han dog
sin Regering om Sveriges Planer, saaledes at Christian IV skrev
om ham til Corfits Ulfeldt: «P. V. reder frammeligen til Barsel 
med Krig». Men samme Dag Kongen nedskrev disse naive Ord,
12. Dec. 1643, overskred Torstensson Holstens Grænse, og V. havde
saaledes kun faaet alt for megen Ret. I Marts 1644 forlod han
sin Post som naturlig Følge af Krigen. Under Fredsunderhandlingerne 
i Brømsebro 1645 maa han en Tid have opholdt sig dér,
thi det var ham, som 12. Avg. ved sin Ankomst til Kjøbenhavn
bragte Budskabet om, at man endelig var naaet til Resultat.

V., der fra 1640 havde været forlenet med det saakaldte
Apostelsgods i Norge, kom nu selv til at indtage en Stilling i
dette Land, i det Hannibal Sehested i Sept. 1646 gjorde ham til
Medlem af sit Generalkommissariat paa Akershus, der som et Slags
Rentekammer bestyrede Norges Finanser. Dette Embede beholdt
han, indtil han i Juli 1648 blev Rentemester i Kjøbenhavn.
Hermed begyndte et nyt Afsnit af hans Liv. Stillet i Midtpunktet
af den danske Finansforvaltning, til hvis Styrelse han sikkert
medbragte gode Forudsætninger, blev han hurtig en Fjende af Corfits
Ulfeldt. En stærk Spænding udviklede sig mellem de to Mænd;
Rigshofmesteren saa med en vis Ringeagt ned paa den borgerligfødte, 
og V. opdagede snart Mislighederne ved Ulfeldts Brug af sin
Magt og, ærgjerrig som han var, sluttede han sig til dem, der
vilde styrte ham. Han undgik at blive inddraget i de Undersøgelser 
af det norske Generalkommissariats Embedsførelse, der blev et
Led i Hannibal Sehesteds Fald, og fejrede en Triumf ved Corfits
Ulfeldts umiddelbart paafølgende i Aaret 1651. I Tiden derefter
har han ogsaa haft Indflydelse paa Ledelsen af den udenrigske
Politik, som tidligere i en mod Sverige fjendtlig Retning; med
Residenterne i Stockholm og Haag stod han i hyppig brevlig
Forbindelse og vaagede særlig over det Ulfeldtske Partis Intriger;
han nedlod sig her til at istandbringe en Forfalskning af Ebbe
Ulfeldts (S. 31) Signet. Uvist af hvilken Grund kom han, der fra
1652-56 havde været forlenet med Herrisvad Kloster i Skaane,
dog 1655 eller 1656 fra Hoffet og blev det sidstnævnte Aar
Lensmand paa Throndhjem. Som saadan søgte han under
Forhandlingerne med Sverige efter Freden i Roskilde at hindre Romsdalens
Afstaaelse. 7. Avg. 1658 døde han.

I Frankrig havde han haft en Forbindelse med en fransk Dame,
med hvilken han havde Sønnen Johan V. (se S. 500). 24. Okt. 1641
ægtede han Anne Cathrine Budde, Datter af Frederik B. til Tøllist
paa Øsel; hun giftede sig 1662 med Joachim Frederik Vind og
døde 6. Avg. 1665. 1654 havde han kjøbt Hovedgaarden Gjerdrup 
paa Sjælland; han ejede tillige Gods i Norge og var Parthaver i
Modum Jærnværk.

Genealogisk og biographisk Archiv S. 78 ff. 
Seehusen, Optegn. om Lyngbygaard og Gjerdrup S. 16 ff. 
Fridericia, Danm. ydre polit. Hist. 1629-60 I, 101 ff. 
Bricka og Fridericia, Christian IV's egh. Breve I, 449. V, 131. 
Dsk. Mag. 5. R. II, 362 ff. 

J. A. Fridericia.



Wiberg, Sophus Vilhelm, 1811-82, Genealog, blev født 
22. Avg. 1811 i Odense, hvor Faderen Andreas Frederik W. (f.
28. Nov. 1779 d. 21. Okt. 1856) var residerende Kapellan ved St. Knuds
Kirke. Moderen hed Anna Kirstine Jensen (f. 29. Avg. 1777 d. 9. Juni
1834). 4 Aar gammel kom han som Plejesøn i Huset hos
Kammerjunkerinde Reedtz paa Palsgaard, der satte ham i Odense
Latinskole, hvorfra han blev Student 1828. 1832 tog han theologisk
Embedsexamen og var derefter Huslærer paa Einsidelsborg hos
Grev PetersdorfF. 1834 blev han Adjunkt ved Odense Latinskole og
kaldedes 1837 til Sognepræst for Vester Nykirke og Faaborg i Ribe
Stift, blev 1851 befordret til Aarslev og Hørning ved Randers og
1858 til Jordløse og Haastrup i Fyen, hvor han døde 27. Maj 1882.

1858-60 udgav han «Ny gejstlig Stat»; det var et smukt og
nøjagtig udført Arbejde, der gav langt mere end Titelen lovede,
i det det indeholdt en alfabetisk Fortegnelse over samtlige
Præsteembeder i Danmark med Angivelse af alle Præsterne i disse siden
1801. Det vakte ogsaa megen og fortjent Opmærksomhed, og fra
mange Sider blev W. opfordret til at udvide sit Arbejde til at
omfatte Tiden helt tilbage til Reformationen; særlig opmuntrede
Genealogen Lengnick (X, 201) dertil og stillede redebon sine store
Samlinger til W.s Raadighed. Efter at denne forgjæves havde
søgt at faa Raadstuearkivar Dr. O. Nielsen (XII, 270) og Pastor
A. H. Nielsen (XII, 207) til Medarbejdere eller Medudgivere tog
han fat paa den uhyre store Opgave at samle personalhistoriske
Oplysninger om samtlige Præster i Danmark lige fra Reformationen
til Udgangen af 1868. Det var et næsten utroligt Arbejde, der
maatte udføres: store Rækker af Blade, Tidsskrifter, Bøger,
Manuskripter og Arkivsager maatte gjennemgaas, og ofte var Udbyttet
deraf mere end tarveligt; der maatte skrives og spørges til alle
Sider, og ikke sjælden udebleve Svarene helt. A. H. Nielsen ydede
W. den mest beredvillige Støtte og overlod ham sine omfattende
Arbejder om Præsterne i Aalborg og Viborg Stifter. I 1870
begyndte W. saa Udgivelsen af »Personalhistoriske, statistiske og
genealogiske Bidrag til en almindelig dansk Præstehistorie», i 
mindelighed i Litteraturen citeret som «Wibergs Præstehistorie»;
det var 3 store Bind, som han sluttede 1873 med i Bind Register
over samtlige Præster. 1879 udgav han et Supplement, der dog
ikke har nogen Værdi, og udarbejdede senere Fortegnelser over
alle i Værket forekommende Personnavne, men disse ere ikke
trykte.

Dommen over W.s Arbejde maa ubetinget blive gunstig, thi
det maa erindres, at det var nødvendigt at holde sig til
Forarbejder, hvis Paalidelighed ikke altid kunde kontrolleres, ligesom
Kilderne, der tilmed ofte kun flyde sparsomt, tit ere meget uklare,
men W. besad sammen med en Jærnflid og usædvanlig Arbejdsevne
en ikke ubetydelig kritisk Sans og en i mange Retninger
fortræffelig Kombinationsevne. Værket er et Hovedværk i den
genealogiske Litteratur, det maa betragtes som grundlæggende og har
fremfor andet givet Stødet til, at saa overmaade mange nu sysle med
Genealogi og Personalhistorie.

W. blev 9. Maj 1836 gift med Vibekke Charlotte Holm (f.
29. Marts 1812 d. 9. April 1880), Datter af Sognepræst til
Brændekilde og Bellinge Vilhelm H. (f. 10. Dec. 1773 d. 12. April 1838) og
Vilhelmine Gottlobine f. Storch (f. 1. Okt. 1774 d. 30. Okt. 1850).

Illustr. Tid. XXIII, 449.

Sofus Elvius.



Viborg, Carl, 1783-1844, Veterinær, blev født 25. Juli 1783 
i Kjøbenhavn som Søn af Nicolai Christian V. og Arine f.
Bringstrup. Faderen var da Direktør ved det kongl. Dugmanufaktur
paa Blaagaard, senere flyttede han til Fredericia, hvor han var
Inspektør ved Klædemanufakturet og Kommercekonsulent. V. blev
undervist i Hjemmet til sit 17. Aar, kom da i Huset hos Kapellan
Bergmann i Mariager, der 1802 dimitterede ham til Universitetet.
Efter Faderens Død 1801 traadte Farbroderen Erik V. ham i
Faders Sted, og under hans Vejledning studerede han
Veterinærvidenskaben i Forening med Medicin og Kirurgi. Efter i nogle
Aar at have været Hjælpelærer ved Veterinærskolen blev han
2. Maj 1809 ansat som Lektor med Forpligtelse til at tage
kirurgisk Examen, hvilket han gjorde samme Aar. 1809-10 var han
Kandidat paa Almindeligt Hospital, 1816 fik han Titel af Professor,
og ved Erik V.s Død 1822 blev han Skolens Forstander og
Førstelærer. Som Andenlærer docerede han især Anatomi, Fysiologi,
Kirurgi og Farmakologi, som Førstelærer især Sygdomslære og
Hestens Ydrelære. I Veterinærselskabets Skrifter (3. Bind 1818) 
findes flere Afhandlinger af ham; af disse er navnlig en om den
1815-16 herskende «Hunde-Enzooti og Vandskræk» samt en om
Luftrørssnit hos Heste af Betydning. Han har tillige udgivet en
Del Smaaskrifter om Hesteopdræt (1824), om Hestenes Lungesyge
(1826), om Faarekopper (1831), om Mund- og Klovesyge (1841), om
Bradsot (1844), skrevet nogle Afhandlinger i landøkonomiske og
medicinske Tidsskrifter, besørget nye Udgaver af Erik V.s
Ydrelære og Bog om Svinet og selv udgivet en Beslaglære 1837. I
1827 udkom første Hæfte af «Veterinærsamlinger», som des værre
ikke bleve fortsatte.

V.s Arbejder ere velskrevne, og Traditionen gaar ogsaa ud
paa, at han var en begavet Mand, livlig og selskabelig, men om
han end rimeligvis i Begyndelsen har gjort god Fyldest som Lærer,
synes han efterhaanden at være bleven temmelig forsømmelig.
Hans Virksomhed som Forstander har aabenbart været uheldig.
Allerede 1830 lyder der stærke Klager over Forholdene ved Skolen,
og 1837 gjentoges de samme i forstærket Form i Dagspressen.
Skolens Direktion indstillede ham til Afskedigelse. Han beholdt
vel sin Stilling, men fik Tilhold om at opfylde sine Forpligtelser.

C. V. døde 7. Okt. 1844. Han havde 1825 ægtet Erik V.s Enke
Anne Charlotte Amalie f. Nielsen (f. 26. Nov. 1778 d. 2. Febr. 1852).

Erslew, Forf. Lex. 
L. Bahr, Erik Viborg og Veterinærskolen under hans Forstanderskab (Maanedsskrift for    Dyrlæger XIV).                              

B. Bang.



Viborg, Christen Berntsen, --1652-- , Oversætter, 
maa efter sit Tilnavn være født i Viborg, men er ellers ganske ukjendt
baade af Herkomst og Stilling. Hans Navn er knyttet til det
første Forsøg paa dansk Oversættelse af et oldnordisk Digt «Bildur
Danskum», *c: Krakemaal eller Regnar Lodbrogs Dødssang,
udkommen 1652 med historiske Noter. Oversættelsen er temmelig fri og
efter Tidens Forhold ikke daarlig, i Visetone og rimede Vers, men
dog, som det hedder i Forordet, efter Ole Worms Raad lempet
efter gammel Stil. V. har dog næppe oversat fra Originalsproget,
men snarere efter Magnus Olafsens latinske Version i O. Worms
«Runir» 1636. P. Syv optog Oversættelsen i sine «Udvalgte danske
Viser» 1695.

Dansk Minerva (Juni 1819).
Krakes Maal, ny Udg. ved Chr. Bruun (1877).

J. Paludan.



Viborg, Erik Nissen, 1759-1822, Veterinær og Botaniker.
E. V. blev født 5. April 1759 i Bedsted i Sønderjylland, hvor hans 
Fader, Carl V,, var Præst. Moderen hed Marie Sophie f. Friis.
Han var den yngste af 5 Søskende og blev undervist i Hjemmet
af sin Fader, der 1777 dimitterede ham til Kjøbenhavns Universitet.
I Begyndelsen studerede han Theologi og lagde sig med Iver efter
orientalske Sprog, men «af Frygt for ikke at blive en god
Religionstaler» forlod han efter 3 Aars Forløb Theologien og kastede
sig over Studiet af «fysiske, mathematiske og naturhistoriske
Videnskaber». Fra Hjemmet fik han kun ringe Understøttelse, saa at
han i hele sin Studietid maatte erhverve sit Udkomme ved
Undervisning. De naturvidenskabelige Studier bragte harn i Forbindelse
med Abildgaard, der opfordrede den «raske, flittige og
fordomsfrie» unge Mand til at lægge sig efter Veterinærvidenskaben.
Efter at have studeret omtrent 1 Aar ved Veterinærskolen blev
han 1. Marts 1783 ansat som Lektor (Hjælpelærer) ved samme
med en Løn af 200 Rdl. S. A. vandt han Videnskabernes
Selskabs Guldmedaille for en latinsk Afhandling om Eudiometrien
(Methoder til Undersøgelse af Luftens Renhed og Sundhed), og
uagtet han endnu ikke havde offentliggjort noget botanisk Arbejde,
blev han -- ligeledes 1783 -- ved M. Vahls Afgang ansat som
Lektor ved den botaniske Have (Løn 200 Rdl.). Hans
Virksomhed var saaledes fra først af delt mellem Botanikken og
Veterinærvæsenet, og efter hans litterære Arbejder at dømme maa man
nærmest tro, at hin i de første Aar har optaget ham mest. I 1787
vandt han Videnskabernes Selskabs Pris saa vel for en Afhandling
om Bygget som for en om Sandvæxterne, hvorom han 1788 paa
kongelig Befaling udgav et Skrift til Brug for Klitbeboerne. Samme
Aar skrev han ogsaa om Taxens giftige Virkning paa Husdyrene.
Carl Viborg (s. ovfr.) siger, at Botanikken stedse hørte til E. V.s
kæreste Studier, og uagtet han ikke har ydet noget betydeligt
paa det egentlig videnskabelige Omraade, maa han dog have nydt
en ikke ringe Anseelse som Botaniker, i det han efter Rottbøls
Død 1797 endog med Forbigaaelse af M. Vahl blev udnævnt til
Professor i Botanik ved Universitetet, en Stilling, han beklædte til
1801. I 1798 blev han Meddirektør af den botaniske Have. Han
holdt ogsaa Forelæsninger over Forstbotanik. Det var aabenbart
den økonomiske Botanik, der havde hans Hovedinteresse; han
vedblev lige til sine sidste Aar at gjøre Studier herover, og han har
offentliggjort en Mængde Afhandlinger om forskjellige Planters
Betydning som Fodermidler, Lægemidler eller som Gifte. Han
arbejdede ivrig for at fremme Piledyrkning, udgav 1800 en større, 
af Landhusholdningsselskabet belønnet, Afhandling om Aspe- og
Pilearter og skrev endnu 1821 om Pilevaands Afbarkning. Særlig
Betydning fik hans Arbejder over Flyvesandets Dæmpning ved
Hjælp af de forskjellige Sandvæxter. For denne vigtige Sag
virkede han, der i 1790 blev ansat som Inspektør over Sandflugten,
med Iver og Dygtighed, og L. Esmarch skriver 1817, at V. «ved
de mange under hans Bestyrelse og efter hans Anvisning dæmpede
Sandflugter har i disse forhen øde Egne rejst sig selv det skjønneste
Minde».

Det var dog Veterinærvæsenet, der blev hans vigtigste Virkefelt. 
I Maj 1787 tiltraadte han med offentlig Understøttelse en
Studierejse, der varede 3 Aar og strakte sig over Tyskland,
Østerrig-Ungarn, Norditalien, Franjcrig, England og Holland. Han
besøgte Veterinærskolerne i Hannover og Dresden, Stutterierne i
Hannover og Schæferierne i Sachsen, opholdt sig længe hos
Wollstein i Wien og studerede i Ungarn indgaaende Kvægpesten, der
just hærgede dette Land; han besøgte Lyon og Alfort og lærte en
hel Del hos den berømte Lafosse fils i Paris. I London samlede
han Erfaringer paa forskjellige Hestehospitaler og studerede det
opblomstrende Husdyrbrug. Overalt søgte han med Iver at
indhøste nyttig Kundskab, saaledes ogsaa med Hensyn til Svinets
Behandling, men om dette den Gang saa foragtede Husdyr kunde
han intet faa at vide paa Veterinærskolerne, han maatte søge til
«Natmænd, Skarprettere og overtroiske Hyrder for at høre noget
om dette Dyrs Svagheder». Botanikken forsømte han naturligvis
heller ikke. Han kom saaledes hjem beriget med Kundskaber
paa mangfoldige Omraader. Rejsen havde kostet 3000 Rdl., men
heraf havde han anvendt over 500 Rdl. til Indkjøb af Bøger,
Instrumenter og pathologiske Præparater, der bleve overgivne til
Veterinærskolen.

Efter sin Hjemkomst blev han udnævnt til 2. Lærer med
Titel af Professor. Han underviste nu i Plantelære, Anatomi,
Beslaglære, Husdyrbrug og i kirurgiske Operationer. 1791 sendtes
han til Norge for at behandle enzootiske Sygdomme, og 1796
berejste han i Selskab med Stutmester Nielsen og Grev L. Reventlow
Polen og Moldau for at kjøbe vilde Heste til Stutteriet. Ved
Abildgaards Død 1801 blev V. udnævnt til Skolens Forstander og
Førstelærer samt til Sekretær ved Direktionen for Stutterivæsenet
og Veterinærskolen, og disse Stillinger beklædte han til sin Død.
Som Forstander foredrog han afvexlende alle de forskjellige 
Lærefag undtagen medicina forensis, men stadig varetog han
Husdyravl, Ydrelære og Sygdomslære.

V. beskæftigede sig hele sit Liv meget med Husdyrbrug. Om
Faareavlen i Sverige, Sachsen, Slesvig og Holsten skrev han flere
Afhandlinger, og 1800 udgav han i Forbindelse med Abildgaard
en Bog, «Vejledning til en forbedret Faareavl og de spanske
Faars Behandling i Danmark og Norge». Hans Interesse for
Svinet førte til, at han 1804 udgav en Bog (158 Sider) om «Svinets
Behandling som Husdyr», der dels omhandler dets Racer, Opdræt
og Pleje, dels dets Sygdomme. En fransk Oversættelse af dette
dygtige Arbejde vandt 1805 en af Agerbrugsselskabet for
Seinedepartementet udsat Pris og blev igjen udgivet 1835. 1806 udkom
det ogsaa paa Tysk, og 1836 besørgede Carl Viborg en ny, udvidet
Udgave af det paa Dansk. Hesteavlen interesserede ham stærkt;
han har vel ikke skrevet meget derom -- vigtigst er hans
historiske Udsigt over Danmarks Hesteavl 1800, om hvidfødte Heste
1803, om Frugtbarheden i Stutteriet 1815 og hans Ydrelære 1821 --,
men han fik under sin lange Embedsvirksomhed en meget stor
Indflydelse derpaa. Des værre var han som Stutterimand næppe
heldig, i det hans Anskuelse, at for nær Slægtskabsavl var den
væsentligste Aarsag til Ufrugtbarheden i Frederiksborg Stutteri og
til Hestens Aftagen i Størrelse, førte til vidt dreven Krydsning
med fremmede Racer. Man har tillagt V. den væsentligste Skyld
for Stutteriets Ødelæggelse, men Nutidens Hippologer se dog
mildere paa hans Virksomhed paa dette Omraade. Paa Kvægavlen
synes han ikke at have øvet væsentlig Indflydelse. Det fortjener
at nævnes, at han arbejdede for Indførsel af Schweitserkvæg.

Størst Betydning fik V. dog som Dyrlæge. Paa Farmakologiens, 
Kirurgiens og den indre Sygdomslæres Omraade har han
arbejdet særdeles meget. Hans overordentlig talrige, smaa og
store, Afhandlinger findes samlede dels i de 5 Bind «Abhandlungen
für Thierärzte und Oekonomen», udgivne 1795-1807, dels i de
3 Bind af Veterinærselskabets Skrifter (1808-18). Ved disse
Arbejder vandt han et berømt Navn ikke blot her hjemme, men ogsaa
i Udlandet, og det kan ikke bestrides, at han har fremmet
Dyrlægevidenskaben og Dyrlægekunsten paa mange Omraader og
udført Arbejder, der ere af Værdi den Dag i Dag. Paa
Farmakologiens Omraade fortjene særlig at fremhæves hans talrige
Undersøgelser over Virkningen af Lægemidler, der indføres i Blodet.
Flere nu almindelige kirurgiske Indgreb ere knyttede til hans 
Navn, og paa de indre Sygdommes Omraade have navnlig hans
Studier over Snive og Kværke været af stor og blivende
Betydning. Hans Arbejde herover fremkom først i «Abhandlungen für
Thierärzte» 1797 og 1802 og dernæst paa Dansk 1801 (Kort
Efterretning om Snive, Kværke og Hestekopper (&#596;: Springorm). Han
hævder her Identiteten af Snive og Springorm og Smitsomheden
af Snive og Kværke, dog mener han ikke, at disse Sygdomme
altid skyldes Smitte. For Snives og Springorms Vedkommende ere
samme Anskuelser dog allerede fremsatte af Abildgaard i hans
«Heste- og Kvæglæge» samt i Forslag til Snivens Bekæmpelse (jvfr.
Bagge: Snivesygdommen i Danmark S. 6). Om det end saaledes
maa siges, at V. væsentlig har bygget paa Abildgaards Ideer, ere
hans grundige experimentelle Undersøgelser dog højst værdifulde
og beundringsværdige. Erkjendelsen af Snivens Smitsomhed har
været af overordentlig Betydning, i det den har fremkaldt
Foranstaltninger, der i høj Grad have tjent til at holde denne farlige
Hestesygdom i Ave.

Som Leder af Veterinærskolen var V. vistnok i det væsentlige
heldig. Han arbejdede ivrig og med Held for dens Udvidelse
og Forbedringen af dens Lokaliteter og Hjælpemidler. Paa
Undervisningens Omraade synes han at have fortsat den gode Tradition
fra Abildgaards Dage, der navnlig gik ud paa at danne dygtige
praktiske Dyrlæger. Skolen nød da ogsaa i hans Tid stor
Anseelse, og ikke faa Udlændinger studerede i kortere eller længere
Tid ved den. Mindst heldig var han vistnok i Valget af sine
Medlærere, i det han foruden sin Brodersøn Carl V. tillige fik
ansat dennes Broder Erik Rasmus V., der synes at have været
temmelig ubrugelig. Da Carl V. senere ligeledes omgav sig med
2 nære Slægtninge, hans Søstersønner With og Tscherning, ligger
det nær at tro, at Omsorgen for Familiens Forsørgelse har spillet
en vel stor Rolle i den Viborgske Slægt. Man maa dog ved
Bedømmelsen af dette Forhold ikke undlade at tage i Betragtning,
at E. V. havde opdraget 3 af de nævnte Neveuer, som om de vare
hans Børn, og derfor nok kunde føle et særligt Kald til at sørge
for deres Fremtid.

V. udfoldede en meget stor Virksomhed paa mangfoldige
Omraader. Hans Interesse for det almennyttige bragte ham til
energisk at bekæmpe Fordommen mod Spisning af Hestekjød, og han
lod selv det første Hesteslagteri indrette i Kjøbenhavn. Han skrev
1810 en længere Afhandling om «spiseligt Kjød», men her 
fægtede han Anskuelser, som Eftertiden ikke har kunnet billige,
i det han kun forkastede Kjød af syge Dyr, naar Kjødet var
«brandigt», eller naar Dyret havde haft Vandskræk. Det
overdrevne Hundehold søgte han energisk at bekæmpe, og han
fremkaldte Afskaffelsen af den gamle, vistnok ret uheldige
Natmandsinstitution (Rakkere). Dyrlægernes Stilling søgte han at støtte og
forbedre, og for deres faglige Fremskridt virkede han ved i nogle
Aar at uddele til dem «Veterinæriagttagelser», hvori han samlede
dels Skolens, dels danske eller fremmede Dyrlægers Erfaringer.
Endnu højere sigtede han ved i 1807 at stifte et videnskabeligt
Veterinærselskab (Societas fautorum rei veterinariæ), der søgte at
tilvejebringe en Forbindelse mellem Videnskabens Dyrkere og
Velyndere i forskjellige Lande. Selskabet fik virkelig ikke faa
udenlandske Medlemmer, og i de 3 Bind af dets Skrifter, der udgaves
af ham som dets Sekretær, findes ikke faa værdifulde Afhandlinger,
ikke blot af V., men af andre, baade danske og fremmede.

Ligesom V. besad Kundskaber paa mangfoldige Omraader,
spændte hans Interesser og hans Initiativ over vide Felter. I
Videnskabernes Selskab blev han indvalgt 1791, og 1796 blev han
Medlem af dets Ordbogskommission. Da dennes Virksomhed
efterhaanden truede med at gaa i Staa, blev V. 1807 valgt til dens
Formand, og det lykkedes ham, «Hestedoktoren», ved sin Energi
at sætte Arbejdet «i en nogenlunde kraftig Gang, der
vedligeholdtes ikke blot saa længe, han endnu havde Kræfter til at virke
som Formand, men endog længe derefter, ved den af ham givne
Impuls» (Molbech: Vidensk. Selskabs Hist.). V.s store Interesse
for det danske Sprog gav sig ogsaa Udslag i to selvstændige
Arbejder, nemlig det 1793 udgivne «Forsøg til systematiske danske
Navne af indenlandske Planter» og det 1800 sammen med
Neergaard udgivne «Danske Benævnelser til Hestens Anatomi, Bygning
og Behandling«. Paa sine overordentlig talrige Rejser i botanisk
eller veterinært Øjemed rundt om i Landet samlede han
Oplysninger om alt muligt, bl. a. ogsaa om Almuens Sprog, om Historie
og Antikviteter.

Selvfølgelig varetog V. i sin lange Embedstid mangfoldige
offentlige Hverv. Foruden de allerede nævnte maa som et af de
vigtigste omtales Bekæmpelsen af Kvægpesten, der, efter i lang
Tid ikke at have vist sig her i Landet, igjen dukkede op i
Holsten i Dec. 1813. Den havde allerede grebet temmelig stærkt om
sig, da V. i Marts 1814 blev sendt der ned. Ved energisk 
Gjennemførelse af de Abildgaardske Forskrifter lykkedes det ham snart at
kvæle Sygdommen og afvende denne truende Landeplage.

I det videnskabelige Liv her hjemme spillede V. en ret
betydelig Rolle. Mange af hans Arbejder ere fremkomne som
Meddelelser i det kongl. medicinske Selskab, der 1819 valgte ham til
Æresmedlem. Han var en af Stifterne af det Classenske
Litteraturselskab for Læger og Medlem af dets Direktion.
Videnskabernes Selskab valgte ham 1815 til Arkivar. Hans Anseelse i
Udlandet medførte, at han blev Medlem af 20 mer eller mindre
betydelige, fremmede videnskabelige eller økonomiske Selskaber. Allerede
1792 sendte Universitetet i Kiel ham Diplom som Dr. med. 1812
blev han Justitsraad, 1815 virkelig Etatsraad.

V. besad fra sin Ungdom et kraftigt Legeme og et godt
Helbred, og hans Flid, Udholdenhed og Arbejdsevne vare særdeles
store. Som 50aarig begyndte han at skrante og led siden jævnlig
af Stensmerter, men først efter en langvarig «Slimfeber» i 1817
tog hans Kræfter kjendelig af. Hans Arbejdsiver formindskedes,
dog ikke, men paa en Rejse i Jylland fik han 1819 et apoplektisk
Anfald, der næste Aar fulgtes af et nyt, som næsten lammede
begge Sider af Legemet. Han beholdt dog Evnen til at skrive,
og i de følgende 2 Aar skrev og udgav han flere Arbejder. Efter
et tredje Anfald i Marts 1822 førte han kun en vegeterende
Tilværelse, hvorfra Døden befriede ham 25. Sept. 1822. Han blev
efter sit Ønske begravet i Skolens Medicinalhave paa Amager, og
paa Graven rejste Elever og Venner et smukt Monument, udført
efter Tegning af Hetsch og med Indskrift af Molbech. Det findes
nu paa Holmens Kirkegaard.

Over V.s Karakter er der fældet ugunstige Domme. J. V.
Neergaard hadede ham, og forskjellige Botanikere kunde ikke lide ham.
Neergaard kunde ikke bedømme ham upartisk, da V. fordrev ham
fra den Skole, som han elskede, men en ung svensk Mediciner,
Rohm, der 1801 studerede ved Skolen, udtaler i Breve til
Florman i Lund en Dom, der ikke er meget forskjellig fra
Neergaards. Det tør da nok antages, at V.s Færd i den bekjendte
Strid med Neergaard ikke har været nobel. Carl V. siger, at
Onkelen «ikke var af de Mænd, der havde eller kunde have
mange saakaldte Venner. Han gik dertil for meget uden for den
banede Vej, var for bestemt i sine Beslutninger og havde for
megen Fasthed og Kraft til at udføre disse, for at han ikke derved
skulde have saaret manges Egenkjærlighed og traadt andres 
personlige Interesse for nær». Han paastaar dog, at E. V. «ikke
bar Had og ikke kjendte til Forfølgelse, skjønt hans
Fremgangsmaade i enkelte Tilfælde maaske kan have haft Skinnet deraf».
Han mener, at E. V. altid arbejdede for det, han ansaa for det
bedste for Sagen uden Hensyn til Personerne.

En haard og hensynsløs Natur har han da uden Tvivl haft,
men en utrættelig Iver for at virke og gavne har han ogsaa
besiddet. Pengegridsk var han ikke. Trods sin fremragende Stilling
efterlod han sig ingen Formue, tilsatte endog sin Hustrus. Han
var selv sparsommelig, men hjalp mange fattige Slægtninge. Den
mest korrekte Dom om V.s Karakter er sandsynlig fældet af
Abildgaard, naar han i et Brev til sin Hustru 1793 skriver: «V. er
virkelig ikke ond, vil intet ondt, men er kun urolig og
forfængelig og vil stedse noget nyt, stedse vise sig som en udmærket
Mand. Det gjør mig ondt, at man regner ham sine Fejl for højt
og tillægger ham flere end han har. Han er fremfarende, uklog
og vil dog være meget klog, meget forsigtig. Dette er Fejl, som
af og til kan være ubehagelige for dem, der har med ham at
gjøre, men det er ikke Ondskab, og han bør derfor ikke hades.»

V. ægtede 1. (19. Nov. 1790) Dorothea Henriette Augustine
des Campeaux (døbt 26. Okt. 1766 d. 2. Nov. 1795), Datter af Prof.
N. J. A. Yanssens des C. og A. S. Briand de Crevecoeur; 2. (10. Dec.
1796) Anne Charlotte Amalie Nielsen, Datter af Stutmester Nicolai
Nielsen og Frederikke Henriette Wagerin; hun ægtede senere Carl V.
(se S. 514). Med hende fik han 2 Døtre, hvoraf den ene blev
gift med Admiral Irminger, den anden med Prof. C. T. Barfoed.

Erslew, Forf. Lex. 
Allg. Deutsche Biographie XXXIX. 
Fonden ad usus public. I. 
Molbech, Videnskab. Selskabs Historie. 
Carl Viborg, Erik V.s Nekrologi (Bibl. for Læger 1822). 
L. Bahr, Erik Viborg og Veterinærskolen under hans Forstanderskab (Maanedsskrift for Dyrlæger XIV). 
J. V. Neergaard, Mit Livs vigtigere Tildragelser. 
B. Bang, P. C. Abildgaard (Maanedsskr. for Dyrlæger XII).
Breve til A. H. Florman (Lunds Universitets Bibliothek).

B. Bang.



Viborg, Hans Jensen, 1618-82, Præst, var født 3. Dec. 
1618 i Viborg, hvor hans Fader, Jens Jensen Sjørslev, var
Handelsmand. Han blev 1639 med Berømmelse Student fra sin Fødebys
Skole, hvor han sidst havde haft den udmærkede Skolemand,
M. Niels Jensen Aars, til Lærer. Som Student kom han i Huset
hos den theologiske Professor Hans Hansen Resen (XIV, 1), hvis
Børn, deriblandt den siden berømte Præsident Peder R., han
underviste. Da V. lagde udmærkede Evner og Kundskaber for 
Dagen, fik han 1641 Stipendium til at fortsætte sine Studier i
Wittenberg. Den ulykkelige Krig med Sverige, hvori Danmark var
bleven indviklet, nødte ham 1644 til at vende tilbage til Kjøbenhavn,
hvor det overdroges ham at holde filosofiske Kollegier. Siden var
han i i Aar Kommunitetsprovst og extraordinær Professor poéseos.
1647 blev han Konrektor ved Kjøbenhavns Skole, hvor hans siden
navnkundige Discipel Peter Schumacher sluttede sig til ham med
stor Hengivenhed. Det var stærkt paa Bane, at han skulde være
Slotspræst eller Professor i Græsk; men deraf blev der dog ikke
noget. Derimod beskikkedes han 1649 til Kannik og Sognepræst
ved Domkirken i Lund. Til den derværende Biskop, P. P. Vinstrup,
stod V. oprindelig i et godt Forhold; men da han tog Forargelse af,
at Biskoppens Hustru en Søndag Eftermiddag gjorde en Lysttur ud
paa Landet, og udtalte dette paa en stødende Maade, ja endog
bragte det paa Prædikestolen, var Freden ude, og da desuden andre
Stridspunkter kom til, blev Forholdet mellem V. og den myndige
Biskop meget slet. Efter en 4aarig forargelig Strid kom Sagen 1655
for Herredagen, hvor den efter lang Forhandling «blev skaaren tvært
over». Det var først paatænkt at forsætte V. til Them i Jylland; men
han fik det dog forandret til Stege paa Møen, hvor han siden blev
Øens Provst. Han døde 10. Okt. 1682. -- V. er Forfatter af en Del
filosofiske og theologiske Afhandlinger. Da hans gamle Discipel
P. Resen samlede Bidrag til sin «Atlas Danicus», forfattede V. en
(utrykt) latinsk Beskrivelse af Møen, senere af J. With o. 1701
oversat paa Dansk, men først udgiven 1902 (af J. K. Jensen). -- 
1650 havde V. ægtet Cathrine Nielsdatter, Enke efter hans Formand
i Lund, M. Niels Bentzen.

Worm, Lex. o. lærde Mænd II. 
Cawallin, Lunds Stifts Herdaminne I, 221. 
Kirkehist. Saml. 4. R. III, 195 ff. 
Chr. IV's Breve VI, 259.

H. F. Rørdam.



Viborg, Jens Pedersen, o.1500-81, Prælat, var vistnok 
født i Viborg, men senere i hele sit Liv knyttet til Domkirken i
Ribe, hvor han 1527 eller 1528 blev Kannik. Siden blev han
Kansler hos Biskop Iver Munk, hvorfor han, endnu længe efter at
dette Forhold var ophørt, i daglig Tale kaldtes Jens Kansler.
Dette Forhold til Biskoppen førte til, at han fik flere gejstlige
Forleninger; men da han vistnok har skjønnet, hvor Udviklingen
bar hen, begav han sig 1535 til Wittenberg. Her tog han Aaret
efter Bakkalavrgraden og i Jan. 1537 Magistergraden. Kort efter
at han havde faaet dette Lærdomsstempel, begav han sig hjem, 
dog vistnok i den Tanke at fortsætte Studierne, naar han havde
faaet sine Sager ordnede i Hjemmet. I Marts s. A. fik han
nemlig Kongebrev paa at maatte beholde sine Kirker, sit
Kannikedømme, Vikarie og al anden gejstlig Forlening, som han havde,
«upladset og udelt», medens han fulgte Kongen paa dennes
forestaaende Rejse ind i Jylland, og dernæst, saa længe han var
udenlands «at studere paa sin Forbedrelse i Guds Ord». Det er dog
næppe rimeligt, at han er kommen til at rejse ud, da han 1538
findes fungerende som Stiftsskriver i Ribe. 1540 foreslog Joh. Rantzau,
da Lensmand sammesteds, ham til Kantor i Kapitlet. Dette
Prælatur opnaaede han dog ikke, skjønt han en Tid var konstitueret
deri. Derimod blev han 1544 Ærkedegn, mod (indtil 1551) at yde
en aarlig Afgift til den hidtidige Besidder af dette Prælatur, M.
Jørgen Gyldenstjerne (VI, 375). J. V. var en velstuderet Mand, der
ydede den unge Anders Sørensen Vedel Bistand i hans Studier
ved Laan af historiske Værker fra Oldtiden. Hans Frandsen fra
Ribe, senere Professor i Medicinen, omtaler (1554) de mange
Velgjerninger, Ribe Skole skyldte J. V. -- Han var 2 Gange gift,
sidste Gang med en Borgerdatter fra Ribe, der bragte ham
anselige Midler. Han døde i en høj Alder 7. Maj 1581 efter at have
oprettet et Legat paa 1000 Dir. til bedste for trængende.

Ny kirkehist. Saml I. 
Kinch, Ribe Bys Hist. og Beskr. II, 180 ff. 
Kirkehist. Saml. 4. R. III, 815 f. 

H. F. Rørdam.



Viborg (Wiborg), Karsten Friis, 1813-85, Præst, var en 
Søn af Byfoged, Justitsraad Jacob W. og Cathrine f. Guldberg.
Han blev født 25. April (efter Daabsattesten: 4. Maj) 1813, kom
1825 i Nyborg Skole og blev 1830 dimitteret til Universitetet. Et
Par af de nærmest følgende Aar var han Huslærer paa Fyn; 1837
underkastede han sig den theologiske Embedsprøve. Allerede i
Studentertiden havde han syslet med Æsthetik og Kunsthistorie;
1838 debuterede han i Litteraturen med en «Kritik over de ved det
kongl. Akademi for de skjønne Kunster offentlig udstillede Malerier»,
der senere blev efterfulgt af Kritikker over Kunstudstillingen i 1841
og 1844. I de første 4 Maaneder af 1843 redigerede han ogsaa
«Journal for Litteratur og Kunst». Hans indgaaende Kritikker
vakte en Del Opsigt i Kunstnerkredse, og den første Samling, i
hvilken han ogsaa havde udviklet de æsthetiske Principper, der
komme til Anvendelse i Malerkunsten, blev drøftet i J. L. Heibergs
Afhandling om Malerkunsten i dens Forhold til de andre skjønne 
Kunster (Pros. Skrifter II, 251 f.). 1841 fik V. offentlig
Understøttelse til at undersøge de fædrelandske Kunstminder og
Kunstsamlinger som Indledning til Udarbejdelsen af en dansk Kunsthistorie.
I Vinteren 1841-42 holdt han Forelæsninger over den nordiske
Mythologi i dens Forhold til Kunsten, og 1843 vandt han
Magistergraden ved en Fremstilling af Nordens Mythologi for dannede
Læsere (oversat paa Tysk 1847), der yiste nans Aandrighed, men
ogsaa den Smagløshed, hvortil han kunde henfalde.

1845 blev V. Sognepræst for Rynkeby og Revninge paa Fyn,
og der blev han et med Mund og Pen virksomt Medlem af den
grundtvigske Præstekreds paa Øen. Den saakaldte «Stigesag»,
da han og V. Birkedal holdt Forsamling i et Nabosogn, gav det
endelige Stød til Sognebaandets Løsning, og de to Præster
forsvarede deres Handlemaade i Skriftet «Skal Præsten være
Sognepave eller Menighedens Tjener?» 1857 begyndte han Udgivelsen
af sit Livs Hovedværk, en ny Oversættelse og Udlæggelse af de
fire Evangelier (fuldført 1862; 2. Udg. 1872-73), der har vundet
stor Udbredelse blandt kristelig vakte Lægfolk. 1862 blev V.
forflyttet til Sjælland som Sognepræst ved St. Mikkel i Slagelse, og
der fortsatte han ogsaa sin Forfattervirksomhed, dels ved
Udgivelsen af Prædikener (bl. a. Prædikenen «Folkeforsyndelsen og
Folketugtelsen» paa Alm. Bededag 1864), dels ved nye
Fortolkningsarbejder. 1872 udkom hans Bearbejdelse af Sangenes Sang,
«Hyrdebruden eller Salomos Højsang, omplantet paa Dansk», hvis paa
sine Steder djærve Realisme fremkaldte Modsigelse fra dem, der
holdt fast paa den gængse allegoriske Fortolkning af dette bibelske
Skrift. I Slagelse begyndte han ogsaa en Fortolkning af
Apostlenes Gjerninger (1878), der dog ikke blev fuldendt. 1864 var han
Medlem af Rigsraadets Folketing som Ombud for Sorø Amts 3.
Valgkreds (Slagelse), og i Maj 1865 blev han gjenvalgt. Paa Tinge
spillede han ikke nogen betydelig Rolle, men som Præst paa Fyn
og i Slagelse var han meget paaskjønnet. Han var en livlig, i
filosofisk og æsthetisk Retning højt dannet Mand og vel hjemme i
den hellige Skrift' derfor var han, især i Præsteaarene paa Fyn,
en meget skattet Taler ved kirkelige Møder. 1883 nødte Svagelighed
ham til at opgive Præstestillingen, og 22. Maj 1885 døde han i
Slagelse. 31. Okt. 1845 havde han ægtet Laurine Krüger Ahlefeldt
(f. 28. Juni 1815 d. 30. Avg. 1883).

Erslew, Forf. Lex. 
Elvius, Danmarks Præstehistorie 1869-84 S. 462.
V Birkedal, Personlige Oplevelser i et langt Liv II, 152 f.

Fr. Nilsen. 



Viborg, Niels, 1785-1863, Departementsdirektør i Marineministeriet, 
var Søn af Fæster af Sorø Mølle og Krohold Søren W.
og Christence Catharina f. Müller og fødtes 4. Nov. 1785 i Lynge
ved Sorø; hans Forældre levede i smaa Kaar og kunde derfor
ikke holde Sønnen ved Bogen; oprindelig skulde han have været
i Malerlære, men det lykkedes ham at faa Ansættelse paa et
Handelskontor. Ved sin Energi og Flid opnaaede han senere at komme
ind i Admiralitetskollegiet som Skriver, og nu tog han med Kraft
fat paa Studiet af Juraen. Allerede 1810 avancerede han til
Fuldmægtig, 1813 blev han Kommissariatssekretær, 1814 Overkrigskommissær, 
1815 Justitsraad, 1826 Medlem af Direktionen for Søetatens
Hospital, 1828 Admiralitetskommissær, 1830 Medlem af Kvæsthusdirektionen, 
1833 Assessor i Admiralitetskollegiet, Aaret efter 2.
Civildeputeret i Kollegiet, 1841 erholdt han Titel af
Generalkrigskommissær, 1848 ved Marineministeriets Oprettelse udnævntes han
til Direktør for dettes 3. Afdeling. 1847 blev han Kommandør og
1860 Storkors af Danebrog. V.s ualmindelige Forretningsdygtighed
gjorde ham tillige Nytte ved de mange særlige Hverv, han
beklædte, saaledes var han med fremragende Dygtighed i en
Aarrække Bestyrer af Sejldugsfabrikken, af Assistenshuset o. a.; han
arbejdede med Nidkjærhed i talrige Kommissioner og erhvervede
sig ved sin Klogskab en betydelig Indflydelse i Administrationen,
altid med Held i de civile Sager, derimod undertiden mindre
heldig, naar det gjaldt militære eller maritime Spørgsmaal. At han
forstod at hævde sig, selv over for saa selvstændig en Personlighed
som C. A. Rothe (XIV, 353), viste han 1829, da denne i Anledning
af V.s Forslag om en bedre Ordning af Tømmerleverancerne til
Holmen i sin Betænkning havde brugt Udtryk, som V. ansaa for
ærekrænkende. Han anlagde strax Proces mod Rothe og tiltvang
sig Oprejsning. Ved Overhofmarskal Levetzaus Død (1859) valgtes
V. til Stormester for den gamle, godgjørende Kjædeorden, hvilken
Stilling han beklædte til 1861. Han døde i Kjøbenhavn 4. Juni
1863. -- V. ægtede 28. Marts 1814 Hansine Henriette Fogh (f.
5. Sept. 1791 d. 8. Dec. 1867), Datter af Assistenshusforvalter
Laurids F. og Dorthe Cathrine f. Schrøder.

C. With.



Wichfeld, Jørgen, 1729-97, Landsdommer. Jørgen Wichmand, 
Søn af Kjøbmand i Nykjøbing p. F. Bertel W., der ved
sin Handel havde tjent sig en Formue og kjøbt Hovedgaarden
Engestofte, fødtes 1. Nov. 1729, afkjøbte efter sin Moders Død 
1760 sine Søskende deres Arvepart i Engestofte Gaard og Gods
og styrede sine Ejendomme, som han 1776 forøgede ved Tilkjøb
af Ulriksdal, med stor Dygtighed. 1770 fik han Bevilling til at
oprette en Pudder- og Stivelsefabrik paa Engestofte. I
Laaland-Falsters Landsting havde han Sæde fra 1769, da han udnævntes
til Vicelandsdommer, indtil 1787, uden dog at rykke op til virkelig
Landsdommer. 1777 optoges han i Adelstanden med Navnet
Wichfeld, og 1779 fik han Titel af Etatsraad. Efter den «utrættet
duelige» Mands Død, 19. Dec. 1797, gik hans Ejendomme, da han
selv var ugift, i Følge hans Dispositioner over til hans Brodersøn
Henning W. med Forpligtelse til deraf at oprette Stamhuset
Engestofte og Ulriksdal.

Danske Herregaarde XIX: Engestofte.

G. L. Wad.



Wichfeld, Jørgen, 1800-88, Kammerherre, Søn af Kammerherre, 
Oberstlieutenant Henning W. (Brodersøn af ovfr. anførte
Landsdommer Jørgen W.) til Stamhuset Engestofte og Ulriksdal og
Anna Henriette Marie f. Braes (d. 1853), var født paa Engestofte
30. Nov. 1800, blev Student fra Roskilde Skole 1818, juridisk
Kandidat 1824, var fra 1828 en Tid lang Avskultant i Rentekammeret
og overtog ved sin Pladers Død 1846 Stamhuset, i hvis Bestyrelse
han fulgte med Tiden ved Bortsalg af Bøndergods m. v. 1827 blev
han Kammerjunker, 1847 Kammerherre; død 3. Maj 1888. Af
Laaland-Falsters Stifts Sædegaardsejere valgtes han 1846 til
Stænderdeputeret, og som kongevalgt Medlem af Rigsraadets Landsting
1864 havde han efter Grundlovsforandringen 1866 Sæde i
Rigsdagens Landsting, indtil hans Mandat 1876 udløb. I det politiske
Liv spillede han ingen fremtrædende Rolle. Hans antikvariske
og historiske Interesser have givet sig Udtryk i nogle Afhandlinger
om Mariboegnens Fortidsminder og i en Biografi af den berømte
Geolog Niels Steensen (XVI, 310). Gift 18. April 1843 med Warinka
Frederikke Louise Rosenkrantz (f. 16. Maj 1822), Datter af Amtmand
Niels Preben R. og Karen Elisabeth f. Klingberg.

Danske Herregaarde XIX: Engestofte.
Erslew, Forf. Lex.

G. L. Wad.



Wichmand, Bertel Bertelsen, 1617-65, Præst og Digter,
blev født i Odense 4. Febr. 1617 som Søn af Bertel W. og Karen
f. Leth, en Slægtning af Erasmus Lætus. W. blev Student
fra Odense Skole 1638 og maa i de følgende Aar paa en eller
anden Maade (næppe som Huslærer) have været knyttet til Otte 
Brahe paa Næsbyholm (II, 598), hos hvem han opholdt sig i
Aarene 1644-45. I dette sidste Aar tog han Magistergraden og
blev 1650 Kapellan i Særslev mellem Odense og Bogense, hvor
han 2 Aar efter afløste den sindssyge Sognepræst, samt 1661 Provst
i Skovby Herred. Han giftede sig første Gang 23. Maj 1652,
uvist med hvem, anden Gang med sin Søsterdatter Anna
Eriksdatter Hvilkens, Datter af Kjøbmand og Raadmand i Odense Erik
Jørgensen H. og vistnok Søster til den katholske Konvertit
Herman Krattman (IX, 463). Efter W.s Død, 10. Jan. 1665, ægtede
Enken Eftermanden i Kaldet, Hans Bang, Søn af Biskop Niels
Bang i Odense, men fragik Arv og Gjæld efter W., der altsaa
maa være død forarmet, enten fordi han, som der siges, gav sig
af med alkymistiske Forsøg, eller fordi han ikke kunde opnaa
den sædvanlige Hjælp af Kirkerne til sin Præstegaards
Gjenopførelse efter en Brand 1654. Naar det endog hedder, at den brændte
to Gange, er det vel P'orvexling med en Brand i Formandens
Tid, efter hvilken W. overalt havde forsynet den nye Bygning med
Indskrifter i latinske og danske Vers.

W. var nemlig ikke uden poetisk Sans og Evne. Han er den
tidligste udprægede Lejlighedsdigter i det danske Sprog, i det alle
hans Digte ere fremkaldte ved hans Klientelforhold til Otto Brahe
og rettede til denne og hans Slægt. En særegen Interesse have
de derved, at W. efter Arrebo og uafhængig af dennes dengang
utrykte Arbejde er den første danske Digter, der har efterlignet den
moderne evropæiske Renæssancepoesi, rigtignok kun i dens tyske
Form, saaledes som den repræsenteredes af Opitz. 1644 bearbejdede
han Opitz' «Zlatna, oder von Ruhe des Gemüths» i «Næsbyholm,
eller om Sindsens Rolighed», hvor han temmelig mekanisk overfører
den tyske Besyngelse af et Bjærgværk i Siebenbürgen paa sin
Beskytters sjællandske Herregaard. S. A. oversatte han et beslægtet
Digt af Opitz som «Agerlevneds Lov», en af de i Renæssancedigtningen 
saa almindelige Forherligelser af det fredelige Landliv.
Ligeledes efter Opitz bearbejdede han et «Navnedagsdigt» og
oversatte 1645 «Jeremiæ Begrædelse eller Jammers viser». 1646
sluttede han med et latinsk Bryllupsdigt, som han selv oversatte
paa Dansk i Alexandrinere og i den nye mythologiske Stil.

Fra Tankens Side savner W. al poetisk Selvstændighed; hans
Digtning fremkaldtes af ydre Forhold i et Par ledige Ungdomsaar
og forstummede derefter. Men den nye Kunstdigtnings Versemaal
tilegnede han sig med ikke ringe formel og sproglig Lethed. Han 
var den første, der lod trykke danske Alexandrinere, som han
endog i et Par Tillæg til sit Bryllupsdigt bøjede i den her ganske
ukjendte Sonetform, og hans Oversættelse af Opitz' «Lob des
Feldlebens» er holdt i et renere Sprog og lettere Vers end Søren
Terkelsens 11 Aar senere (XVII, 127). Hans Fortale til Digtet
«Næsbyholm» er vel kun ofte et misforstaaet Uddrag af Opitz'
Forord til «Teutsche Poemata» 1625, men røber dog Bevidsthed
om, at Fremtidens Poesi maa vende sig bort fra Middelalderen og
Latinen og søge til de nyevropæiske Renæssancemønstre, i hvis
Aand han ogsaa fremhæver Modersmaalets Opdyrkning som
Digtningens Hovedformaal og andre af de Tanker, som bleve ledende
i den følgende Tids Æsthetik.

Gl. kongl. Saml. 3018 b, 4to. 
Skand. Litt. Selsk. Skr. 1815, Stamtavlen S. 135. 
Paludan, Renæssancebev. i Danm. Litt. S. 181 ff. og S. XVII. 
Wiberg, Præstehist. III, 251.                                                                       

J. Paludan.



Wichmann, Nicolai, --1729, Portrætmaler. Han fik 11. Dec. 
1703 Bestalling som Dronning Louises Hofskildrer og blev snart
efter gift med Sara Jensdatter Foght; 23. Avg. 1721 fik han
Bestalling som Dronning Anna Sophie Reventlows Hofskildrer; han
døde i Okt. (bisat 24. Okt.) 1729. I Aarene 1717 til 1729 fik han
Betaling for adskillige Arbejder til Hoffet. Der tillægges ham
endnu enkelte Portrætter, deriblandt et af Frederik IV, i hvilket
han har malet Kongens Aasyn, medens Krock har tilføjet det
øvrige; Maleriet findes paa Rosenborg. -- Hans Søn Peter W.
(døbt 7. Sept. 1706, d. 18. Maj 1769 i Kjøbenhavn) fik 1730 kongl.
Pas for at uddanne sig i Malerkunsten; 1734 ægtede han i
Kjøbenhavn Sara Cathrine Salto eller Saltou (f. 1709). Af hans
Portrætter findes tre paa Frederiksborg.

Weilbach, Nyt dansk Kunstnerlex. 
Meier, Fredensborg. 
E. F. S. Lund, Katalog over Frederiksborg-Samlingen.                                                 

F. Beckett.



van Wick (Wyck), Johan Classzen, --1600--, Maler.
W. hører til de ikke faa hollandske Kunstnere, der under Christian 
IV knyttedes til Hoffet, i det han 1. Febr. 1598 fik Bestalling
som Maler og Kontrafejer. Allerede forinden havde han dog
opholdt sig her i Landet og arbejdet for Enkedronning Sophie, for
hvem han 1597 malede en Række Portrætter, bl. a. af hende selv,
Kongen, Frøken Hedevig og det skotske Kongepar. I 1602 afgik
han som kongl. Kontrafejer, men anvendtes i de følgende Aar fra 
1604 til sin Død paa Frederiksborg, hvor han dels udførte bibelske
Stykker, som Salomons Kroning og Dronningen af Sabas Besøg,
dels stafferede og malede adskillige Lofter. Samtidig gjorde han
til Frederiksborg og Kronborg en stor Mængde «Patroner»,
malede Kartoner til Tapeter, der vævedes i Væveriet i Tugthuset ved
Helligaandskirken eller sendtes til Holland. W. boede i
Kjøbenhavn, hvor der paa Raadhuset fandtes en af ham 1610 tegnet
«Delineation» af Byen, et smukt og nøjagtigt Fugleperspektiv,
stukket af Johan Diderichsen. -- Han var gift med Voldborg
Hansdatter, der nævnes som Enke 10. Dec. 1613. 

M. Mackeprang.



Vidalin, Geir, 1762-1823, Biskop, var Søn af Sognepræst 
Jón Jónsson V. og Sigríður Magnúsdatter og fødtes 26. Okt. 1762
(el. 27. Okt. 1761?) i Laufás i Nordisland, hvor Faderen var Præst,
men antoges som Plejesøn af en nærboende Bonde, og allerede i
sit 6. Aar mistede han sine Forældre. Fra Latinskolen paa Holar
sendtes han til videre Uddannelse til Kjøbenhavn, lod sig her
privat dimittere 1781, underkastede sig filologisk Embedsexamen
1784 og forberedte sig derefter, samtidig med at han manuducerede
i Filosofi og Mathematik, til theologisk Embedsexamen, som han
bestod 1789, ligesom sin tidligere Examen med et fortrinligt
Resultat. Forsynet med en Anbefaling fra Regeringen vendte han
tilbage til Island, hvor han 1791 udnævntes til Domkirkepræst i
Reykjavik og 1797 til Biskop i Skalholt; ved Foreningen af
Bispedømmerne Skalholt og Holar blev han 1801 Biskop over hele Island.
Han flyttede 1806 til Reykjavik fra den nærliggende Gaard
Lambastaðir, hvor han indtil da havde boet. V. var en velbegavet og
kundskabsrig Mand, men uden Drift til litterær Virksomhed. Han
besørgede sammen med Justitiarius M. Stephensen (XVI, 412 ff.)
den 1801 udgivne Salmebog og har oversat de tre første Evangelier.
Et i Sig. Pjeturssons (XII, 134) efterladte Digte optaget lille
Skuespil «Brandur» skyldes ham. V. var en livsglad og godmodig
Mand, men uvirksom og besværet af Fedme, saa at han under sin
hele Embedstid saa godt som ikke visiterede i sit Stift. V., som
1792 havde ægtet sin Formands Enke, Sigriður Halldórsdatter, døde
20. Sept. 1823.

Thaarup, Fædrenelandsk Nekrolog 1821-26. 
P. Pétursson, Hist. ecclesiast. Isl. S. 502 f. 
Espolin, Árbækur Íslands. 
J. Thorkelsson, Saga Jörundar hundadagskóngs. 

Kr. Kaalund.



Vidalin, Jón Thorkelsson, 1666-1720, islandsk Biskop,
fødtes 21. Marts 1666 i Præstegaarden Garðar paa Alftanes i det
sydlige Island. Faderen, Thorkell Arngrímsson, Sognepræst
sammesteds, var Søn af den lærde Præst Arngrímur Jónsson til Melstaður
(VIII, 538), Moderen, Margrét Thorsteinsdatter, var Sønnedatter af
den af de algierske Sørøvere myrdede Vestmannøpræst Jón
Thorsteinsson (XVII, 291). I en ung Alder berøvet sin Fader kom
han i Huset hos nogle Slægtninge, som senere hjalp ham til
Optagelse i Latinskolen paa Skalholt, hvorfra han dimitteredes 1684.
1687 kom han til Universitetet i Kjøbenhavn og tog theologisk
Embedsexamen efter to Aars Studietid. Efter endt Examen lod
V. sig hverve til Soldat, i Følge en ret usandsynlig Beretning fordi
han havde ladet sig indbilde af nogle Underofficerer af hans
Bekjendtskab, at den militære Vej førte sikrest til Hæder og
Berømmelse. Men hvilke saa hans Bevæggrunde til dette Valg end
have været, nogen Hæder og Berømmelse førte det ikke til, tvært
imod til Nød og Kummer, som let havde kunnet ødelægge den
unge Mand saa vel aandelig som legemlig, hvis ikke den
daværende islandske Landfoged Christoffer Heidemann var traadt
hjælpende til og havde kjøbt ham fri for det «militære Slaveliv».
Ved hans Hjælp kom V. tilbage til Island Sommeren 1691. Om
Efteraaret kom han til Skalholt, hvor den ædle Biskop Thórður
Thorláksson (XVII, 275) optog ham i sit Hus og gav ham frit
Ophold i Bispegaarden den paafølgende Vinter. Næste Aar blev
V. Konrektor ved Stiftets Latinskole og modtog noget senere
Ordination som biskoppelig Kapellan (Domkirkepræst) i Skalholt.
1696 erholdt V. sin afdøde Faders Præstekald, Garðar paa Alftanes,
men Opholdet der blev meget kortvarigt, eftersom hans
biskoppelige Ven og Velgjører, hvis Helbred var nedbrudt, ikke kunde
undvære ham, og allerede ved Nytaarstid den paafølgende Vinter
var V. igjen i Skalholt. For at sikre sig ham for Fremtiden fik
den syge Biskop ham i Marts 1697 udnævnt til Officialis og
biskoppelig Koadjutor for Skalholt Stift, men kun otte Dage
derefter afgik Biskoppen ved Døden.

Allerede et halvt Aar før sin Død havde Biskop Th. Thorláksson 
for Regeringen udpeget sin unge Ven som sin Efterfølger i
Embedet og kraftig anbefalet ham til de indenlandske Myndigheder.
V. rejste derfor ud paa Forsommeren ned til Danmark for der at
virke for sin Udnævnelse til Biskop. Regeringen fandt ham lidt
for ung til den ansvarsfulde Stilling og tænkte paa at udnævne 
en dansk til Embedet, men takket være Kongens betroede Mand,
Oversekretæren i Kancelliet Mathias Moth, hvem Arkivsekretæren
Arne Magnusson havde vundet for sin Landsmand og Ven, gik
V. til sidst af med Sejren og udnævntes til Biskop kort før Jul
1697. Anden Søndag efter Paaske 1698 blev V. af Biskop H. Bornemann 
indviet til Biskop, og omtrent samtidig tildelte Universitetet
ham Magistergraden.

I V. fik den islandske Kirke en af sine mest fremragende
Biskopper, en myndig og aarvaagen Tilsynsmand og glimrende
Prædikant. Hans Formand i Embedet havde paa Grund af
Sygdom ikke været i Stand til at besørge sine Forretninger de sidste
10 Aar af sin Levetid, saa her var mange Ting, som trængte til
at ordnes og efterses, og den unge Biskop tog da ogsaa for Alvor
fat. Hver Sommer drog han ud paa Visitats for med egne Øjne
at erkyndige sig om Tilstanden i Menighederne, om Gejstlighedens
Embedsførelse og sædelige Vandel samt Kirkernes og Kirkeejendommenes 
Forfatning og Vedligeholdelse, og alle Vegne optraadte
han med stor Myndighed. Enhver Forsømmelse i Gejstlighedens
Embedsførelse blev strængt paatalt, og sædelige Forseelser og Brøst
straffedes med Embedsfortabelse. Men paa den anden Side antog
han sig med Kraft Præsternes Sag, naar de bleve Gjenstand for
Forurettelser, og var stedse redebon med Raad og Bistand, naar
dette tiltrængtes. Bispegaardsjorden forvaltede han med den største
Dygtighed og blev ogsaa snart en velstaaende Mand, som ikke
blot kunde vise den største Gjæstfrihed over for alle, men ogsaa
den mest udstrakte Rundhaandethed over for fattige og trængende,
hvor som helst Saadanne tyede til ham. Men netop hans
Redebonhed til at antage sig de undertryktes og forurettedes Sag
paadrog ham til Gjengjæld en Del Uvenner og indviklede ham i
mange Haande Stridigheder, der indbragte harn de pinligste
Ubehageligheder fra hensynsløse Modstanderes Side. De sidste ti Aar
af sit Liv var Biskop V. saaledes Gjenstand for en næsten uafbrudt
Forfølgelse fra Lagmand Oddur Sigurðssons Side. Denne, der
indehavde et af Landets øverste verdslige Embeder, men var en lige
saa lidenskabelig og stridbar som til det yderste hensynsløs Natur,
skyede intet Middel til paa det skammeligste at besudle sin
gejstlige Modstanders Navn og Rygte. Vel kom den hensynsløse
Lagmand til sidst til at trække det korteste Straa, -- Højesteret
dømte ham endog til Tab af Embede og Ære, -- men disse
idelige Trakasserier forbitrede Livet for den højsindede Biskop 
gjennem en Række af Aar og besværliggjorde ham i høj Grad al
Syslen med aandelige og litterære Sager, hvortil han baade havde
Lyst og Evner.

Hvad der foreligger af trykte Arbejder fra V.s Haand, hører
hovedsagelig til det opbyggelige. Men hvad han har ydet paa
dette Omraade, især hans store Huspostille, er da ogsaa det,
der længst skal bevare hans Navn fra Forglemmelse; hans
Huspostille, som er udkommet ialt i 12 Oplag og endnu læses og
beundres af hans Landsmænd, indtager ubetinget den første Plads
blandt alle islandske Prædikensamlinger. Disse Prædikener, som
rent sproglig set rage højt op over alt hvad der i de Tider
tryktes i Island, vidne helt igjennem om en usædvanlig Begavelse,
fremragende Skriftkundskab, dyb Livserfaring og personlig
Fromhed, men fremfor alt om en glimrende Veltalenhed. Der er
noget af en Luthers Djærvhed i Udtryksmaaden og i hans Valg af
Billeder; Anskuelighed i Textens Behandling og Klarhed i
Dispositionen præge hele Æmnets Udførelse. Af hans øvrige trykte
Arbejder bør nævnes hans «Undervisning i Kristendom» (oversat
paa Dansk af H. Becker, Kbhvn. 1733), en klar og letfattelig
Ledetraad i den kristelige Troslære. Af utrykte litterære
Efterladenskaber bør nævnes en Oversættelse fra Grundsproget af det
ny Testamente. V. berømmes saa vel af Samtiden som af
Eftertiden for en usædvanlig Færdighed i Behandlingen af det latinske
Sprog baade i Prosa og Poesi, hvorom ikke mindst hans talrige
distichiske Epigrammer vidne.

V. var gift med Sigríður, en Datter af Biskop Jón Vigfússon
til Holar. Paa en Rejse til Vestlandet blev V. pludselig syg og
døde i sit Rejsetelt 30. Avg. 1720.

Espolin, Íslands Árbækur VIII og IX. 
F. Johannæus, Hist. ecclesiast. Islandiæ III, 682-95. 
Ný Félagsrit VIII. 
Sml. Tímarit XIX, 166-209 og Jón Jónsson, Oddur Sigurðsson (1902). 

Jón Helgason.



Vidalin, Páll Jónsson, 1667-1727, juridisk-antikvarisk Forfatter, 
fødtes 1667 paa den fædrene Gaard Víðidalstunga i det
nordlige Island, hvor han ogsaa selv senere boede. V. var
Dattersøn af den lærde Arngrímur Jónsson (VIII, 538), fra hvem han
antog sit Tilnavn, og nedstammede paa fædrene Side fra Biskop
Guðbr. Thorláksson (XVII, 272), Forældrenes Navne vare Jón
Thorláksson og Hildur Arngrímsdatter. Allerede som Dreng
udmærkede han sig ved skarp Forstand og stærk Hukommelse og fik 
tidlig Kjendskab til den gjældende Lov Jónsbók, da et gammelt
Pergamenthaandskrift af denne var hans første Læsebog, og han
daglig maatte gjøre Rede for det læste. Efter at være dimitteret
fra Skolen paa Holar studerede han i Kjøbenhavn 1685-88 og
vendte efter bestaaet theologisk Examen tilbage til Island med
Løfte om Rektoratet i Skalholt, hvilket Embede han indehavde
1690-96. 1697 udnævntes han til Sysselmand i Dala Syssel og
Vicelagmand, virkelig Lagmand blev han 1705.

Med 1702, da V. sammen med Arne Magnusson (XI, 52)
blev Medlem af den islandske Landkornmission, som ved Siden af
at udarbejde en Jordebog skulde undersøge Forholdene paa Island
overhovedet, begyndte for ham en urolig Tid. Dels færdedes han
hver Sommer i de følgende 13 Aar omkring i Landet enten alene
eller med sin Kollega for at optage Ejendomsbeskrivelser, dels
krævedes af Kommissærerne Indberetninger om Handelsforhold og
Administration, men navnlig var fra nu af V. indviklet i en
endeløs Række Processer, som umiddelbart eller middelbart stammede
fra hans Kommissionsvirksomhed og forbitredes ved ældre
Fjendskab fra flere Sider. Kommissærerne havde med ringe
Fremsynethed rippet op i forskjellige ældre Retskjendelser, og i disse Sager
bleve de nu selv Dommere. Deres Afgjørelser appelleredes og
underkjendtes, nye Retssager opstod, og Landets dømmende
Myndigheder splittedes i Partier, som hensynsløst og lidet nøjeregnende
med Midlerne bekæmpede hinanden. V. støttedes af sin Fætter
Biskoppen, som selv ingenlunde var nogen Fredens Mand, men
havde Landets anden Lagmand og den lokale Styrelse imod sig.
Sine Embedspligter har han vistnok samvittighedsfuldt søgt at
opfylde, men han var udæskende og rethaverisk og næppe altid
aaben i sin Færd over for Modstandere, til hvilke han bar Nag.
Særlig farlig for V. var Aaret 1713, da man fradømte ham hans
Embede, hvilket han dog ved en Højesteretsdom 1716 fik tilbage,
hvorimod han ved denne som ved flere andre Lejligheder fik
adskillige af sine Domme underkjendte. V. gjaldt dog for en
ypperlig Jurist, men har vel næppe kunnet holde sig upaavirket af den
almindelige Ophidselse, og desuden herskede stor Usikkerhed
angaaende den gjældende Ret.

V. ægtede 1698 Thorbjörg Magnúsdatter, en meget selvfølende
og ættestolt Kvinde, til hvem Forholdet snart blev noget spændt,
derimod havde han megen Kjærlighed til Børn og optog i sit
Hjem forskjellige Plejebørn, som han med stor Omhu underviste 
sammen med sine egne. Han havde let ved at improvisere og
gav jævnlig sin Satire Luft i Smaavers. Skjønt han var en
rettroende Mand og mere oplyst end de fleste, kunde han dog ikke
helt frigjøre sig for Tidens Tro paa Trolddom, og ham selv
tillagde man særlige Evner i denne Retning. Over for Arne
Magnusson optræder han mere som den underordnede end som en
ligestillet Ven, skjønt Forholdet imellem dem var godt; ved sin
Død stod han i et Gjældsforhold til denne, til Dels bevirket ved
et kostbart Ophold i Kjøbenhavn i Vinteren 1715-16.

Ligesom A. Magnusson havde V. udprægede antikvariske
Interesser og var godt hjemme i Oldlitteraturen. Som Resultat af hans
Studier foreligger en Række Monografier over dunkle og forældede
Udtryk i Jónsbók samt nogle tilsvarende i Fristatstidens Lovbog
Grágás og andre Oldskrifter. De ere samlede og udgivne under
Titel «Skýringar yfir Fornyrði lögbókar» 1854, med faa (latinske)
Undtagelser paa Islandsk; men desuden foreligger nogle Uddrag
paa Dansk og Latin, en enkelt (om Patronatsretten) er særlig
udgivet i dansk Oversættelse, og Afhandlingen om «Dansk Tunge»
er i latinsk Oversættelse vedføjet Udgaven af Gunnlaugs Saga, 1775.
Allerede 1699 havde V. forfattet en latinsk Afhandling om Islands
Opkomst under Titel «Deo, Regi, Patriæ», som 1768 udgaves i
dansk Udtog af J. Erichsen (IV, 535). 1719 og følgende Aar
var V. efter Regeringens Opfordring beskæftiget med Forarbejderne
til den islandske Lovbogs Omformning efter Norske Lovs Mønster,
men Værket blev ufuldendt, da det forudsatte Samarbejde med
Landets andre juridiske Embedsmænd aldrig kom i Gang. Efter
nogle Aars aftagende Helbred døde V. paa selve Altingsstedet
midt under Samlingen, 18. Juni 1727. Hans Digte ere samlede i
«Vísnakver P. Vidalíns», 1897. Et Udkast af ham til Regler ved
Jordernes endelige Skyldansættelse er trykt i «Íslendingur» III
(1862), S. 77-101.

F Johannæus, Hist. ecclesiast. Isl. III, 538.
J. Espolin, Islands Árbækur.
Th. Sveinbjørnsson, Æfisaga (i «Skýringar yfir Fornyrði lögbókar»). 
J. Ólafsson, Æfisaga (i «Vísnakver»). 
J. Jónsson, Oddur Sigurðsson (1902). 

Kr. Kaalund.



Vidalin, Thórður Thorkelsson, 1662-1742, Naturforsker,
var Broder til ovennævnte Biskop Jón V. og fødtes i Garðar 1662.
Efter et treaarigt Universitetsophold tog han 1684 theologisk
Examen, men havde tillige studeret Natur- og Lægevidenskab. Han
var nogle Aar Lærer ved Latinskolen i Skalholt og blev Rektor 
her 1688, men opgav 2 Aar efter Stillingen og levede derpaa uden
offentlig Ansættelse til sin Død 1742 ugift og i trange Kaar. V.,
som efter sin Fader havde arvet naturvidenskabelig Interesse,
virkede paa Island som Læge. Et af ham forfattet lille, latinsk Skrift
om de islandske Isbjærge, som senere i tysk Oversættelse tryktes
i «Hamburgisches Magazin» XIII (1754), har Betydning som et
første Forsøg paa geologisk Iagttagelse paa Island.

F. Johannæus, Hist. ecclesiast. Isl. III, 537 f. 
Th. Thoroddsen, Landfræðissaga Íslands II, 61 f. 155 ff. (Tysk Overs. II, 164 ff.). 
Geogr. Tidsskrift XIII (1895-96), I. 56 ff. 

Kr. Kaalund.



Vidsted, Lavrids, 1614-74, Præst, var født i Vedsted i Kjær 
Herred i Vendsyssel og Søn af Bønderfolkene Morten Ipsen og
Karen Jensdatter. 1625 kom han i Aalborg Skole, hvorfra han
blev Student 1634. 1637 kom han i Huset hos Professor H. Resen
som Huslærer for dennes yngre Børn, hvoriblandt den senere
bekjendte Præsident Peder Resen (XIV, 12). 1638 fik han et
Rejsestipendium for at besøge fremmede Universiteter, men opgav
Rejsen, da han s. A. blev kaldet til Sognepræst i Nakskov. 1641 blev
han Magister og 1662 Provst i Nørre Herred. Under Nakskovs
Trængsler i Svenskekrigen 1658-59 var han en trofast Støtte for
sin Menighed, hvis store Flertal hædrede ham til hans Dødsdag,
selv efter at han 1666 var bleven afsat ved en Højesteretsdom.
Hans Kapellan H. Korsberg havde sat ondt imellem ham og
nogle af hans Sognebørn, og V., som i sine senere Aar synes at
være blevet i høj Grad pirrelig, kom i Ulykke ved at bringe
Sagen frem paa Prædikestolen, hvor han forivrede sig saaledes, at
han 1665-66 2 Gange blev indkaldt for en Provsteret, og da han
ikke vilde bøje sig for dens Kjendelse, blev han afsat. Han døde
i Nakskov 10. Marts 1674. Han ægtede 1. (25. Avg. 1639) Karen
Nielsdatter (d. 1653), Enke efter 2 af hans Formænd, 2. (4. Juli
1654) Margrethe Larsdatter Thura (d. 1695), Datter af Præsten L. Th.
i Nykjøbing paa Falster. -- I sin ufrivillige Hvilestand syslede
han med opbyggelige Studier. Foruden en Samling Salmer udgav
han en Parafrase i Bønner over Davids Bodssalmer (1669) og
efterlod sig i Haandskrift «Nakskovs Belejring og Opgivelse 1658» og
«Nakskovs Lykkehandel», som brændte med Resens Bibliothek.

Danske Mag. V, 216 f. 220 ff. 
J. Friis, Mindeblade om Nakskovs Fortid, ved A. Hansen, S. 17 ff. 
Rørdam, Hist. Saml. o. Stud. I, 543 ff. 

S. M. Gjellerup.



Vidsted, Morten, 1660-1703, Degn, forriges Søn, blev født 
i Nakskov 1660 (døbt 29. April). Han blev Student fra Kjøbenhavns 
Skole 1686 og Degn i Taarnby paa Amager 1694. En Art
komisk Digt udgav han 1699 under Titelen «Harernes Klagemaal
paa det gamle Amager». Det lille Arbejde maa i sin Tid have
gjort Lykke, da det blev optrykt flere Gange efter hans Død. -- 
Han ægtede 7. April 1695 Maren Jensdatter fra Taarnby og døde,
kun 43 Aar gammel, 1703 (begr. 28. Dec.).

Fr. Hjort, Beretn. om Slægten Thura S. 12 f. 
Thurah, Beskr. over Amager S. 51 ff. 
Nyerup, Lit. Lex.

A. Jantzen.



Wieck, Friedrich Georg, 1800-60, Kjøbmand, Industridrivende 
og industriel Forfatter, er født 24. Juli 1800 i Slesvig, hvor
hans Fader var Kjøbmand og Senator. Han besøgte sin Fødebys
lærde Skole, men kom 1815 i Kjøbmandslære og derefter 1820 til
en Kniplingsforretning i Annaberg i Sachsen. 1823 overtog han
en Exportforretning i Bremen. Dens Bestyrelse overlod han dog
1827 til en Broder, medens han selv flyttede til Chemnitz, hvor
han vilde lede Indkjøbene til den. For at lære Bobinetfabrikationen 
tog han derefter til England, og hvad han her erfarede,
beholdt han ikke egennyttig for sig selv; samtidig anlagde han
dog en egen Textilfabrik, først i Chemnitz, derpaa i Harthau,
som fik et stort Opsving, men dog ikke i Længden kunde staa
sig over for den engelske Konkurrence. 1836 maatte han opgive
den og blev nu industriel Forfatter og Publicist i Leipzig. Som
saadan fik han en vis Betydning, skrev bl. a. 1839 en Bog om
Patentvæsenet, 1840 en Bog om Sachsens industrielle Forhold og
ledede fra 1843 den i Leipzig udkommende «Deutsche
Gewerbe-Zeitung». 7. Jan. 1860 døde han. Han havde været 2 Gange
gift; hans første Hustru døde 1840, den anden, Mary Hedges, 1850.

Alberti, Schl.-Holst.-Lauenb. Schriftsteller-Lex. II, 559.

C. Nyrop.



Wied, Gustav Johannes, f. 1858, Forfatter. G. W. er født 
6. Marts 1858 paa Holmegaard i Branderslev Sogn ved Nakskov.
Forældrene vare Proprietær Carl August W. (f. 16. Avg. 1822) og
Catharine Karoline f. Boesen (f. 18. Juli 1831). Moderen havde
litterær Sans; «hun digtede og fortalte de skjønneste Æventyr i
Mørkningen» og er Forfatter til «Bedstemoders Manuskript, spredte
Billeder af Livet i Aarhundredets Midte», som W. udgav 1897.
Han begyndte selv fra sit 10. Aar at skrive Digte og Tragedier; 
men først efter adskillige Forsøg ad andre Veje blev Litteraturen
hans Livsgjerning. Han tjente den efter sin Konfirmation en Tid
beskedent som Boghandlerlærling i Nakskov og kom siden til
Fr. Wøldike i Kjøbenhavn. Men han stræbte højere; o. 1881 blev
han Skriver paa et Sagførerkontor, et Par Aar senere var han
Huslærer paa en Herregaard ved Randers. Efter flere forgjæves
Tilløb naaede han at blive Student i 1886 og tog filosofisk Examen
i 1887. Saa var han Timelærer ved Sundby Realskole og prøvede
at blive Skuespiller; han optraadte paa Strindbergs Forsøgstheater
i Kjøbenhavn og Malmø. Derpaa kastede han sig for Alvor over
Digtningen. Begyndelsen var ikke just opmuntrende. Hans første
Skrift «En Hjemkomst» (1889), et umodent 4 Akts Sørgespil om Had
mellem Fædre og Sønner, naaede kun til Opførelse i Glostrup
Afholdsforening. «En Bryllupsnat», et uhyggelig pinligt i Akts Stykke,
hvori en Bedstemoder vil kvæle sin Datterdatter, da Svigersønnen
efter Datterens Død gifter sig paa ny, blev opført af
Studentersamfundets frie Theater (Febr. 1892), men kunde ikke spilles til Ende
for Publikums Mishagsytringer. Blandt nogle «Akvareller fra Land
og By», W. skrev i Bladet «Kjøbenhavn», indbragte én «De unge
og de gamle» («Kjøbehhavn» 27. Dec. 1891) ham ved Højesteretsdom 
af 19. Okt. 1892 Fængsel paa sædvanlig Fangekost i 14 Dage
for Overtrædelse af Strfls. § 184. Men denne Modgang kuede
ikke W.; han havde omsider fundet sit Kald og holdt fast ved
det. Han levede i nogle Aar temmelig omflakkende, slog sig ned
paa Møen, ved Æbeltoft, Sæby, Næstved, i Berlin og endelig i
Roskilde, gjorde en Dampskibsrejse til Middelhavet og nogle Rejser
til Carlsbad; men han arbejdede ihærdig og regelmæssig og har
nu faaet udgivet over en Snes Bøger, der have gjort ham til en
af vore mest læste Forfattere.

Det var med «Silhouetter» (1891), et Bind drøje og kraftige
Bonde- og Herregaardsfortællinger, han først vandt Navn og viste
sin Ævne. I de følgende Aar dyrkede han ogsaa mest Novellen;
«Barnlige Sjæle», hvori den kriminelle «De unge og de gamle» i
forbedret Skikkelse, kom 1893, «Menneskenes Børn» 1894, «Lystige
Historier» 1896 og «H. C. Andersen» 1897. Men det var med
«4 Satyrspil» (1897), muntre Dialoger om Adel, Gejstlighed, Borger
og Bonde, at han slog igjennem. Til dem slutter sig «Det svage
Kjøn» (1900, 5 Oplag) og «To Kroner og halvtreds» (1901). De
ere nok det lystigste og kvikkeste, han har skrevet, ogsaa noget af
det kaadeste. Med «Ungdomshistorier» (1895) prøvede han sig i 
en større Fortælling og fortsatte dermed i nogle af sine mest
yndede Bøger: Herregaardsromanen «Slægten» (1898, 3 Opl.),
«Livsens Ondskab», Billeder fra en Provinsby (1899, 3 Opl.) og
dens Fortsættelse «Knagsted», hvori han udnytter sine
Carlsbadsminder (1902, 2. Opl.). Han har ikke svigtet sin gamle Kjærlighed
til Theatret, men har skrevet en Række Stykker for Scenen, mest
Komedier, dels sammen med Overretssagfører Jens Pedersen: «Første
Violin» (1898), der gjorde stor Lykke, og «Atalanta» (1901), der
ikke gjorde Lykke, dels alene: «Erotik» (1896), «Thummelumsen»
(1901), «Den gamle Pavillon» (1902), «Hendes gamle Naade» (1904)
og «Et Opgjør» (1904). Flere af dem ere byggede over Æmner i
hans Fortællinger. Nogle af dem ere opførte paa det kongl.
Theater, andre paa Folketheatret og Dagmartheatret. Størst Lykke
have nogle af Satyrspillene gjort («En Mindefest», «Bønder» og
«Fru Mimi») og «Skjærmydsler» (af «To Kroner og halvtreds»,
kongl. Theater 1901). De fleste af W.s Bøger ere oversatte paa
Tysk, nogle ogsaa paa Svensk, Hollandsk og Russisk.

W. har forsøgt sig viden om, fra Tragedie til Farce, fra saftige 
Bondebilleder til fantastiske Spøgelsehistorier, fra Haandværkeridyl 
og H. C. Andersenske Æventyr til forfløjne Mandfolkehistorier
og Satire. Han er ikke heldigst, naar han er tragisk; han løber
da let ud i Knald og Fald, og hans Personer kunne blive slemt
romanagtige. Han er næppe heller bedst som Sceneskribent; den
dramatiske Logik og Sandsynlighed glipper let for ham. Hans Dialog
er rask og munter, og han har virkningsfulde Paahit, men selv hans
Satyrspil egne sig dog bedst til Læsning; meget af Morskaben
ligger i Forfatterbemærkningerne. Han trænger til selv at give sit
Besyv med, som han gjør dér, og som han kan i Fortællingerne.
W.s Folkeyndest skyldes hans fantasifulde, tit uartige Lystighed.
Den er undertiden faldet andre end Højesteret for Brystet -- en 
laalandsk Præst advarede offentlig sin Menighed mod W. -- men
for det meste friskes Uartigheden af hans gode Humør, og
Bukkespringene ere ham saa naturlige som en Satyr. Han, der er
opvoxet paa Landet og af gammel Bondeslægt, bruger Bøndernes
ligefremme Tale og deler deres Morskab ved alt det, Byforfinelsen
dækker til. Men han kan ogsaa være lystig paa anden Vis. Det
kildrer hans Latter at se Menneskenes Krumspring, og han gjør
dem efter barokt, med overraskende Vendinger og Indfald. Hans
Komik er gjærne «utvetydig som et Pistolskud», undertiden mere
Løjer og Spræl end naturbunden Humor. Men tit hviler den paa 
sikre Iagttagelser, som han i sit brogede Liv har faaet rig
Lejlighed til at samle, og der kan være ægte Natur i hans Personer
og god og varig Kunst i hans Skildringer. I sit Sind er han
egentlig godlidende, og i sin Grundmoral næppe saa langt fra sine
Forfædre. Hans Frisprog stammer for en Del fra hans Had til
Skabagtighed; den retter han sin Satire imod. Hans Idealpersoner
ere Folk med et godt Hjærte, dygtige og kraftige, grove i Munden,
med Lyst til at forarge Bedsteborgerne, saaledes navnlig Knagsted,
men ogsaa en Række Kvinder som den gamle Baronesse i «Slægten» 
o. fl. Ikke for intet er Dickens en af hans Yndlingsforfattere; 
han minder ikke saa sjælden om ham i sit Syn, i sin Modvilje
og i sine Personer (som Thummelumsen). -- W. ægtede 1893 Alice
Tutein (f. 7. Juli 1869), Datter af F. C. F. Tutein (XVII, 577) og
J. C. f. Ørtoft.

Niels Møller.



Wied, Hans, 1761-1844, herrnhutisk Biskop, var Søn af 
Urmager Matthias W. og Margrethe f. Jensen. Han blev født i
Satrup i Sundeved 12. Febr. 1761 og rejste 1780 som
Urmagersvend til Herrnhut. Der lærte han Guldsmeddehaandværket og
traadte 1786 i Menighedens Tjeneste som «Brüderpfleger» i
Kleinwelke, senere i Herrnhut og Niesky. 1790 blev han sendt som
Missionær til Surinam, men 1810 kaldt tilbage. Efter sin
Hjemkomst blev han Medlem af Brødremenighedens Tilsynsraad, den
saakaldte Unitets-Ældste-Konferens i Herrnhut, og 1825 herrnhutisk
Biskop. Han døde 7. Marts 1844. En ældre Broder af ham var
herrnhutisk Missionær i Dansk Vestindien. En Række Breve til
H. W. fra 1813-34, navnlig omhandlende Grundtvig og hans
Kirkekamp, ere offentliggjorte i Kirkehist. Samlinger 4. R. VI,
212 f. 424 f.

Nachrichten aus der Brüdergemeinde (1844) S. 402 f. 
Kirkehist. Saml. 4. R. VI, 211 ff. 

Fr. Nielsen.



Wiedewelt, Johannes, 1731-1802, Billedhugger, var født i 
Kjøbenhavn 1. Juli 1731 og Søn af nedennævnte Just W. Faderen
maa tidlig have faaet Øje for sin Søns kunstneriske Begavelse,
thi allerede som Dreng blev W. sat i Lære hos den italiensk
fødte Historiemaler Miani. Da denne imidlertid forlod
Kjøbenhavn 1745, tog Just W. sig selv af Sønnens videre Uddannelse
samtidig med, at han lod ham besøge det ældre Kunstakademi,
hvor W. rimeligvis har tegnet og modelleret under Petzold. Tidlig 
er han dog begyndt at arbejde paa egen Haand og har naaet
Resultater, der maa have vakt en vis Opmærksomhed; saa meget
vides i alt Fald, at den unge Kunstner allerede i Foraaret 1750
havde modelleret og faaet støbt i Tin to smaa Buster,
forestillende Kong Frederik V og Dronning Louise, og at disse Arbejder
bleve overrakte de høje Herskaber og betalte med 120 Daler.
Stort mere end denne Sum har W. næppe haft til Raadighed,
da han et Par Maaneder senere gav sig ud paa en større
Studierejse. Over Hamborg drog han til Rouen og naaede i
Begyndelsen af Avgust Paris, hvor han ikke længe efter havde det Held
at gjøre Bekjendtskab med den danske Legationssekretær ved det
franske Hof, Justitsraad Wasserschlebe. Denne blev ham en
værdifuld Støtte, i det han først skaffede sin unge Landsmand Optagelse
i den ansete Billedhugger G. Coustou den yngres Atelier og senere
formaaede Kong Frederik til at yde ham en aarlig Understøttelse,
foreløbig paa 2 Aar og paa 200 Rigsdaler d. K. aarlig; senere blev
Summen forhøjet til det dobbelte. Hos Coustou indtog W. en Stilling
dels som Elev, dels som Medhjælper, og var i den sidste Egenskab
højt skattet af Mesteren, hvem han stod bi med Marmorhugningen;
det viste sig ogsaa, da W. udtalte sit Ønske om at rejse til Italien,
at Coustou søgte at holde ham tilbage ved at forestille ham, at
han, om han blev i Paris, ved hvis Akademi han havde vundet en
Sølvmedaille, endnu et Aar (hele Aaret 1754), vilde kunne gjøre
sig Haab om at opnaa Akademiets store Rejsestipendium. Hertil
synes W. imidlertid kun at have fæstet ringe Lid, og tilmed stod
det ham vistnok klart, at han i det franske Atelier ikke lærte
andet godt end at hugge i Marmor. Han skilte sig da fra Coustou,
studerede endnu en kort Tid paa egen Haand i Paris og begav
sig saa, i Maj 1754, over Lyon, Marseille og Civitavecchia til Rom. 

Fra Wasserschlebe havde W. Anbefalingsbreve med til
Direktøren for det franske Akademi i Rom, Professor Natoire, der tog
venlig imod ham, og gjennem hvem han blev kjendt med
adskillige andre franske Kunstnere; til hans Omgangskreds kom ogsaa
andre fremmede Mestre til at høre, saaledes Tyskeren Rafael
Mengs og Italieneren Pompeo Battoni. Af ganske særlig
Betydning for ham blev dog fremfor alt det nære Venskabsforhold,
hvori han kom til at staa til den fremragende tyske Arkæolog og
Kunstgransker Winckelmann, Grundlæggeren af den nyere Tids
Antikstudium. Sammen studerede Winckelmann og W. hvad der
paa den Tid fandtes i Rom af Oldtidens Billedhuggerarbejder, og 
den store lærde vejledede sin unge Ven til deres rigtige
Forstaaelse, opmuntrede ham til at tegne saa meget som muligt efter
dem og har sikkert ikke forsømt nogen Lejlighed til at indskærpe
ham den Grundsætning, som W. senere hævdede i sit lille Skrift
«Tanker om Smagen udi Kunsterne i Almindelighed», at den
fremadstræbende Kunstner gjør stor Uret mod sig selv og mod
sit Kald, dersom han giver sig til at arbejde efter Naturen, før
han grundig har studeret Antikken og tilegnet sig dens Aand og
Stil. Winckelmanns Indflydelse paa W. har saaledes ingenlunde
helt igjennem været af det gode. Mere end tvivlsomt er det dog,
om W. i de Aar, han levede i Rom, uden sin Vens Hjælp
overhovedet havde faaet Øjnene op for den oldgræske Plastiks Fortrin
for den nyere franske og m ægtet at iværksætte de agtværdige
Forsøg, han senere i sine bedste Værker gjorde paa at komme ud
over den Barokstil, der raadede i Coustous Værksted.

W. blev i Italien til 1758, da Akademiets Præses gav ham
Tilhold om at vende hjem; største Delen af de 4 Aar tilbragte han
i Rom, men fik dog Tid til at gjøre en Udflugt til Neapel,
Pompeji, Herculanum og Portici, i hvilken sidste By han viede de to
Rytterstatuer af M. Nonius Balbus en ikke ringere Hyldest end
den, han i Rom havde ladet blive sine Yndlingsskulpturer, Apollon
i Belvedere, Laokoonsgruppen og Niobegruppen, til Del. 1. Juli
i det nævnte Aar tog han i Rom Afsked med Vennerne og gav
sig i Følge med Maleren Mandelberg paa Hjemrejsen. Denne gik
over Siena og Florents, hvor Vennerne tilbragte 16 Dage og flittig
besøgte Kunstsamlingerne; W. har selv i sine Optegnelser og Breve
udtalt sig om Indtrykkene, han modtog i disse og i Kirkerne, og
det er med noget blandede Følelser, man erfarer, i hvilken
Retning hans Smag gik; af Malerierne synes et Værk af den ret
ubetydelige Eklektiker Trevisani at have gjort det stærkeste
Indtryk paa ham, medens det om Michelangelos Monumenter i
Kapellet ved S. Lorenzo (Medicigravene) hedder, at de ere «schlechter,
als man sich einbilden sollte». I Pisa saa han Freskerne i Campo
santo, «so aber nicht viel taugen», i Padua interessere
Billedhuggerarbejderne, deriblandt Donatellos berømte Rytterstatue, ham
ikke, «ist nicht sonderlich». Rejsen førte ham for øvrigt over
Venedig gjennem Tyrol og Tyskland; til Kjøbenhavn kom han
6. Okt. 1758.

Hvad W. havde hjemsendt fra Rom var ikke meget; foruden
en Del Tegninger og Kopier efter Antikken nævnes kun et Relief, 
der kom til Akademiet i sønderbrudt Tilstand, og hvis Æmne nu
ikke kjendes. At man imidlertid i de raadende Kredse allerede
regnede ham for en betydelig Kraft, fremgaar af Begivenhedernes
Gang: næppe et halvt Aar efter sin Hjemkomst blev han optagen
som Medlem af det nyorganiserede Kunstakademi, og samtidig fik
han Udnævnelse til kongl. Hof billedhugger med frit Atelier i
Materialgaarden ved Frederiksholms Kanal. Og Bestillingerne lod ikke
vente paa sig; først blev det ham paalagt at udføre et Monument
over Christian VI -- det var færdigt i Marmor 1770 og bestaar af
en mægtig, med allegoriske Relieffer prydet Sarkofag, ved hvis
Endestykker 2 kvindelige Figurer, «Sorgen» og «Berømmelsen» ere
anbragte; det hele er samlet med ikke ringe Følelse for dekorativ
Virkning og i mange Enkeltheder smukt modelleret. Lidt senere
overdroges det ham at bidrage til den paabegyndte Frederikskirkes
Udsmykkelse med en stor Mængde Kunstværker, ikke mindre end
64 «Figurer» og 30 Relieffer foruden flere dekorative Ting. Til
alt dette fik W., der maa have modelleret med ganske overordentlig 
Lethed, Skitserne færdige i mindre end et Aars Tid. Til endelig
Udførelse kom disse Arbejder imidlertid ikke, da Opførelsen af
Kirken, som man ved, blev standset, og af Skitserne er ikke en
eneste bevaret til vore Dage.

I 1760 begyndte W. at efterkomme en vistnok ikke mindre
omfattende Bestilling, og det lykkedes ham, selvfølgelig med
Bistand af talrige Medhjælpere, at føre Arbejdet til Ende i Løbet
af næppe længere -- maaske endog kortere -- Tid end 8 Aar.
Det er de mangfoldige Grupper, Statuer og Dekorationer af
forskjellig Art, som endnu staa paa deres Plads i Fredensborg
Slotshave. Disse Værker ere af meget ulige Værdi og i forskjellig
Stil, om de end for Enkeltfigurernes og endnu mere for
Figurkompositionens Vedkommende gjennemgaaende bære utvetydigt
Mærke af den Paavirkning, Kunstneren havde været underkastet
i Paris. Mindst gjælder dette om de kolossale -- 8 Fod høje --
draperede siddende Kvindefigurer, som danne Hovedstykkerne i
de 2, hver 62 Fod lange, for øvrigt med Vaabenskjolde prydede
«Dekorationer», og som symbolisere Danmark og Norge; her er
Ro og plastisk Holdning og en Renhed i Linjerne, der peger
tilbage over Coustou og hans samtidige og lige mod den
oldromerske Plastik. Men de andre Figurer og Grupper tage sig
rigtignok nærmest ud, som om deres Ophavsmand aldrig havde set
en Antik for sine Øjne, -- som vare de udgaaede fra en fransk 
Dekadencekunstners Værksted, hvor Berninis Indflydelse endnu var
den bestemmende. Særlig gjælder dette om Gruppen, der
forestiller Helenas Bortførelse, hvor især den oprakte Arm med de vidt
spredte Fingre gjør en «barok» Virkning, men ogsaa de to andre
Bortførelsesscener med Flora og med Proserpina saa vel som Æneas,
der med Anchises og Ascanius forlader Troja, vilde have vakt
Winckelmanns dybeste Mishag, dersom han, der kaldte Bernini «der
grosste Esel unter den Neueren», havde faaet dem at se. Ret
tiltalende, især ved det Indtryk de gjøre af virkelig at sove, ere
de to hvilende Drenge; af «Aarstiderne» er «Foraaret» ret smuk
i Linjerne, men staar, som i det hele W.s Statuer, daarlig paa
Benene; de 3 andre ere meget tarvelige. Ikke synderlig mere
tiltalende ere de i Dekorationerne indlagte Relieffer; «Gratierne»,
der pryde Obelisken paa Øen, ere unaturlig tynde og lange og
meget flove i Udtrykket; bedre og ikke blottet for Reminiscenser
fra Antikken er «Vinhøsten», der findes paa et «Monument
champêtre», der som Helhed er godt arrangeret. Dette kan
overhovedet siges om næsten alle de til Samlingen hørende helt eller
væsentlig set dekorative Arbejder, saaledes om et «Monument
pittoresque» med et ionisk Tempel i Relief og med en ypperlig
Anvendelse af Ægstave og andre ornamentale Led; endnu
værdifuldere ere de fleste af de mægtige, paa firsidede Postamenter
opstillede Vaser med deres fine, antikiserende Profiler og stilfulde
Udsmykning. Af Arbejderne i Fredensborg fristes man overhovedet 
til at slutte, at W.s Talent væsentlig gik i Retning af det
ornamentale, og at han vilde have kunnet naa overmaade højt,
hvis han havde uddannet sig og virket udelukkende som
Dekorationsbilledhugger. Den omtalte, for Bedømmelsen af W.s Evner
og Udvikling meget vigtige Suite er for øvrigt mærkelig ved at
fortælle om det sære Tilbagefald til Dyrkelsen af den franske Stil,
der viser sig hos Kunstneren kort efter hans Hjemkomst fra Italien.
Senere Arbejder af ham vise langt tydeligere end Fredensborgsagerne, 
at han virkelig har lært noget af at se og tegne efter
antikke Statuer og Relieffer. Man mærker det allerede i 1768, da
han tegner en Reliefkomposition til Titelkobberet foran J. G. Bradts
Gjengivelser af Monumenterne i Fredensborg Slotshave; af alle
W.s Frembringelser er der vistnok ingen, der røber mere
Forstaaelse af antik Komposition, Linjeføring og Bevægelse end denne
Tegning.

W., der fra 1761 var Professor ved Modelskolen, og som 
senere opnaaede den paa hans Tid meget høje Titel af Justitsraad,
skal have passet sin Lærergjerning omhyggelig, endogsaa efter at
han i 1772 var bleven Akademiets Direktør. Den kunstneriske
Virksomhed, han ved Siden deraf udfoldede, maa kaldes i
forbavsende Grad omfattende, selv om man, hvad der vel er nødvendigt,
forudsætter, at han til de fleste af sine Værker -- ligesom senere
Thorvaldsen -- har nøjedes med selv at gjøre en Skitse og ladet
Medhjælperne besørge Resten, og at han til «det simplere Arbejde»,
som i rigelig Mængde udgik fra hans Værksted, kun har leveret
en Tegning. Mange Bestillinger modtog han paa Gravmæler, af
hvilke en stor Del ere spredte omkring i Landets Kirker, og paa
Sarkofager, hvoriblandt Holbergs i Sorø (1779) udmærker sig ved
sin rene, monumentale Stil og skjønne Udførelse. Adskillige af
disse Ting udførtes for Privatfolk; i en Række af Aar var det
dog mest efter Ordrer fra Hoffet, han arbejdede. I 1765-66
leverede han saaledes til Riddersalen paa Christiansborg et allegorisk
Relief og 12 Medailloner af oldenborgske Konger samt 28 større
og mindre Stykker af væsentlig dekorativ Karakter; alt dette gik
til Grunde ved Slotsbranden 1794, og kun nogle af Medaillonerne
kjendes af Kobberstik. I 1769 fuldendte han sit Hovedværk,
Frederik V's kolossale Monument i Roskilde Domkirke -- en 6 Alen
lang og 3 Alen høj Sarkofag, der hviler paa et Fodstykke og
prydes af talrige Skulpturer; bag den bærer en Søjle, som krones
af en Urne, en Medaillon med Kongens Portræt; for Enderne af
Sarkofagen sidde 4 1/2 Alen høje, kronede Kvindeskikkelser,
Danmark og Norge, som i dyb Sorg. Om dette Arbejde kan siges
det samme som om W.s andre: det dekorerer godt, hvor det staar,
og frembyder en Del smukt følte og vel udførte Enkeltheder, men
ved Siden deraf meget, som tyder paa en ikke ganske ægte Følelse
og en mangelfuld, i alt Fald ikke konsekvent gjennemført
Uddannelse.

I 1768-69 var W. paa Rejse i Frankrig og England; efter
den Tid fik han fra Regeringen kun én stor Bestilling, nemlig paa
over 50 Mindestøtter for fremragende danske og norske, opstillede
ved Jægerspris Slot; de bleve udførte i Aarene 1777-84 og ere
for en Del i al deres Beskedenhed Vidnesbyrd om Kunstnerens
Sans for gode Proportioner og fin Ornamentik. Fra Værkstedet i
Materialgaarden udgik end videre de paa «Herkulespavillonen» i
Rosenborg Have anbragte Relieffer Herkules og Omphale. Men for
øvrigt arbejdede W. i den sidste Snes Aar af sit Liv saa godt 
som udelukkende for Privatfolk, og de Opgaver, disse stillede ham,
vare kun sjælden nogenlunde betydelige eller lønnende -- næsten
udelukkende paa mere eller mindre tarvelig udstyrede og derfor
prisbillige Gravmæler. Et enkelt Værk fra hans sidste Tid er dog
af større Interesse, Statuen «Troskaben» paa Frihedsstøtten i
Kjøbenhavn, udført 1797. Her er der, i alt Fald i Figurens
Bevægelse, noget, der virkelig minder om, at Kunstneren har staaet
over for antikke Billedværker.

W. blev 8 Gange valgt til Direktør for Kunstakademiet og
beklædte denne Post sidste Gang 1793-94; han havde adskillige
Gange Lejlighed til at vise Kunstskolen betydelige Tjenester,
særlig ved at skaffe den ud over de pekuniære Vanskeligheder, som
Regeringens store Sparsommelighed beredte den. Virksom var han
til det sidste, skjønt han i sin fremrykkede Alder led af stor
Legemsskrøbelighed, der vedligeholdtes af gjentagne Slagtilfælde. I
sin kraftigste Alder havde han vistnok siddet i ret gode Kaar,
men som gammel maatte han ligefrem kæmpe med Fattigdommen.
Hans Lønninger beløb sig kun til 500 Daler d. K. eller lidt over
1500 Kroner, hvilket paa en Tid, da en Tønde Rug kostede
18 Kroner og alle andre Priser stod i Forhold dertil, kun kunde
forslaa lidet til 4 Menneskers Underhold; W. giftede sig aldrig,
men maatte dog ernære ikke alene 2 gamle Søstre, men ogsaa en
fattig Slægtning, han havde taget til sig. Usselt bleve hans
Arbejder betalte, og til sidst var Nøden i den gamle værkbrudne Mands
Hjem saa stor, at næsten alt, hvad der kunde pantsættes, var
vandret til Assistenshuset, og at Oldingen selv maatte sove paa
laante Sengklæder. Og saa kom, hvis Traditionen har Ret, en
afgjørende Katastrofe: et Skib, der førte en Del Marmorblokke,
som W. havde betalt med en lille Pengesum, hans Søstre ejede,
gik til Bunds under Læsø. Al denne Elendighed var mere, end
den haardt prøvede Mand kunde bære, og om Aftenen den 17. Dec.
1802 druknede W. sig i Sortedamssøen. Først 4 Dage senere
fandtes hans Lig, og Juleaften blev det jordfæstet paa Assistens
Kirkegaard.

Der var Sorg ved hans Død; W. havde været almindelig elsket
af alle, der personlig havde med ham at gjøre, og Samtiden saa
i ham en Mester af første Rang; at Oehlenschläger, hvis skjønne
Mindedigt over ham er almindelig kjendt, kaldte ham «Danmarks
Phidias», er næppe af nogen blevet regnet for en Overdrivelse.
Den ganske urigtige Vurdering af hans Kunst lader sig i
Virkeligheden let forklare, uden at man behøver at søge Grunden
dertil ene i hans Samtids fænomenale Kritikløshed og Nøjsomhed.
W. var ganske vist ikke nogen stor Kunstner; han stod saaledes
langt tilbage for sin samtidige, Svenskeren Sergel; hans
oprindelige Begavelse var næppe overvældende, og hans Uddannelse, først
i Paris og saa i Rom, af en saadan Art, at Resultatet som
Helhed blev en aldrig ret organisk sammensmeltet Blanding af
Parykstil og Antik -- en Blanding, hvori den førstnævnte
Bestanddel som oftest vejede mest til. Men ved Siden heraf sad han
inde med Fortrin, der hævede ham højt over Mængden af
Tidsalderens Billedhuggere. Hans Fantasi var rig, han komponerede
let og i Regelen naturlig og havde saa megen Smag, at han, 
selv hvor den franske Indflydelse var umiskjendelig, dog kun rent
undtagelsesvis faldt ud i Svulst og Bombast eller i den absolute
Tomhed. I Sammenhæng hermed kommer der noget i Forhold
til, hvad Tiden ellers frembragte, ret sundt og menneskeligt over
hans Arbejder. Om hans nære Forhold til Antikken har der af og
til, ogsaa i senere Tider, været talt i alt for høje Toner; ganske
vist er han paavirket af sengræsk og romersk Kunst, men Udbyttet,
han har haft af at studere det gamle, er dog væsentlig det, at
han derved har faaet sin Smag saaledes renset, at han delvis har
kunnet sky de Unoder, der skæmmede Periodens franske
Skulpturer. Sine bedste Egenskaber lægger han ofte for Dagen i sine
Tegninger, mindst dog i dem, han udførte til Pragtudgaven af
«Peder Paars», 1772; disse ere blottede for ethvert Spor af Lune
og derved dødsdømte.

W.s Samtid og de nærmest følgende Generationer have instinktmæssig 
følt hans Fortrin som noget, der havde sin Rod i en
nobel og fin Kunstnerpersonlighed; de have med rette paaskjønnet,
men ogsaa i høj Grad overvurderet dem. For senere Slægter maa
han staa som en talentfuld og elskværdig Overgangsskikkelse, der
vel i visse Maader peger ud mod det, der skal komme, men
hverken er stærk eller oprindelig nok til at bryde nye Baner.

Meier, Efterretn. om Billedhuggeren J. W. 
Weilbach, Nyt dansk Kunstnerlex. 
Høyens Skrifter III, 192 ff.

Sigurd Müller.

Wiedewelt, Just, 1677(?)-1757, Billedhugger">

Wiedewelt, Just, 1677(?)-1757, Billedhugger, fødtes i 
Kjøbenhavn 18. Nov. 1677 (1675?) og var Søn af Arkitekt og Murmester
Hans W., der fra Schleitz i Markgrevskabet Meissen var indvandret
til Danmark, og hans første Hustru Marie Marcusdatter. 1692-96 
var han i Lære hos den dygtige nederlandske Billedhugger Thomas
Quellinus, som den Gang var bosat i Danmark. 1696 drog han
til Antwerpen, hvor han arbejdede i to Aar, der fra videre til
Paris, hvor han arbejdede i 17 Aar; ved Juletid 1715 var han
atter i Kjøbenhavn. De Marmor-Portrætbuster af Frederik IV og
Dronning Louise (nu paa Rosenborg), for hvilke W. 1719 fik
300 Rdl., vidne om, at W. til fulde havde tilegnet sig fransk Stil i
Portrætkunsten; det er for øvrigt baade dygtige og karakterfulde
Arbejder. Indtil han 1734 blev ansat som kongl. Billedhugger ved
Gammel og Ny Holm synes han væsentligst at have haft sit
Udkomme ved dekorative Arbejder af Sten og Træ, Altertavler,
Epitafier o. desl. Figurerne af «Troen» og «Kjærligheden» paa
Altertavlen i Helligaandskirken i Kjøbenhavn (oprindelig i Slotskirken
paa Kjøbenhavns Slot) ere af ham; han døde 8. Sept. 1757,
umiddelbart efter sin Hustru Birgitte Lauridsdatter (f. 1685), hvem han
havde ægtet 1726. Paa det Mindesmærke, som hans Søn 
Johannes W. satte ham i Petri Kirke, er hans Portræthoved udført i Profil.

Weilbach, Nyt dansk Kunstnerlexikon. 
Meier, Fredensborg. 

F. Beckett.



Wieding, Karl Johannes Friedrich Wilhelm, 1825-87, Retslærd. 
Han var født 1. Sept. 1825 i Tønder, hvor hans Fader
Feodor W. først var Advokat og senere Retsskriver. Efter at være
blevet Student fra Haderslev Skole begyndte han at studere Jura
i Kiel. Disse Studier afbrødes i 1848, da han traadte ind i den
slesvig-holstenske Armé, men efter Krigen afsluttede han dem i
Gøttingen og Berlin. Han var derefter en Tid Sekretær i
Flensborg, men gik senere til Berlin, hvor han 1857 promoveredes til
Dr. Juris og derefter habiliterede sig som Privatdocent. 1861 
kaldedes han som Professor til Universitetet i Greifswald, 1867 til Kiel,
hvor han 1880-81 var Universitetets Rektor. Han døde 24. Okt.
1887. W. har udgivet forskjellige juridiske Skrifter, hvoraf det
betydeligste er «Der Justinianische Libellprocess» (1865); foruden
indgaaende Undersøgelser over den gamle romerske Proces
indeholder det flere friske og træffende Betragtninger om
Nutidsretspleje. Han skrev ogsaa en «Rechtsgutachten» om «Die
Prätensionen auf die Herzogthümer Schleswig-Holstein» (1865), hvis
Tendens noksom fremgaar af, at han stempler Londoner-Traktaten af
1852 som «absolut unsittlich».

Alberti, Schlesw.-Holst.-Lauenb. Schriftstellerlex.
Allg. deutsche Biographie XLII. 

H. Munch-Petersen.



Wiegmann, Christian Ludvig, 1782-1841, Præst, blev født 
22. Maj 1782 i Kellinghusen, hvor hans Fader, Conrad Frederik W.
(d. 1789), der tidligere havde været Huslærer i Jylland og Rektor
i Haderslev, den Gang var Diaconus. Moderen, Elisabeth Juliane
Cathrine f. Todsen døde snart efter Sønnens Fødsel, hvorfor han
kom til sin Morfader, Præsten Todsen i Wewelsfleth. Han blev
Student i Kiel 1802 og fik theologisk Examen i Glückstadt 1806.
Efter forskjellig Lærervirksomhed blev han 1818 Hospitalspræst i
Elmshorn og 1831 Sognepræst i Tøstrup, Gottorp Amt. Her døde
han 17. Jan. 1841. Han har udgivet en Del Opbyggelsesskrifter og
været en meget flittig Medarbejder i Tidsskrifter. En Del Artikler,
oprindelig i «Itzehoer Wochenblatt», omfattende Holstens
Kirkehistorie, omarbejdede og samlede han 1840 i Bogform
(«Kurzgefasste Gesch. d. chr. Religion etc.»). Han var 3 Gange gift:
1. (1819) med Anna Elisaheth Mathiesen, en Kantordatter fra
Aabenraa; 2. (1830) med Margrethe Catharine tho Aspern (d. 1831), hvis
Fader var Kjøbmand i Krempe; og 3. med Marie Sophie Jensen,
en Skolelærerdatter fra Sterup, som overlevede ham.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Fr. Barfod, Danmarks Gejstlighed, 1. Aarg., Sp. 137 f. 

A. Jantzen.



Wiehe, Anton Wilhelm, 1826-84, Skuespiller. W. W., der 
var Søn af Justitsraad, Havneskriver i Kjøbenhavn Carl Wilhelm W.
(f. 8. Nov. 1788 d. 17. Febr. 1867) og Antoinette Louise f. Rosing
(f. 29. Juni 1791 d. 7. April 1874), fødtes 8. Juli 1826 i Kjøbenhavn
og blev efter sin Konfirmation af sine Forældre sat i Malerlære,
men det smagte ikke den unge Mand, hans Lyst stod til Theatret.
Fra sin Moder, der var en Datter af det store Kunstnerpar Michael
og Johanne Cathrine Rosing (XIV, 324 ff.) havde han taget ægte
Skuespillerblod i Arv, og selv hans Fader, der var en dygtig og
pligtopfyldende Embedsmand, besad en dramatisk Aare og havde
i sine unge Aar sammen med sin Hustru tidt spillet god
Privatkomedie i det Borupske Selskab, han som en stilfærdig Komiker
og hun som en indtagende Elskerinde og ung Husmoder. Det
fædrene Hjem havde med sin Kunstbegejstring og sin Bekjendtskabskreds 
af Skuespillere virket alt andet end dæmpende paa den unge
Wilhelms Theaterlyster, og da han nu saa sin ældre Broder Michael
(se ndfr.) gjøre sig bemærket paa Scenen, medens han selv stod paa
Malerstigen, kunde han ikke udholde det længere, og efter megen 
Modstand gav Forældrene deres Samtykke, ja formaaede endog
N. P. Nielsen (XII, 259) til at yde ham Vejledning.

Sytten Aar gammel fik W. 16. Nov. 1843 sin første
Fremtræden paa det kongl. Theater som Jørgen i «Erik og Abel»; det
var oprindelig bestemt, at han skulde have haft sin Debut som
Einar Tambeskjælver i «Hakon Jarl», men en Sygemelding fra
Phister foraarsagede, at han med kun én Dags Varsel fremtraadte
første Gang paa Scenen som Jørgen. Rollen var kun lille, men
W.s unge Frejdighed gav gode Løfter, og disse skuffede han heller
ikke, da han senere i samme Theateraar, 19. April 1844, fik sin
egentlige Debut som Einar Tambeskjælver, ja det fortælles endog,
at i en af Mellemakterne kom Oehlenschlager op til ham i Foyeren
og sagde til den unge Mand: «Nu er jeg ikke bange for,
hvorledes Eftertiden skal forstaa mig; De har min Aand i Dem, og
De skal forklare mig for de kommende Slægter». Skjønt W.
saaledes havde gjort Lykke, gik det dog ikke saa hurtig fremad,
som han ønskede, dels var han endnu ikke helt udvoxet, dels
indehavde hans Broder Michael og Hultmann netop de Roller, der
passede for ham; han fik dog af og til Lejlighed til i større
Roller, som Alger i «Hagbarth og Signe», Titelfiguren i «Don Cæsar
de Bazan» og Charles i «Bagtalelsens Skole», at vise sine Evners
Væxt. Det gik alligevel W. for langsomt ved det kongl. Theater,
og han søgte, med Orlov, Lykken andetsteds: ved det Langeske
Selskab, først i Provinserne, senere paa Kasino i Kjøbenhavn, ved
hvis Aabningsforestilling (26. Dec. 1848) han spillede Gartnerkarlen
Jochum i «Talismanen». Aaret efter blev han indkaldt til
Soldatertjenesten og blev i Slaget ved Isted (25. Juli 1850) haardt
saaret i det højre Ben; der var endog Tale om, at Benet maatte
sættes af, men lykkeligvis undgik han denne Ulykke, og 1. Maj
1851 gjenoptraadte han paa det kongl. Theater som Henri d'Albret
i «Dronning Marguerites Noveller»; han udfoldede den Aften en
lys og lykkelig Mandighed, der indtog alle, og det var derfor med
Sorg, at det danske Publikum hørte, at W. fra Begyndelsen af det
følgende Theateraar havde modtaget Engagement ved Christiania
Theater.

Den 24. Avg. 1851 ægtede W. Ida Florentine Adami (f. 22. Okt.
1824 i Kjøbenhavn), Datter af Skomagermester Johan Andreas A., og
11. Sept. s. A. fremtraadte han første Gang paa Christiania Theater
som Oluf i Oehlenschlägers «Dronning Margareta»; han vandt
strax Publikum ved sin lyriske Erotik, og hans to følgende 
Debutroller, Grev Tristan i «Kong Renes Datter» og Henri d'Albret i
«Dronning Marguerites Noveller», befæstede yderligere hans Yndest.
I 9 Theateraar virkede W. ved Christiania Theater og
gjennemspillede her et Repertoire paa henved halvandet Hundrede Roller,
der vare saa forskjelligartede som Oehlenschlägers Axel og
Holbergs Kandestøberdreng, Shakspeares Romeo og Beaumarchais'
Figaro (i «Figaros Bryllup»), Stig Hvide i «Svend Dyrings Hus»
og Maxime Odiot i «En fattig ung Mands Æventyr»; «i dem alle
gjorde han Lykke», vidner Christiania Theaters Historiograf T. Blanc.

Da det Michael Wiehe-Høedtske Oprør mod J. L. Heiberg
brød løs i Jan. 1855, søgte Heiberg at vinde Wilh. W. tilbage,
men denne mente da at have en Ærespligt til ikke at forlade
Christiania Theater; nogle Aar senere, da den norske Bevægelse
mod danske Skuespillere paa Norges Hovedscene løftede Hovedet,
greb han derimod strax til, da det kongl. Theater i Kjøbenhavn
atter tilbød ham Engagement, men trak sig lige saa bestemt tilbage,
da Engagementstilbudet indskrænkedes til «et Prøveaar», og sluttede
i Stedet Kontrakt for 3 Aar med Kasino. 25. Maj 1860 tog W.
Afsked med Christiania Publikum som Møller i «Hr. og Fru Møller»,
og 1. Sept. s. A. fik han en hjærtelig Modtagelse i Kjøbenhavn,
da han fremtraadte paa Kasinos Scene som Prosper Bloch i
«Kragetæer».

Paa Kasino virkede W. 3 Theateraar i et Repertoire, der
fornemmelig bestod af Folkekomedier og borgerlige Lystspil; det
blev for hver Dag mere tydeligt, hvilken Fejl det kongelige
Theater havde begaaet ved ikke at sikre sig hans Talent, og
inden de tre Kasinoaar vare gaaede til Ende, havde det knyttet
ham fast til sig; fra Juli 1863 ansattes W. som kongl. Skuespiller,
og 1. Sept. s. A. gjenoptraadte han som Axel i «Axel og Valborg».
Da Broderen Michael W. det følgende Aar døde, lagdes eri stor
Del af dennes Repertoire over paa Wilh. W.s Skuldre, og hans
Kræfter voxede med Byrden; han bar i de følgende Aar
hovedsagelig den alvorlige Del af Theatrets Repertoire, ja han udvidede
sin Kunsts Omraade helt ind paa den moderne Karakterkomedie
hos Bjørnson og Ibsen. W. syntes endnu at have mange rige
Arbejdsaar for sig, da Sygdom -- først gjentagne heftige Anfald af
Næseblod, dernæst en Øjensygdom, der truede med at slukke
Synet paa begge hans Øjne -- nedbrød hans Kraft og tvang ham
til at tage sin Afsked med Udgangen af 1878-79; hans sidste
Fremtræden fandt Sted 4. Juni 1879 som Hakon Jarl i Tragediens 
3. og 4. Akt og som Møller i «Hr. og Fru Møller». I de følgende
Aar optraadte han af og til som Deklamator, men enhver Mulighed
for Gjenoptræden paa Scenen var og blev udelukket; 4. Jan. 1884
døde han i Kjøbenhavn.

Blandt W.s Repertoire paa det kongl. Theater indtage de
Oehlenschlägerske Helte en fremtrædende Plads, og han, som i
lige Linje stammede ned fra Michael Rosing, der havde foresvævet
selve Digteren som Idealet af en nordisk Helt, havde ypperlige
Betingelser for disse: hans Skikkelse var vel ikke stort over
Middelhøjde, men skulderbred og kraftig bygget, hans Gang var rask,
hans Holdning rank, og han bar sit store smukke Hoved stolt og
frit, og hertil kom hans skjønne, fuldtonende Stemme, der med
Vælde kunde runge gjennem Salen, og som tillige besad en egen
blød Mandighed, der kunde smelte hen i en næsten barnlig Klagen
uden at blive sødladen eller umandig. W., der i sin Ungdom
havde nydt N. P. Nielsens Vejledning, brugte denne store, skjønne
Stemme paa traditionel eller om man hellere vil akademisk Vis;
de Oehlenschlägerske Vers rullede rhytmefast, i lange, brede Bølger
frem over hans Læber, han deklamerede ganske vist, men troende
og selv betaget gjorde han altid et stærkt og gribende Indtryk;
dog lagde han mere Vægt paa Velklangen end paa Karakteren,
derfor staa i hans Oehlenschlägerske Repertoire de unge, ildfulde
Helte som Axel i «Axel og Valborg», Olaf Trygvason i «Hakon
Jarl», Oluf i «Dronning Margareta», Svend Tveskjæg i «Palnatoke»
højere end de ældre grublende Herskere som Abel i «Erik og
Abel» og selve Hakon Jarl.

Medens W. i sine Helteroller ikke naaede langt inden for den
ydre Skal, trængte han i den Række moderne -- væsentlig norske
-- Karakterroller, han fremstillede i den sidste Del af sit
Kunstnerliv, helt ind til den menneskelige Kjærne; med Mesterhaand gav
han hver af disse Figurer sit Særpræg, og han udpenslede med
Finhed, støttet paa sit eget rige Følelsesliv og sin Livserfaring,
dette i dets forskjellige Overgange. Her var først en Række
halvvejs Elskerroller som Axel i «De nygifte», Edvard Grant i «Et
rigt Parti» og Grosserer Block i «Helene» og dernæst de to store
Karakterroller Stensgaard i «De unges Forbund» og Tjælde i «En
Fallit». I disse to højst forskjellige Roller viste W., hvor langt
han kunde have naaet i moderne Karakterskildring, om ikke
Sygdom havde brudt hans Kraft; med Skarphed og Lune
gjennemførte han i Stensgaards Rolle, som han gav paa «durende» Norsk, 
Frasemagerens indre Raahed og ydre Elskværdighed, medens han
i den anden hævede Spekulanten Tjælde i nøjeste Forstaaelse af
Digterens Ønske til en sympathisk skibbruden.

W.s Repertoire omfattede endnu mange andre Pigurer, han
spillede saaledes elskværdige Galninger som Charles i «Bagtalelsens
Skole», sorgløse Kunstnernaturer som Frank i «Grøns Fødselsdag»,
lyriske Elskere som Tristan i «Kong Renes Datter», dovne
Bonvivanter som Møller i «Hr. og Fru Møller», sværmeriske Fyrster
som Kong Pandorus i «Kjærlighed ved Hoffet», svage Døgenigte
som Hasle i «En Skavank», og mange flere; altid fyldte han
Scenen og Rollen, kun én Gang greb han uhjælpelig galt, det var, da
han forsøgte at omdanne Christen Madsen i «Gjenboerne» til en
forelsket Ungersvend.

W.s to Sønner bleve begge Skuespillere; den ældste, Wilhelm W.,
der er født 10, Febr. 1858 i Christiania, begyndte sin Theaterbane
paa det kongl. Theater 6. Okt. 1875 som Brok i «Lygtemænd»,
spillede ved Faderens Afskedsforestilling Einar Tambeskjælver i
«Hakon Jarl», har senere været engageret dels i de danske
Provinser, dels ved de kjøbenhavnske Privattheatre, navnlig
Dagmartheatret; han minder i adskilligt om Faderen, i Stemmens Klang,
i Skikkelsens Bredskuldrethed, men er endnu, skjønt han ejer
baade Fantasi og Følelse, ikke brudt afgjørende igjennem. Han
har været gift med 1. Marie Charlotte W. f. Hansen (se S. 555)
og 2. Augusta W. f. Blad (se ndfr.). Den yngre Søn, Jacques
Emil W., der er født 23. Juni 1860 i Kjøbenhavn, fremtraadte
første Gang paa det kongl. Theater 11. Maj 1884 som Bernardo i
«Hamlet», har fra 1885-86 virket ved de kjøbenhavnske Privattheatre, 
særlig Dagmartheatret, hvor han har udviklet sig til en
yndet Farceskuespiller; han forbinder en forstandig
Replikbehandling, der dog ikke sjælden skæmmes af en vis stammende Manér,
med en elskværdig Forfjamskelseskomik; han er ogsaa med Held
optraadt i den egentlige Karakterkomedie. Han ægtede 30. Maj
1891 Skuespillerinde Emma Charlotte Albrecht (f. 30. Juni 1865),
Datter af Skuespiller Heinrich Gottfred A. (f. 1828 d. 1890).

Th. Overskou, A. V. Wiehe 1843-79. 
E. Brandes, Dansk Skuespilkunst S. 201 ff. 
Lit. og Kritik I (1889) S. 768 ff. 
Norden 1887, 3. Hæfte. 
Illustr. Tid. XIV, 240 f.; XXV, 234 f.; XXXII, Nr. 48. 
Nationaltid. 6. Jan. 1884.

Arthur Aumont.



Wiehe, Augusta, f. 1871, Skuespillerinde. A. W., der er 
Datter af Direktør for Det kongl. oktr. Søassuranceselskab Sigfred 
Blad (f. 11. Juni 1835 d. 12. Maj 1902) og Louise Dorothea f.
Rasmussen (f. 17. Dec. 1837), er født 10. Jan. 1871 i Kjøbenhavn, fik sin
sceniske Uddannelse paa det kongl. Theaters Elevskole, fremtraadte
1. Sept. 1891 første Gang paa dettes Scene som Arianke
Bogtrykkers i «Barselstuen», ansattes som Skuespillerinde i. Avg. 1892,
havde 5. Sept. s. A. sin egentlige Debut som Sophia i «Erik og
Abel» og gik med Begyndelsen af 1894-95 til Dagmartheatret,
hvor hun, der 1. Dec. 1899 ægtede Skuespiller Wilhelm W. (se S. 552),
siden, med Undtagelse af nogle Maaneder, har virket. Fru W.,
der med Dygtighed og Flid har gjennemspillet et stort og
temmelig forskjelligartet Repertoire, evner, støttet af sin mørke Skjønhed,
sin ranke Skikkelse og sin dybe Stemme, at fremstille en stolt
Kvindelighed og en henreven Elskovsbetagelse; hun har i nogle
Roller ogsaa lagt komisk Evne for Dagen.

Arthur Aumont.



Wiehe, Frederik Wilhelm, 1817-64, Filolog, var en Broder 
til ovennævnte A. W. W. Han fødtes paa Frederiksberg 4. Dec. 1817,
gik i den kjøbenhavnske Borgerdydskole 1828-35, tog Artium ved
Universitetet og 1836 filosofisk Examen, studerede derefter Filologi,
i hvilken Tid han var Alumnus paa Regensen (1837) og paa Borchs
Kollegium (1840-43) og tillige virkede som Lærer i sin gamle
Skole, tog filologisk Embedsexamen i Maj 1843 og den dertil
hørende praktiske Prøve i Januar 1844. I Sept. 1843 konstitueredes
han som Lærer i Latin og Græsk ved Odense Kathedralskole og
udnævntes til Adjunkt sammesteds i Jan. 1844; derefter forflyttedes
han i Dec. 1846 som Overlærer til Slagelse lærde Skole, ved
hvilken han siden fungerede som konstitueret Rektor fra Maj 1851 til
Skolens Nedlæggelse i Avg. 1852; i Skolens Program for dette Aar
skrev han et «Kort Tilbageblik paa Slagelse lærde Skoles Historie».
I Sept. 1852 beskikkedes han til Overlærer ved Aarhus
Kathedralskole, men var paa Grund af Sygdom hindret i at overtage sin
Skolegjerning dér indtil Sept. 1854. Han disputerede for
Doktorgraden 1856. I Marts 1864 udnævntes han til Rektor for
Frederiksborg lærde Skole, men kom ikke til at overtage dette Embede,
i det han døde i Aarhus nogle faa Dage efter sin Udnævnelse,
24, Marts 1864. 24. Juni 1844 ægtede han Johanne Marie Drewsen,
Datter af Fabrikejer Christian D. til Strandmøllen. Han har
skrevet nogle Smaaskrifter om den græske Akcentlære (Progr. fra Odense
1845 og fra Slagelse 1848), «Bidrag til græsk Synonymik (Progr.
fra Slagelse 1850) og Doktorafhandlingen 1856 «De vestigiis et 
reliquiis synonyrnicæ artis Græcorum»; mest bekjendt er han dog
bleven ved sine dygtige, kommenterede Udgaver af en Række
platoniske Dialoger (3 Hæfter, Kbhvn. 1848-51), som have været
meget benyttede til Skolebrug. Andre Smaaafhandlinger af ham,
ogsaa om dansk Sprog, findes i «Nordisk Tidsskrift for Filologi».

Avtobiografi i Kbhvns. Univ. Indbydelsesskrift ved Reformationsfesten 1856.
Hundrup, Filol. Kandidater I, 108 f. 
Progr. fra Aarh. Kath. 1864 S. 72. 
Erslew, Forf. Lex. 

M. Cl. Gertz.



Wiehe, Johan Henrik, 1830-77, Skuespiller. J. W., der er 
Broder til ovenfor nævnte A. W. Wiehe, var født 15. Okt. 1830 i
Kjøbenhavn, deltog som frivillig i Felttogene 1849 og 1850 og 
udnævntes 1851 til Lieutenant, men 1858 tog han sin Afsked for at følge
den nedarvede Længsel mod Theatret, der havde ført hans to ældre
Brødre Michael W. (S. 555) og Wilhelm W. (S. 548) op paa Scenen,
og som ogsaa bankede i hans Aarer. Efter en Prøve for det
kongl. Theaters Direktion ansattes han i Marts 1858 paa 2 Aar, og
21. Maj s. A. debuterede han som Figaro i Mozarts Opera
«Figaros Bryllup». Rollen passede ikke W. synderlig godt, hans svære,
næsten plumpe Skikkelse og hans stærke, næsten grove Stemme
stemmede ilde til Figaros vævre Glathed, og sagtens har han
ogsaa brugt sin Sangstemme mere til at skaffe sig hurtig ind paa
Theatret, end fordi han vilde være Sanger hellere end Skuespiller.
W. fik da heller aldrig noget stort Operarepertoire, dog maa det
nævnes, at han som Johan i «Ungdom og Galskab» lagde en
komisk Bredde for Dagen, der havde fortjent en forstaaende Pleje.
Ogsaa paa Skuespillets Omraade sultefødedes W. med Smaaroller,
indtil han 1867 som Bothwell i Bjørnsons «Maria Stuart i Skotland»
aabenbarede en storslaaet Kraft og en ubændig Voldsomhed, der
paa samme Tid forbavsede og betog. Men heller ikke dette
Varsel, dette Stormvarsel agtede Theatret paa, men gav ham
Oehlenschlägers Palnatoke og andre deklamerende Kæmper, og
W. troede til sidst, at han i disse ydede noget udmærket, han
regnede saaledes Ørnulf i «Hærmændene paa Helgeland» for sin
ypperste Rolle, og i denne lød 30. Maj 1875 nans Stemme sidste
Gang paa Scenen. Den Selvtillid, der havde ligget bag hans
Tunghed, steg kort efter til Sindssygdom, og 22. Jan. 1877 døde
han, der Juni 1876 var bleven afskediget af Theatrets Tjeneste, paa
St. Hans Hospital ved Roskilde. -- W. havde 18. Maj 1865 ægtet 
Fanny Petersen, Datter af Overlærer ved Metropolitanskolen Carl
Ludvig P. (f. 1813 d. 1870).

E. Brandes, Dansk Skuespilkunst S. 274 ff.

Arthur Aumont.



Wiehe (-Berény), Marie Charlotte, f. 1865, Skuespillerinde.
Ch. W., hvis Forældre vare Musiker Julius Jacob Georg Hansen (f. 1826
d. 1868) og Emma Cathinka f. Flor (f. 1832 d. 1898), er født 28. Avg.
1865 i Kjøbenhavn, kom sorn Barn ind paa det kongl. Theaters
Balletskole, gjorde sig tidlig bemærket i Balletterne ved sin blonde
Slankhed og sine Bevægelsers Lethed; hun fik ogsaa et ikke lille
Repertoire, men det tilfredsstillede hende ikke, og ved Udgangen
af 1889-90 forlod hun, der 5. Juni 1889 havde ægtet Skuespiller
W. Wiehe (se S. 552), det kongl. Theater og gik til Folketheatret.
Her debuterede hun 13. Nov. 1890 som Titelfiguren i Operetten
«Frk. Nitouche» og gjorde i denne Rolle stor Lykke; Fru W. blev
i kort Tid en af de mest yndede Skuespillerinder i Kjøbenhavn,
og hun udførte foruden adskillige store Operettepartier saa
forskjelligartede Roller som Hilda i Skuespillet «Et Folkesagn», Palle i
«Gøngehøvdingen», Unge Pjerrot i Pantomimen «Den forlorne Søn»
og Gilberte i «Frou-Frou». Men hendes Stjærne dalede snart, og
da hun efter nogle Aars Forløb stod uden fast Engagement, søgte
hun Lykken uden for sit Fædreland; under Verdensudstillingen i
Paris 1900 debuterede hun, der, efter sit første Ægteskabs Opløsning,
7. Dec. 1899 havde ægtet Musikeren Henry Berény (f. 1. Jan. 1871
i Kasa i Ungarn), paa Théâtre des Auteurs gais og har siden
under stigende Anerkjendelse optraadt i Lystspil, Pantomimer og
Operetter paa forskjellige Theatre i Paris; hun, der ogsaa er
optraadt i London, har siden gjæstet Kjøbenhavn 2 Gange, i 1901 og
1904, og syntes at have gjenvundet sit tidligere Herredømme over
det kjøbenhavnske Publikum.

Arthur Aumont.



Wiehe, Michael Rosing, 1820-64, Skuespiller. M. W., der 
var ovennævnte A. W. W.s ældre Broder, fødtes 23. Jan. 1820 i
Kjøbenhavn og blev efter sin Konfirmation anbragt paa Vartovs
Kontor, men Kunstnerblodet i hans Aarer gjorde snart Oprør mod
det aandsfortærende Skriverarbejde, han her anvendtes til, og han
meldte sig til Prøve paa det kongl. Theater, blev antaget og af
Direktionen overgivet Stage til Uddannelse. Ved en Sommerforestilling 
22. Juni 1837 fik W. sin første Fremtræden som Kosinsky i
«Røverne», men han gjorde alt andet end Lykke: Publikum 
forbavsedes over hans kantede og kejtede Fremtræden og næsten
fornærmedes over hans tykke Stemme og den ganske uøvede
Brug, han gjorde af den. Det varede Aar, inden denne Publikums
Misstemning fortog sig; for en Del kan Grunden hertil vel søges
i, at hans Udseende ikke virkede umiddelbart indtagende, han var
ganske vist velvoksen og rank af Skikkelse, men hans Profil med
den tilbageskraanende Pande og den fremtrædende Næse gav ham
ikke noget intelligent Udtryk - han selv fandt, at han «lignede
et Faar i Profil» -- og dertil kom, at hans Øjne, der sad
temmelig tæt ved hinanden, virkelig i Øjeblikke kunde krydses, saa det
var ikke helt uden Grund, at nogle beskyldte ham for at skele.

At W., der var et indtil Mistvivlen og Undervurdering
beskedent og selvkritisk Menneske, ikke over for denne Modtagelse
opgav Scenen, skyldtes hans dybe Kunstbegejstring og hans
Karakters mandige Trofasthed. W. troede selv paa sit Kald, en Kreds af
Venner, som Niels W. Gade, F. L. Høedt og Edv. Helsted, gjorde
deres til at bestyrke ham i denne Tro, og efterhaanden lykkedes
det ham, skjønt det kun var Smaaroller, der tildeltes ham, at
vække Opmærksomhed og Tillid hos nogle af de indflydelsesrigeste 
ved Theatret. Fru Heiberg fortæller saaledes i sine
Erindringer, at hun «i nogle Aar havde været opmærksom» paa W.,
og at hun i 1841-42 ikke alene skaffede ham Marquis Valclos'
store Rolle i Dumas' «Et Ægteskab i Ludvig XV's Tid», men
ogsaa gjennemgik den med ham; da hans Udførelse vel vakte
hendes, men ikke Publikums Tilfredshed, kæmpede hun efter sine
egne Ord «for ham til højre og til venstre og fik mangen Dadel
til at forstumme ved mine Argumenter for hans øjensynlige Kald
for Scenen». Og vist er det: W. havde ved Udgangen af 1841-42
vundet sig et Navn, maaske nok større hos sine Kunstfæller end
hos Publikum, men dog saa stort, at N. P. Nielsen, da Holst
pludselig traadte tilbage fra Deltagelse i Sommerskuespillene, ikke
tog i Betænkning at erstatte ham med W.; og det lykkedes denne
i en Række Roller, f. Ex. d'Aubigny i «Gabrielle de Belle-Isle»,
Grev de Bussières i «De utrøstelige» og Leander i «De usynlige»
at vende Publikums Stemning til Gunst for sig.

I det følgende Theateraar udførte W. Oehlenschlägers Aladdin 
(30. Okt. 1842), og betegner hans Udførelse af denne end ikke
det afgjørende Gjennembrud af hans Kunst, saa viser dels at
Theaterdirektionen vovede at lade ham prøve sine Kræfter paa
saa stor en Opgave, dels at Publikum ikke blot taalte, men endog 
med Venlighed saa ham i denne Rolle, som den forgudede Holst
hidtil havde spillet, at W.s Trængselstid var til Ende. I
Slutningen af samme Theateraar vandt han ved sin Udførelse af
Elskeren Frands Westermann i «Romeo e Giulietta» yderligere Yndest,
og i det følgende Aar kom saa med Prins Julian i Henrik Hertz'
romantiske Skuespil «Amanda» (20. April 1844) det egentlige
Gjennembrud. Kort efter, 11. Maj 1844, holdt W., der fra Juli 1843
havde været ansat som Prøveskuespiller og Avg. 1845 rykkede op til
kongl. Skuespiller, Bryllup med sin Barndomsveninde Emilie
Thorsen (f. 8. Marts 1821 i Kjøbenhavn, d. 30. Dec. 1891 smstds.), Datter
af Klædehandler Ole Peter Thorsen (f. 1789 d. 1863) og Emilie f.
Øckenholt (f. 1797 d. 1877).

Gjennem et stort Repertoire, der foruden romantiske Elskere
omfattede saa forskjelligartede Fag som Bonvivanter og Scribes
ædle Ingeniører, Vaudevilleelskere og Skurke, steg W. i de
følgende Aar i Kunst som i Folkeyndest: «han var forgudet af
Publikum som den skjønneste og reneste Aabenbaring af mandig
Adel og erotisk Fylde. For Damerne svimlede det, naar de
ramtes af hans Blik eller hørte hans Stemme» (P. Hansen). Følgende
kronologiske Fortegnelse vil give et Indtryk af hans Repertoires
Karakter fra disse Aar: Don Juan i Molières Komedie (Juni 1844),
Tristan i «Kong Renés Datter» (April 1845), Armand Colombet i
«Ude og hjemme» (Okt. 1845), Romeo i «Romeo og Julie» (Dec.
1845), Joseph Surface i «Bagtalelsens Skole» (Dec. 1846), Orsino i
«Viola» (Sept. 1847), Hans Thomassen i «Trolddom» (Nov. 1847),
Chevalieren i «Ninon» (4. Marts 1848), Jochum i «En Søndag paa
Amager» (5. Marts 1848), Kjartan i «Kjartan og Gudrun» (Okt. 1848),
Linddal i «Abekatten» (Maj 1849), Møller i «Hr. og Fru Møller»
(Juni 1849), Bertram i «Kongens Læge» (Sept. 1850), Sardanapal i
«Sardanapal» (Nov. 1850), Edgar i «Kong Lear» (Jan. 1851),
Kejser Carl V i «Dronning Marguerites Noveller» (Maj 1851), Seaton
i «Æren tabt og vunden» (Sept. 1851), Henri de Flavigneul i
«Kvindens Vaaben» (Jan. 1852), Henrik i «Alferne« (Sept. 1852),
Tycho Brahe i «Tycho Brahes Ungdom» (Okt. 1852), Bernard
i «Slottet i Poitou» (Dec. 1852), Kongen af Navarra i «Lovbud
og Lovbrud» (Sept. 1853), Boas i «Ruth» (Nov. 1853), Tadeo i
«Den yngste» (Nov. 1854) og Griffenfeld i «Prinsessen af Taranto»
(Febr. 1855).

Med Udgangen af 1854-55 forlod W. det kongl. Theater og
spillede sammen med Høedt (VIII, 218) det følgende Theateraar 
paa Hoftheatret i et helt igjennem borgerligt Repertoire, der stod
højere ved Udførelsens Sammenstemthed og den gjennemførte
Naturlighed i Replikbehandlingen end ved Stykkernes litterære Værdi.
W. selv mente, at det for ham «havde været et sundt Aar», fordi
han, der i lang Tid var bleven næret ved det lyriske Drama,
hvor «der ikke gives Skuespilleren Lejlighed til egentlig
Menneskefremstilling eller med andre Ord: til at øve egentlig Skuespilkunst», 
paa Hoftheatret kom «ind i et Repertoire, der tvang ham til at
tale, som man taler til Hverdagsbrug», og det virkede paa ham
som «at komme fra Taage til frisk Luft, og det er jo sundt».
Tale i Stedet for Deklamation var det Feltraab, hvorunder Høedt
og med ham W. kæmpede, og Hoftheatrets Repertoire ydede sit
Bidrag til denne Kamp, thi hvor tarvelige Stykkerne end vare, og
hvor liden virkelig Menneskekjendskab, de rummede, deres
Personer talte Prosa, her var ingen Mulighed for den svulmende
ulogiske Deklamation, hvortil Versenes Rhytme og Rim kan friste
Skuespilleren. Ganske vist, W. hørte ingenlunde til de tankeløse
Deklamatorer, tvært imod, han tænkte dybt over sine Roller,
men han kunde, som han selv har udtalt det, «sige lange
Replikker, fulde af Nuancer og Tankeafsætninger, uden at det
sporedes i Deklamationen», derfor turde han have Ret, naar han mente,
at Hoftheatret med dets Afholdenhed fra Lyrikken og Pathosen
havde været sund for ham personlig.

Den 2. Sept. 1856 gjenoptraadte W., der fra Juli s. A. var
bleven gjenansat som Skuespiller ved det kongl. Theater, og som
i Marts 1857 atter indtog sin Plads blandt de kongl. Skuespillere,
paa det kongl. Theater som Seaton i «Æren tabt og vunden»,
og snart betragtede Publikum ham med samme Beundring som
tidligere, medens det lod sin Fornærmelse gaa ud over Høedt.
Medens W. i de følgende Aar optraadte i mange af sine tidligere
Roller og spillede dem med sin gamle lyriske Glød, førte hans
Stræben efter Natur ham mere og mere til Skurke- og
Karakterroller, men han naaede alligevel ikke i disse frem til den
naturalistiske Særtegning af de enkelte Figurer, ja i Skurkerollerne aflagde
han end ikke helt Theaterskurkens hævdvundne Ydre med den
snigende Gang, det skulende Blik og de uhyggelige Grimaser.
Men han virkede til Trods herfor mægtig og gribende ved sin
Personligheds Styrke og sin Tales Aand og Dybde, der kunde
vexle fra fanatisk Grusomhed (Caligula i «Fægteren fra Ravenna»)
til overjordisk Elskovslængsel (Mortimer i «Maria Stuart»), fra 
Djævelens overlegne Skadefrohed (Sortebroder Knud i «Axel og Valborg»)
til Martyrens offervillige Fromhed (Erik i «Erik og Abel»).

Hvor stærk og gribende en Virkning W. end naaede i sine
Karakterfremstillinger, i Theaterhistorien staar han som Idealet af
en romantisk Elsker, «ingen har givet den mandlige Elskov i en
ædlere og skjønnere Form» (Edv. Brandes). Den Elskov, W.
fremstillede, var ikke den jordiske, der længes mod én bestemt Kvinde,
ikke heller den sanselige, der brænder i Begjær efter Besiddelsen,
hans Elskov var overjordisk, usanselig, var en Religion: hans
Elskere tilbad Kvinden som et højere, et renere Væsen, en
ukrænkelig Helgeninde, de vare rede til at give deres Liv hen for hendes
Ære. Ridderligheden var hans Elskere ej alene i Klæderne
skaaren, den var dem i Kjødet født og baaren; hans Elskere
gjennemgik en Væxt i Ridderlighed; de begyndte gjærne som bløde, vege
Ynglinger, «ædle Kar af fin Natur», hvis sværmeriske
Kvindetilbedelse smeltede hen i ømme, næsten barnlige Drømme; men truede
en Fare den elskede, vovede nogen at nærme sig hende i
fornærmelig Hensigt eller blot med Ord at krænke hendes Ære,
strax forvandledes Ynglingen til Mand, Drømmeren til Helt. W.
havde alle Betingelser, siger Fru Heiberg i Anledning af hans
Tristan i «Kong Renés Datter»: «Den unge, slanke, ridderlige
Skikkelse, den stille, af Inderlighed dybt bevægede Røst, fuld af
Virkning og dog saa tilbagetrængt, saa lidet læggende an paa
Virkning, saa ren, man kan gjærne sige saa kysk i sin
Elskovsflamme, medbringende ved sin hele Personlighed og sit Spil
Romantikkens henrivende Stemning». Han syntes «paa én Gang en
drømmende Yngling og en myndig Mand, en stille Tænker og en
Helt, en Elsker og en Asket» (Edv. Brandes).

Den 30. Maj 1864 optraadte W. sidste Gang paa den danske
Nationalscene som Joseph Surface i «Bagtalelsens Skole»; hans
Helbred var da undergravet af Sukkersyge, men han vilde
alligevel ikke svigte sit Løfte om sammen med Phister og sin Broder
Wilhelm at give Gjæsteforestillinger i Juni Maaned paa Christiania
Theater, og her fandt hans sidste sceniske Optræden Sted 30. Juni
1864 som Tordenskjold i Carit Etlars «I Dynekilen» ved en
Beneficeforestilling for den danskfødte Skuespiller Peter Nielsen. Fra
Christiania tog han til Tyskland for at gjennemgaa en Badekur,
men mere syg, end han var rejst ud, vendte han tilbage til
Kjøbenhavn, hvor han døde 31. Okt. 1864.

P. A. Holm, M. R. W. Et Billede.
Edv. Brandes, Dansk Skuespilkunst S. 1 ff. 

Julebogen II (1903) S. 27 ff. 
J. L. Heiberg, Et Liv, gjenoplevet i Erindringen, passim. 
P. Hansen, Den danske Skueplads II, 396 ff.; III, 71 ff.
Dagstelegrafen 1. Nov. 1864.

Arthur Aumont.



Wiel, Iver Madsen, 1711-56, Foged, topografisk Forfatter, 
blev født paa Strømsø (Drammen) 20. Maj 1711. Forældrene vare
Handelsmand Mads Jensen W. (d. 1716) og Susanne Clausdatter
f. Røyem (d. 1730). Han deponerede 1729 som Privatist fra
Drammen og opholdt sig derefter hos sin Broder Lagmand Truls W.
i Skien, hvem han hjalp ved Embedets Bestyrelse. 1736 blev han
Foged paa Ringerige og Hallingdal og døde som saadan 9. Maj
1756. Siden 1734 levede han i barnløst Ægteskab med Barbara
Maria de Rohde (f. 1717 d. 1785), Datter af Toldkontrollør Ulrik
Antoni de R. og Alhed Tyrholm. I Norges topografiske Litteratur
har W. vundet et godt Navn ved sin «Beskrivelse over Ringeriges
og Hallingdals Fogderi», forfattet 1743, men først trykt 60 Aar
efter i «Topogr. Journal for Norge». I denne Bygdebeskrivelse,
der er skreven med Liv og Lyst, meddeler han en hel Del endnu
værdifulde historiske Efterretninger og beskæftiger sig i stor
Udstrækning med Distriktets Oldsager og Folketraditioner. Selv har
W. kun udgivet en poetisk «Budstikke til Almuen», hvorved han
sammenkaldte Fogderiets Bønder til at fejre Kongehusets Jubelfest
1749. I 1751 blev han optagen som Medlem af det danske
Selskab for Fædrelandets Historie og Sprog. Han havde samlet et
godt Bibliothek og ikke faa Haandskrifter.

H. K. Steffens, Slægten Wiel (Chra. 1903). 
Nicolaysen, Norske Stiftelser III, 1060. 

A. E. Erichsen.



Wielandt, Joachim, 1690-1730, Avisudgiver og Bogtrykker, 
Forfatter, Søn af islandsk Kjøbmand Peter W. (d. 1702) og
Margrethe Thomasdatter Daabelsten (d. 1711), var født i Kjøbenhavn i
Marts 1690. 1707 blev han Student fra Sorø Skole. Tidlig
syslede han med historiske og arkæologiske Studier. Som Alumnus
paa Borchs Kollegium disputerede han 1709 og 1710 «De Thoro,
principe veterum septentrionalium idolo» og har senere udgivet og
oversat et Par danske Kildeskrifter fra Middelalderen; et heraldisk
Værk om det danske Vaaben haves i Haandskrift. I hans «Nye
Tidender om lærde Sager» foreligge talrige kirkehistoriske,
genealogiske og heraldiske Artikler. Desuden var han Poet, skrev ikke
faa Lejlighedsdigte, ja en Tragedie «Achilles og Polixene» (1725). 
Det var dog ikke som Forfatter, at han skulde faa Betydning.
Den Formue, Faderen havde efterladt sig, gik tabt ved Uheld
under hans Moders Bestyrelse af Handelen, og W.s Liv fik en
helt praktisk Retning. Han slog ind paa Embedsvejen, blev 1712
Sekretær i Danske Kancelli, 1714 tillige Protokolfører i Højesteret,
1722 Kancelliraad, 1726 Justitssekretær i Højesteret -- Stillinger,
der bragte ham meget Arbejde og liden Indtægt. 1713 eller 1714
havde han ægtet Inger Windekilde (f. 27. Nov. 1672 d. 1755), Enke
efter 1. islandsk Kjøbmand Jacob Sørensen Graahe og 2.
Kommerceraad Thomas Hiørning. Der er ikke Tvivl om, at hendes
Formue har sat ham i Stand til at anskaffe et Bogtrykkeri. For
sig og Arvinger fik han da 1719 Privilegium paa Bogtrykkeri og
Boghandel. Rig paa Ideer kastede han sig med sand Lidenskab
og aldrig svigtende Dygtighed ind paa denne Vej. Efter Tidens
Forhold maatte han omgærde sin Virksomhed med Privilegier og
blev derfor en ivrig og aldrig trættet Supplikant. Hans
Bestræbelser gik ud paa Eneret til Trykning af let afsættelige Artikler.
Ved Siden af Alterbogen, en Farmakopé, Salmebøger og gudelige
Traktater var det Avktionskataloger og -plakater, Fragt- og
Bodmeribreve, Spillekort og endelig et Utal af Folkebøger og
Romaner, «thi saadant Kram er det, der skal soutenere en stor
Hasard og de store Omkostninger, der falde ved reelle og gode
Bøgers Oplag». Om han ved sin Virksomhed gik andres Ret for
nær, dermed tog han det ikke saa nøje; Holberg, hvis Peder
Paars han eftertrykte, og flere have haft Grund til Klage.
Trykkeriet var Udgangspunktet for hans Virksomhed, men Tyngdepunktet,
det som laa hans Hjærte nærmest, var hans Avisudgivning. 1719
fik han Privilegium paa Trykning af franske Ugeaviser og 22. Nov.
1720 en Fornyelse af Daniel Paullis Privilegium (XII, 567) paa
Udgivelse af danske og tyske «Extraordinære Relationer». Hans
kraftige Personlighed og opfindsomme Aand bragte nyt Liv i den
hensygnende Dagspresse. Den danske Avis gjorde han til Hoved
bladet og skaffede sine Aviser den for deres Udbredelse
nødvendige portofri Forsendelse imod en Afgift til Postvæsenet (1724).
Dette opnaaede han først gjennem aarelang, med stor Sejhed og
Snildhed ført Kamp imod Postembedsmændene, der havde tiltaget
sig Eneret til at forsende Aviser, som de saa afhændede til meget
høj Pris. Alt, hvad der hører til periodiske Udgivelser, gjorde
W. det til sin Opgave at skaffe Indgang. I Forbindelse med
v. d. Osten (XII, 460) søgte han at puste Liv i Adressekontoret,
projekterede Udgivelsen af en Statskalender og en storartet
Udvidelse af Kontorets Virksomhed. Planen strandede paa
Kommercekollegiets Modstand, og W. nøjedes da med at udgive en
Adresseavis (1722), der senere knyttedes som Tillæg til den danske
Ugeavis og endnu lever i «Berlingske Tidendes» Morgenavis. Hans
Forsøg paa at skaffe de moralsk-satiriske Ugeblade Indgang
mislykkedes, og til et paatænkt belletristisk-historisk Tidsskrift meldte
sig ingen Bidragydere; i Stedet for udkom i 14 Bind 1725-28
hans «Samling af smukke og udvalde danske Vers og Miscellanea».
Bedre Held havde han med at skabe et kritisk Tidsskrift. Den
politisk-litterære Maanedsavis «Extrait des Nouvelles» (1720-22)
og «Nova literaria» (1721) redigeredes for W. af Andreas Hoyer
(VII, 510), men allerede fra Januar 1720 havde W. begyndt det
første danske kritiske Ugeblad «Nye Tidender om lærde Sager», 
der har haft en saadan Livskraft, at det bestod til 1836.

Efter W.s Udsagn skulle hans Foretagender ikke have bragt
ham Fordel, han klager stedse over sine smaa Kaar, vist dog med
urette, thi han førte et stort Hus; men da Ildebranden 1728 havde
fortæret hans Trykkeri og Indbo, var han økonomisk ruineret. Nu
benyttede han rigelig Lejligheden til at sollicitere, fik ogsaa et Aars
Eftergivelse af Afgiften til Postkassen, men Laan kunde han ikke
opnaa, da de 3000 Rdl., som Aviserne havde indbragt Postkassen,,
bedst viste, hvor indbringende de vare. Et længe næret, tidt
udtalt Ønske fik han opfyldt, da han ved Laverentzens Død i Avg.
1729 (X, 150) blev Direktør over det kongl. og Universitetsbogtrykkeriet. 
Denne rigt doterede Stilling skulde snart have bragt en
Mand med W.s Evner paa Fode. Da døde han pludselig 18. Dec.
1730 uden at have faaet sit Tab oprettet; hans Bo var insolvent.
Med rette synes han at have klaget over sit ved Overanstrængelse
svækkede Helbred. Hans Enke fortsatte Avisudgivningen, indtil
hun 1748 afhændede sin Ret til Berling (II, 131). Man kan finde
et komisk Anstrøg i W.s idelige Fremhæven af, at hans Foretagender 
kun sigte til «det almindelige bedste», «Nationens Gloire
og Lustre», og man kan stødes ved hans Hensynsløshed som
Forretningsmand, men man kan ikke miskjende den overlegne
Dygtighed, Styrke og Udholdenhed, hvormed han har tjent og
fremmet den danske Dagspresses Sag.

Stolpe, Dagspressen i Danm. III-IV passim. 
Nyrop, Den danske Boghandels Hist. I, 266 ff. 
H. Olrik, Borchs Kollegiums Hist. S. 137. 
Werlauff, Antegn. til Holbergs Lystspil S. 144 ff. 
Læsendes Aarbog f. 1800 S. 61 ff. 
Kirkehist. Saml. 4. R. II, 597 f. 

P. Stolpe.



Wienberg, Christian Peter, 1819-1901, Murmester, var født 
14. Marts 1819 i Kjøbenhavn. Hans Fader Sven Mathias W. var
Murmester fra Helsingør, hans Moder Ane Kirstine f. Madsen
Tibirke. Efter endt Skolegang kom han i Murerlære og fik allerede
i 1841, kun lidt over 22 Aar, Myndighedsbevilling for at kunne
nedsætte sig som Murmester i Nakskov, hvor han ved sin
Foretagsomhed snart blev et Særsyn mellem vore Provinsmurmestre.
Han byggede Herregaarde, restavrerede Kirker, opførte Fyrtaarne,
forpagtede Holmegaards Teglværk osv. 1866 forlagde han sin
Virksomhed til Kjøbenhavn, og han, der tidligere var kommen i
Forbindelse med Kammerherre Meldahl, fik nu det ene store
Byggeforetagende efter det andet, Frederiksborgs Gjenopførelse,
Havnevæsenets Bygning paa Toldboden, Kunstudstillingsbygningen paa
Charlottenborg, Kunstmusæet, Marmorkirken osv. Opførelsen af
Fyrtaarne blev en Specialitet for ham (fra 1846 har han i alt
opført 18), men tillige fik han Betydning ved de Stenhuggerier, han
erhvervede paa Bornholm (1872) og Øland (1880). 1876-83 var
han desuden Borgerrepræsentant i Kjøbenhavn, ligesom han 1875-96
hørte til den styrende Kreds i Industriforeningen og 1875-76
var Formand for Lærlingeforeningens Repræsentantskab. 9. Juni
1843 ægtede han Martine Samueline Abildgaard (f. 14. Nov. 1821),
Datter af Kornkjøbmand Christian A. i Nakskov og Constance
Christine f. Christensen. Han døde 7. Juni 1901.

Engsig-Karup, Foren. til Lærlinges Uddannelse S. 18. 
Arkitekten 1900-1 S. 272. 
Tidsskr. f. Industri 1901 S. 142.

C. Nyrop.



v. Vieregg, Carl Henrik, 1686-1747, Amtmand, Søn af 
Oberst og Chef for Landkadetkompagniet Gottfried Sigismund v. V.
til Tatschow og Charlotte Juliane v. Bornemann (Bormann), fødtes
13. Febr. 1686. 1707 blev han Kammerjunker og Forskærer ved
det danske Hof, derefter Rejsestaldmester og 1714 Staldmester.
1716 fik han Titel af Etatsraad og blev 1721 dekoreret med det
hvide Baand. 1730 udnævntes han, strax efter Christian VI's
Tronbestigelse, til Stiftsbefalingsmand over Viborg Stift og Amtmand
over Hald Amt, men kom ikke til Embedet. Aaret efter blev
han Gehejmeraad og Amtmand over Haderslev Amt, i hvilken
Stilling han døde 26. Juni 1747. Han var tillige Domprovst i
Hamborg. V. var gift med Christine Elisabeth Baronesse
Kønigstein (f. 18. Juni 1696 d. 3. Jan. 1758), Datter af Johan Ludvig
Friherre Kønigstein (IX, 636). Hun medbragte sin Mand Godset 
Dollerød (Ravnkjær Sogn) i Slesvig. Begge hvile i St. Mariæ Kirke
i Haderslev.

Personalhist. Tidsskr. 3. R. III, 115. 
J. Bloch, Stiftamtmænd og Amtmænd S. 99 f. 
C. Rhode, Haderslev Amts Beskr. (1775) S. 54.

Louis Bobé.



v. Vieregg, Claus Henrik, 1655-1713, Vicestatholder, 
var Søn af meklenborg-güstrowsk Gehejmeraad Joachim Henrik v. V.,
der 1666-69 stod i dansk Tjeneste som Generalmajor og
Kommandant i Glückstadt; Moderen var Anna Margrethe f. v. Hahn.
1684 blev V. beskikket til Kammerjunker hos Prins Christian (d. 1695)
og 1690 til Hofmester hos samme. 1694-1703 var han Amtmand
over Antvorskov og Korsør Amter og havde Antvorskov Ladegaard
i Forpagtning. 1694 udnævntes han til virkelig Etatsraad, 1703 til
Gehejmeraad og det følgende Aar til Deputeret i 
Generalkommissariatet for Land- og Søetaten, ligesom han blev Medlem af
Kommissionerne i Raadstuen. 1705 fik han det hvide Baand, blev
1710 beskikket til Amtmand over Vordingborg Amt og var
Medlem af den s. A. nedsatte Kommission til Amtets Overtagelse efter
Prins Jørgen. Fra Okt. 1711 var han tillige Direktør i
Generalpostamtet, indtil han i Juli 1712 udnævntes til Vicestatholder i
Norge. Han beklædte kun i kort Tid denne Stilling, i det han
allerede 14. Juli 1713 afgik ved Døden. -- V. havde 1690 ægtet
Margrethe Lucie v. Brockdorff, Kammerfrøken hos Prinsesse Sophie
Hedevig, Datter af Oberst Henrik B. til Himmelmark. 

Louis Bobé.



v. Vieregg, Elisabeth Helene Grevinde, 1679-1704, Kong 
Frederik IV's Elskerinde. Hun fødtes 4. Maj 1679 og var Datter
af Adam Otto v. V. til Weitendorff og Wartmannshagen, meklenborgsk 
Kammerpræsident, preussisk Statsminister og Gehejmeraad,
fra 1698 til 1706 Gesandt i Kjøbenhavn. Hendes Moder var Anna
Helene v. Wulffersdorff. 1699 var hun Hofdame hos Prinsesse
Sophie Hedevig og havde allerede da, som det synes, tildraget sig
Kronprins Frederiks Opmærksomhed, i det hun i Maj s. A. fik en
kostbar Diamantring til Gave. Senest efter hans Tronbestigelse
traadte hun i Forhold til ham. Efter at hendes Moder var død i
Kjøbenhavn i Febr. 1701, begunstigede Faderen hendes Forbindelse
med Kongen, ja undsaa sig end ikke ved at forsvare et saadant
Forhold i et Brev, der kom til Offentlighedens Kundskab og vakte
megen Forargelse. Hun blev 6. Sept. 1703 ophøjet til Grevinde og
fik Antvorskov Gods. S. A. skal hun i Følge Faderens Udsagn være 
bleven hemmelig viet til Kongens venstre Haand. Grevinde V.
fødte ham Sønnen Frederik Gyldenløve (f. 18. Juni 1704 d. 9. Marts
1705), men døde i Barselseng 27. Juni efter store Lidelser og bittert
Samvittighedsnag. Frederik IV siges at have taget sig hendes Død
meget nær. Hun lagdes paa Baare af Overhofmesterinde Schindel
og Storkanslerinde Reventlow, hvis Døtre efter hinanden kom til
at indtage Grevinde V.s Plads i Kongens Gunst. Ved hendes
prægtige Jordefærd ringede efter Kongens Befaling Klokkerne i to
Timer fra tre af Byens Kirker. Grevinde V. og hendes Barn hvile
i Vor Frelsers Kirke paa Christianshavn.

Suhm, Nye Saml. II, 5. 87 ff. 
Bloch Suhr, Vor Frelsers Kirkes Hist. (1853) S. 17 f. 
Kbhvns Dipl. VII, 728. 
Personalhist. Tidsskr. 3. R. III, 114.

Louis Bobé.



v. Vieregg, Frederik, 1630-84, Amtmand, fødtes 20. Okt. 
1630 i Lybek og var Søn af Christoph v. V. til Gischow og Ida
f. v. Oertzen. 1661 udnævntes han til Hof køkkenmester (kongl.
Køgemester) og blev 1670 Kammerherre og Direktør over
Enkedronningens Civilliste. Samtidig overtog han mod en Afgift af
2000 Rdl. aarlig Forpagtningen af Seekamp paa 5 Aar. 1676-78
var han Amtmand over Kolding Amt og havde fra 1676
Koldinghus Ladegaard kvit og frit. 1678 blev han Amtmand over Sorø
Amt og fik 1684 Rang efter Gehejmeraader, men døde samme Aar
31. Maj og begravedes i Sorø Kirke. V., der var ugift, var Ejer
af Godset Wokrent i Meklenborg.

Løffler, Gravmonumenterne i Sorø Kirke S. 54. 
J. Bloch, Stiftamtmænd og Amtmænd S. 29. 134. 
Personalhist. Tidsskr. 3. R. III, 117. 

Louis Bobé.



Viertel, Johan Carl Frederik, 1772-1834, Portrætmaler,
blev døbt 5. Avg. 1772 i Kjøbenhavn og var Søn af Hattemagermester 
Johann Christoph V. og Marie Magdalene f. Douillac. Efter
at han havde besøgt Kunstakademiet, hvor han 1789 vandt den
lille, to Aar senere den store Sølvmedaille for Tegning efter
levende Model, søgte han 1793 forgjæves at vinde den mindre
Guldmedaille. Til sin Død, 23. Febr. 1834, virkede han da som
Portrætmaler, dels i Kjøbenhavn, dels (nogle Aar) i Stockholm.
Hans største Arbejde (fra 1794) er vel Billedet af den danske
Kongefamilie i legemsstore Portrætfigurer, der nu findes paa
Gunderslevholm ved Næstved; andre Portrætter af ham findes i
private Hjem, enkelte i offentlig Eje (Rosenborg); de kunne ikke
maale sig med de bedre Portrætter af Jens Juel, af hvem V. var 
paavirket. Han var først gift med Christiane Sofie Munck, fra 
hvem han blev separeret 12. Juli 1815. 17. Marts 1820 ægtede 
han Eleonore Hendriette Kyse (Kyhse) (f. 1786 d. 1873).

Weilbach, Nyt dansk Kunstnerlex.

F. Beckett.

 Medaillør">

Wif, Olaus, Medaillør, var født i Norge og uddannede sig 
som Stempelskærer i Dresden, hvor han udførte flere Medailler, 
bl. a. i Anledning af Kurfyrsten af Sachsens Bryllup. I Aaret 
1720 vendte han tilbage fra Tyskland, udførte 1723 Adversstempelet til 
en i Anledning af Prinds Frederiks  (senere Frederik V's) Fødsel 
præget Medaille og end videre samme Aar begge Stemplerne til en 
Medaille til Kongsbergs Sølvværks 100 Aars Jubelfest. Kort Tid 
derefter døde han. Hans faa Arbejder have ikke synderlig Betydning 
i kunstnerisk Henseende.

Weilbach, Nyt dansk Kunstnerlex.

P. Hauberg.



Viffert, Axel Tønnesen, --1580, til Axelvold, Rigsraad, 
var Søn af Tønne Tønnesen V. til Brolykke og Christence Jensdatter 
Ulfstand. Han nævnes første Gang 1551, var i Aarene 
1558-59 Hofsinde og tillige Kongens Kammertjener. Som saadan 
blev han benyttet til en Sendelse til England. 1559 tog han 
Afsked fra Hove, i det han fik Ønnestad og Strø Len i Pant, og 
25. Febr. 1560 holdt han i Nyborg Bryllup med Anne Andersdatter 
Lindenov, der tilførte ham den Skaanske Hovedgaard Alnerup; 
Kongen gjorde Brylluppet. Samme Aar fik han sit første større 
Len, Landskrone, hvorimod Ønnestad og Strø indløstes fra ham 
1563, men Aaret efter fik han Svaløf Len i Pant, som han beholdt 
uafløst sin Livstid. Under Krigen gjorde han Tjeneste dels som 
Proviantmester, dels som Ritmester. I Sept. 1565 skulde han 
sammen med Sten Bille (II, 242) som Øverste anføre de skaanske 
Bønder paa et Tog ind i Sverige; men Toget mislykkedes 
fuldstændig, i det Bønderne løb fra hverandre. 1567 sendtes han til 
Ditmarsken og andensteds for at hverve Tropper, og 1569 skikkedes 
han til Norge for at undersøge Forholdene i Akershus Len. 
For øvrigt var han alt 1565 bleven forflyttet som Lensmand fra 
Landskrone til Riberhus, og her fra kom han 1571 til Nyborg, som 
han beholdt til 1579, var saa et Aar Lensmand paa Aalborghus, 
til han kort før sin Død fik Malmøhus. O. 1574 fik han Sæde i 
Rigens Raad, og som saadan var han 1578 i Norge for at sidde 
Retterting. Foruden Alnerup ejede han Part i Ørup, som var 
Arv efter Moderen, Skotterup i Halland, som han imidlertid 1579 
bortbyttede mod den skaanske Hovedgaard Møllerup, og endelig 
Axelvold, som han selv havde oprettet til Hovedgaard. Han var 
saaledes som Jorddrot nærmest knyttet til Skaane, men han ejede 
dog i Jylland en Part i Hovedgaarden Nebbe, som han 1576 
bortbyttede mod Krongods i Hellum Herred, af hvilket han oprettede 
en Hovedgaard Viffertsholm. Til denne gav Kongen ham 1578 fri 
Birkeret og andre Privilegier. A. V. døde 3. Juni 1580 paa Malmøhus, 
og hans Død antoges af Samtiden at være foraarsaget ved 
Forgjørelse, hvorfor en Hexeforfølgelse rejstes, hvis nærmere Forløb 
dog ikke kjendes. Sin første Hustru havde han  mistet 23. Dec. 
1564. Derefter ægtede han Anne Iversdatter Krabbe, der 1595 
ægtede Erik Kaas til Voergaard, 2. Gang blev Enke 1598 og døde 
14. Nov. 1625.

Thiset.



Viffert, Corfits Tønnesen, --1592, Rigsraad, Broder til 
foranstaaende A. V., ejede Næs (det nuværende Lindenborg), som 
han arvede efter sin nedennævnte Broder Holger, hvis efterladte 
Fæstemø Anne Knudsdatter Gyldenstjerne (f. 7. April 1544 d. 16. Okt. 
1595) han ogsaa ægtede; Brylluppet stod 5. Avg. 1571. Fra 1550 
til 1562 havde han været Hofjunker, var det følgende Aar, 1563, 
Overbringer af et Brev fra den danske til den svenske Konge, 
men gjorde ogsaa s. A. en Rejse til Frankrig. For øvrigt var han 
s. A. bleven Kongens Skjænk og beklædte dette Hofembede til 1569. 
Dette Embedes Varetagelse synes dog ikke at have lagt 
stærkt Beslag paa hans Tid, thi 1565 var han i Kongens Ærende 
i Holland, og et langt ansvarsfuldere, men ogsaa byrdefuldere 
Hverv blev ham 1567 betroet, nemlig som øverste Proviantmester, 
hvilken Stilling han synes at have beklædt til Fredslutningen med 
Sverige. Som Navnet viser havde han Overledelsen af Hærens 
Forsyning med alle Fornødenheder, hvad der nødvendiggjorde, at 
hans Hovedopholdssted i disse Aar var Halmstad. Hidtil havde 
han kun haft et mindre Len, Katsløse i Skaane, som han havde 
faaet i Pant 1565 og beholdt til 1574, men da han 1569 fik et 
Hovedlen, Hald Slot, er det vel tilladt heri at se en Belønning 
for hans under Krigen ydede gode og tro Tjeneste. Det nys 
nævnte Len beholdt han indtil 1573. Fra 1573-76 var han 
derefter Lensmand paa Helsingborg, 1578-80 paa Odensegaard, 
hvorpaa han blev sin nys afdøde Broder Axels Eftermand som 
Lensmand paa Malmøhus, som han beholdt til 1591, da han blev 
Lensmand paa Kalundborg. Disse anselige Forleninger vise noksom, 
at C. V. har været en af sin Samtid for Duelighed og Paalidelighed 
skattet Mand, hvad der bekræftes ved, at han 1585 
beskikkedes til Landsdommer i Skaane, med hvilket Embede Forleningen 
med Helnekirke var forbundet; men han beklædte kun
dette Embede en kort Tid; 1581 fik han Sæde i Rigens Raad. 
Han var 1589 en af de Raader, der skulde ledsage Prinsesse Elisabeth 
til Brunsvig. V. bortreves 17. Jan. 1592 paa Kalundborg ved 
en pludselig Død.

Thiset.



Viffert, Holger Tønnesen, --1564, Broder til de 2 
foranstaaende, skrev sig til sin fædrene Gaard Brolykke, men fra 1561 
til Næs (Lindenborg), som han da mageskiftede sig til fra Kronen 
for sit mødrene Gods i Skaane. Han var formodentlig den ældste 
af Brødrene, thi efter Moderens Død overtog han paa egne og 
Søskendes Vegne hendes Panteforlening Krønge Birk, som først 
blev indløst 1547. Senest fra 1549 var han Hofsinde og benævnes 
endnu saaledes 1561, skjønt han alt 1557 var bleven Staldmester 
hos Kongen og havde faaet Næs og Katsløse i Forlening. 1558 
fik han end videre Bursø Len. Han deltog i Ditmarskerkrigen og 
blev her skudt igjennem Armen. 1561 fik han Bøvling Len i Pant 
for 1908 Dlr., men allerede 11. Jan. 1564 døde han i Landskrone. 
Han var da trolovet med Anne Knudsdatter Gyldenstjerne, som 
siden fik hans Broder Corfits til Ægte.

Thiset.



Viffert, Niels Jonsen, 1532-95, til Torstedlund og Brusgaard 
var Søn af Jon Madsen til Torstedlund og Anne Mikkelsdatter 
Krabbe af Brusgaard. Han blev født 1532 paa Torstedlund, gik 
i Skole i Hobro og siden i Aalborg, tjente derefter forskjellige 
Adelsmænd, saasom Landsdommeren Jens Mogensen Harbou, Iver 
Krabbe og Kansler Johan Friis, hvilken sidste gjorde ham væragtig. 
1566 blev han indkaldt for at gjøre Tjeneste til Søs, men 
kom desuagtet til at følge Landhæren. Dog søgte og fik han 
snart Orlov til at rejse hjem paa Grund af Sygdom, men da det 
siden kom Kongen for Øre, at han hjemme kunde færdes til Tinge, 
trætte og dele, fik han et skarpt Tilhold om at møde igjen ved 
sin Fane. Atter 1570 vakte han Kongens Vrede ved at udeblive fra 
Mønstring, men han maa dog have været en vel anset Mand, 
thi 1571 vilde Kongen have ham til Lensmand paa Gulland, hvilket 
Tilbud han imidlertid undslog sig for at modtage. Derimod fik 
han 1573 Hald Len, hvortil 1575 Middelsom Herred lagdes, og han 
beholdt disse Len til 1583, da han trak sig tilbage til Torstedlund, 
hvor han 26. Juni 1595 døde ugift. Han kaldte sig altid kun N. J., 
og af Samtiden vides han blot en enkelt Gang at være betegnet som N. V.

Thiset.



Wigbold, Bernard, --1556, Dr. jur., kongl. Raad, 
var født i Groningen i Friesland, hvorfor han ofte kaldes. Fries. Allerede tidlig lagde han en udmærket Begavelse for Dagen. I Vintersemesteret 1531-32 blev han immatrikuleret i Wittenberg, hvor han navnlig sluttede sig til Melanchthon, der satte megen Pris paa ham. Siden studerede han i Paris. Ved Anbefaling fra Wittenberg blev han 1542 Professor Juris ved Kjøbenhavns Universitet, skjønt man her havde Betænkelighed ved hans Ansættelse, fordi han endnu ikke havde nogen akademisk Grad. Senere erhvervede han dog baade Licentiat- og Doktorgraden i Retsvidenskaben, men forblev for øvrigt ikke længe i Universitetets Tjeneste, da hans Brugbarhed i Statssager foranledigede, at han udnævntes til kongl. Raad og benyttedes til Sendelser til fremmede Magter. Saaledes var han 1551 med Jørgen Lykke (X, 513) hos Kejser Carl V i Innsbruck for at arbejde for Landgrev Philip af Hessens Frigivelse af Fangenskabet. 1554 aflagdes han med Dekanatet i Roskilde Kapitel, hvorved han tillige blev en af Universitetets Konservatorer. I Foraaret 1556 fik han Instruktion fra Christian III og dennes Brødre, Hertugerne Hans og Adolf, om paa deres Vegne at møde paa Kredsdagen i Halberstadt. Paa denne Rejse døde han i Rostock 20. April s. A. Hans Enke, Magdalene Payens, ægtede siden den aldrende kongl. Livlæge, Dr. Cornelius Hamsfort (VI, 554).

Rørdam, Kbhvns. Universitets Hist. 1537-1621 I, 425 ff. 597.

H. F. Rørdam.



Wigelsen, Broder Knud Brodersen, 1787-1867, Søofficer, 
var Søn af Justitsraad, Stadshauptmand og Kjøbmand i Aalborg Hans W. (f. 29. Juli 1754 d. 24. Okt. 1813) og Marie Elisabeth f. Thygesen (f. 29. Juni 1765 d. 31. Okt. 1802) og født i Aalborg 29. Juni 1787. Han blev 1798 Søkadet og udnævntes 1804 til Sekondlieutenant i Marinen, 1809 avancerede han til Premierlieutenant. Efter et Togt paa Evolutionseskadren 1805 og en Rejse til Vestindien med Fregatten «Diana» 1806 ansattes W. ved Krigens Udbrud 1807 som næstkommanderende i Briggen «Lovgen», der hørte til den norske Eskadre. Med dette Skib deltog han 14. Marts 
1808 i en ærefuld Kamp mod en engelsk Brig og 19. Juni s. A. i
Erobringen af den engelske Brig «Seagull». 1810 afgik W. fra
«Lovgen» og fik Kommandoen over de 3 armerede Skonnerter
«Nornen», «Valkyrien» og «Axel Thorsen», med hvilke han gik
til Vardøhus for at beskytte Handelen paa Finmarken. 1811 vendte
han tilbage og ansattes som Chef for 4 Kanonbaade med Station
ved Grenaa. 29. Juni s. A. erobrede han den engelske Brig
«Safeguard». Aaret efter forøgedes hans Styrke, og sammen med
nogle andre Kanonbaade havde han 19. Avg. en Kamp med 2
engelske Brigger, af hvilke den ene, «Attack», maatte overgive sig,
medens den anden flygtede. W.s Virksomhed med at forulempe
Fjenden var i det hele saa stor, at Englænderne besluttede at
ødelægge hans Flotille med en overlegen Styrke; i Tide fik han
dog Nys om deres Forehavende, og i Jan. 1814 slap han i yderste
Øjeblik over til Kalundborg med alle sine Fartøjer. Efter
Fredslutningen søgte og erholdt han 1815 Afsked uden Pension med
Kapitajnlieutenants Karakter. Han deltog nu i nogle Aar i
Bestyrelsen af det af hans Fader stiftede Handelshus; men da
de uheldige Konjunkturer havde tilintetgjort Husets oprindelig ret
betydelige Formue, ansattes han 1825 som Skibsmaaler i
Kjøbenhavn; 1832 blev han surnummerær Told- og
Konsumtionsinspektør sammesteds og tillige Kommitteret i det kongl.
Assurancekompagni. 1837 fik han fornyet Afskedspatent som Kapitajn;
Aaret efter blev han Deputeret i Assurancekompagniet og 1841
3. Inspektør ved Tolden og Konsumtionen i Kjøbenhavn, men
forflyttedes 1844 som Toldinspektør til Roskilde og udnævntes
samtidig til Generalkrigskommissær. Da hele Toldetaten 1851
omorganiseredes og hans Embede blev nedlagt, erholdt W. Afsked
med Pension; han flyttede derefter til Kjøbenhavn, hvor han døde
11. Sept. 1867, højt agtet for sin Dygtighed og redelige Vandel. -- 
W. blev 1809 gift med Karen Magdalene Fangen (f. i Christianssand 
30. Jan. 1793, d. i Kjøbenhavn Febr. 1868), Datter af Kapitajn
i det vesterlenske Infanteriregiment Joh. Vilhelm v. F. (f. 15. Nov.
1768 d. 7. Sept. 1820).

C. With.



Vigfússon, Guðbrandur, 1827-89, nordisk Filolog. G. V., 
hvis Forældre vare Vigfús Gíslason og Halldóra Gísladatter, var
født 13. Marts 1827 paa Litli Galtardalur i det vestlige Island, hvor
Faderen, som foruden at være Bonde tillige var Guldsmed, den
Gang var bosat, men faa Dage efter Fødselen tog en kvindelig 
Slægtning ham til sig, og ved hendes Hjælp forberedtes han til
Studering, saa at han 1844 kunde sættes i Latinskolen. 1849 blev
han Student og dyrkede derefter ved Kjøbenhavns Universitet
filologiske Studier, som dog snart udelukkende rettedes mod
oldnordisk Sprog og Litteratur. Ved 1856 at blive Arnamagnæansk
Stipendiar fik han en kjærkommen Lejlighed til Fordybning i de
gamle nordiske Haandskrifter og naaede stor Færdighed i at læse
og afskrive dem; han havde en sjælden Indsigt i disses indbyrdes
Slægtskab og hvert enkelt Fragments Historie; først af alle
opfattede han klart den Arnamagnæanske Samlings forholdsvis ringe
Tab ved Branden 1728. Hans første betydeligere Arbejde er en
grundlæggende Afhandling om Tidsregningen i de islandske Sagaer
(trykt i «Safn til sögu Íslands» I, 1856), som han med stor
Kombinationsevne og Herredømme over Stoffet bestemmer hovedsagelig
paa Grundlag af Oldskrifternes Stamtavler; tillige virkede han som
Udgiver, i nær Tilslutning til Jón Sigurðsson (XV, 578 ff); han
arbejdede hurtig og med utrættelig Flid og afskrev efterhaanden
store Partier af Oldlitteraturen. Nøje knyttedes han i disse Aar
til Professor Unger i Norge saa vel som til Professorerne Th.
Møbius og navnlig K. Maurer i Tyskland, og om de Indtryk, som
han ved Besøg i Norge og Tyskland modtog af Land og Folk,
vidne velskrevne Rejseerindringer i «Ný félagsrit» 1855 og 1860.
Af Sagaudgaver fra dette Tidsrum foreligge en Række Bispesagaer
(i «Biskupa sögur» I-II, 1858 ff), nogle mindre Sagaer, udgivne
for «Nordisk Litteratursamfund» 1860, de i Tyskland udgivne
«Fornsögur» (1860) og «Eyrbyggja saga» (1864) samt fremfor alt
den af ham fra Ende til anden afskrevne umaadelige «Flateyjarbók»
I-III, som han i Forening med Unger udgav 1860-68.

1864 fulgte G. V. en Opfordring til at redigere og udgive det af
forskjellige Islændere i Kjøbenhavn, navnlig K. Gíslason (VI, 24 ff),
1840-54 indsamlede Materiale til en islandsk-engelsk Ordbog over
den prosaiske Oldlitteratur, som den 1847 afdøde Englænder
R. Cleasby havde planlagt, hvilket medførte, at han fra nu af tog
Ophold i England, først i London, men fra 1866 til sin Død i
Oxford, hvor Ordbogen under Titel af «An Icelandic-English
Dictionary» og med Cleasbys og G. V.s Navne paa Titelbladet udkom
paa Universitetets Bekostning 1869-74. Denne Ordbog har som
skreven paa et af de store Kultursprog haft overordentlig
Betydning for Spredningen af Kjendskab til oldnordisk Sprog og
Litteratur, er typografisk mønsterværdig (tospaltet Kvart) og udmærker 
sig ved fyldigt Indhold, støttet til Fortroligheden med Islandsk
som levende Sprog. G. V.s personlige Andel i Arbejdet og det
modtagne Materiales Ufuldstændighed er fra engelsk Side stærkt
fremhævet; at i alt Fald en Del af dette (Artikler af K. Gíslason)
har været fuldt tilfredsstillende, er dog senere oplyst. I Oxford
fik G. V. 1871 Plads paa Christ Church College og blev Master of
Arts; her traadte han i Forbindelse med Kollegiets juridiske
Lektor F, York Powell, som fra nu af blev hans stadige Medarbejder,
hvem navnlig Formen i de til Udgaverne knyttede engelske
Redegjørelser skyldes. Saaledes udkom 1878 «Sturlunga saga» I-II
med udførlige «Prolegomena», som i Virkeligheden behandle hele
den islandsk-norske Oldlitteratur og give dennes Historie, 1883
«Corpus poeticum Boreale» I-II, omfattende hele den oldnordiske
poetiske Litteratur, med udførlige Exkurser over Litteraturhistorie
og Antikviteter; en tilsvarende Samling af den islandske
Oldlitteraturs vigtigste prosaiske Værker var derefter paatænkt. Af mindre
Arbejder havde G. V. og F. Y. Powell desuden 1879 udgivet en
Samling islandske Læsestykker («Reader») og 1886 nogle
litterærhistoriske Afhandlinger under Titel «Grimm Centenary». Allerede
kort efter Ordbogens Afslutning havde G. V. for de paa offentlig
Bekostning udgivne britiske middelalderlige Kildeskrifter paabegyndt
en Udgave af de nordiske Kilder til Englands Historie, men dette
Arbejde udkom først 1887 under Titel af «Icelandic Sagas» I-II. 
G. V., for hvem der 1884 var bleven oprettet en extraordinær
Professur i Islandsk ved Oxford Universitet, angrebes i Efteraaret
1888 af en Leverkræft, som 31. Januar 1889 medførte hans Uød.
Han var ugift. Ved Jubelfesten 1877 var han bleven udnævnt til
Æresdoktor i Filosofi ved Upsala Universitet.

G. V. var afgjort Realfilolog og ingen Ynder af sproglig-grammatiske 
Specialundersøgelser. Hans Hukommelse omfattede
hele den islandske Litteratur, og han var fortrolig med alle sit
Hjemlands Traditioner og Samfundsforhold; hans Iderigdom og
dristige Hypoteser gjør hans Fremstilling vækkende og interessant,
men hans Arbejdsmaade kan ikke frikjendes for Flygtighed og
Mangel paa Methode, og med Aarene viser sig en tiltagende
Vilkaarlighed i Stoffets Behandling, i hvilken Henseende hans
mangeaarige Ophold i England, fjærnt fra Studiefæller og videnskabelige
Samlinger, ikke har været heldigt. Særlig grelt fremtræde disse
Mangler i «Corpus poeticum Boreale». Fremhæves maa, at G. V.,
som allerede i sine første Arbejder stærkt havde betonet 
Betydningen af britisk Kulturs Indvirkning paa de norske Udvandrere
og derigjennem paa oldislandsk Litteratur, i sine i England
udgivne Værker har søgt i det enkelte at paavise denne og saaledes
har gjort sig til Talsmand for Anskuelser, som staa den af
Professor S. Bugge hævdede Opfattelse nær. G. V. var i flere
Henseender en højst ejendommelig Natur. Der var over hans
Fremtræden og Taleform noget næsten barnlig naivt, hans Kjærlighed
til den gamle Litteratur nærmede sig en Tilbedelse, men dermed
fulgte, at han var ganske uimodtagelig for Kritik; Meningsforskjel
krænkede ham og vakte hans Uvilje, han skrev derfor hellere for
almendannede engelske Læsere end for Fagmænd. Han, som følte
sig stærkt tiltrukken af de engelske Samfundsforhold, var en
religiøs Natur, som nærede særlig Pietet for den islandske Bibel i
dens ældste Oversættelse ved Gudbr. Thorlåksson (XVII, 272 ff.) og
søgte paa ny at fremdrage denne.

Illustr. Tid. XXX Nr. 20. 
Andvari XIX. 
Arkiv f. nord. Filol. II, 156 ff.
Zeitschr. f. deutsche Philol. XXII, 213 ff. 
Academy 1889 S. 131-32. 149.
Oxford Magazine 6. Febr. 1889. 
Max Müller, My Autobiography (1901) S. 245 ff.
K. Gislason, Efterladte Skrifter II, S. IX ff.

Kr. Kaalund.



Vigfússon, Jón, 1643-90, Biskop. J. V., som tilhørte en 
anset Slægt, fødtes 1643 Paa Storólfshvoll i det sydlige Island; 
Forældrene vare Sysselmand Vigfús Gíslason og Katrín Erlendsdatter. 
Efter at være dimitteret fra Skalholt Skole studerede han
i Kjøbenhavn 1664-66 og vendte tilbage som Sysselmand i
Borgarfjord Syssel, en Udnævnelse, som han havde vidst at forskaffe sig
hos den kongl. Befalingsmand over Island, Rigsadmiral H. Bielke,
uagtet han herved fortrængte en ældre Indehaver. Han fik snart
et daarligt Rygte, saa at han endog ved Ed maatte fralægge sig
Beskyldningen for Trolddom, og han indlod sig i forbudt Handel
med fremmede Søfarere, hvad der førte til, at Sysselet 1672
fradømtes ham. Han rejste næste Aar til Kjøbenhavn, men i Stedet for
at søge Oprejsning i denne Sag satte han sig i Forbindelse med
Griffenfeld og udvirkede ved Bestikkelse 1674 en kongl.
Udnævnelse til Vicebiskop paa Holar med Ret til at tiltræde Embedet
efter Indehaverens Død. Han skal tillige være bleven Magister
(hvorom dog intet officielt foreligger) og fik -- som man formodede
for at undgaa en theologisk Prøvelse i Kjøbenhavn -- Tilladelse
til at lade sig indvie paa Island, hvad ogsaa ved hans
Tilbagekomst skete. 

I de nærmest følgende Aar levede J. V. som Privatmand paa
sin Gaard Leirá i sit gamle Syssel, hvor han ved at udhøkre
Kjøbmandsvarer til Bønderne forøgede sine Indtægter. Da 1684
Biskop G. Thorláksson (XVII, 271) døde, skyndte han sig til Holar
og overtog Bispestolens Bestyrelse, men han mødtes med den
største Uvilje, og 16 af Stiftets mest ansete Præster protesterede
mod at have ham som Biskop paa Grund af hans tidligere
Vandel og verdslige Fordannelse. J. V. havde dog i Kjøbenhavn en
god Støtte i Griffenfelds Svoger Biskop Bagger, og Resultatet
blev en kongl. Befaling om saa vidt muligt at søge Parterne
forligte, hvad der ogsaa skete 1687. Allerede næste Aar indløb nye
Klager over Biskoppen, denne Gang fra Monopolhandelens
Indehavere, som beskyldte ham for ulovlig Handel med fremmede og
Udpresning af Bispestolens Fæstere. Medens Undersøgelsen stod
paa, forlod Biskoppen uden Tilladelse Landet for at tale sin Sag
i Kjøbenhavn, men denne Gang uden Held; han fik Befaling til
at møde for den paa Altinget 1690 sammentrædende Domstol.
Umiddelbart før Afrejsen fra sit Hjem til Altinget døde han 30. Juni
1690; ikke desto mindre fældedes der Dom i Sagen, Biskoppen
kjendtes skyldig, og store Pengebøder skulde udredes. Ved en i
Kjøbenhavn studerende Søns energiske Optræden blev Sagen dog
indstævnet for Højesteret, som 1693 underkjendte Dommen. J. V.
var en dygtig Forretningsmand og god Husholder, men har, som
det synes, manglet alle Forudsætninger for gejstlig Virksomhed.
Han var gift med Præstedatteren Guðríður Thórðardatter og
efterlod sig et talrigt Afkom.

F. Johannæus, Hist. ecclesiast. Island. III, 730-36. 
J. Espolin, Íslands Árbækur. 

Kr. Kaalund.



Vigfússon, Sigurður, 1828-92, Arkæolog, Broder til 
ovennævnte Guðbrandur V., fødtes i Stóra-Holt i Dala Syssel 8. Sept.
1828. Saa godt som uden Undervisning sattes han i sit 15. Aar i
Guldsmeddelære i Reykjavik, uddannede sig videre i Kjøbenhavn
1850-57 og nedsatte sig derefter i Reykjavik. Han var dygtig i
sit Fag og søgte særlig at udvikle en national Stil i de til den
islandske Kvindedragt hørende Smykker. Tillige arbejdede han
ihærdig paa sin egen Uddannelse og omfattede med Begejstring
Islands Fortid og Landets gamle Litteratur. Fra 1874 havde han
Tilsyn med en i Reykjavik oprettet Oldsagssamling og blev 1878
dennes Bestyrer. Han var Medstifter af det 1879 grundede 
landske arkæologiske Selskab («Fornleifafélag») og blev 1887
Selskabets Formand, hvormed fulgte Redaktionen af Selskabets
«Aarbog», hvis Indhold hovedsagelig skyldtes ham. S. V. gik
fuldstændig op i sit Kald og udfoldede ogsaa en betydelig Virksomhed,
om end denne paa forskjellig Vis hemmedes ved hans
mangelfulde Uddannelse og hans om Broderen i flere Henseender
mindende Karakterejendommeligheder. Han indsamlede og beskrev
med stor Iver Gjenstande til Samlingen og foretog aarlig
Sommerrejser for at undersøge Sagalokaliteter og Fortidslevninger, navnlig
ledet af Ønsket om herigjennem at faa de islandske Sagaers
Troværdighed bekræftet. Resultatet foreligger i hans i Aarbogen trykte
Beretninger. -- 1858 ægtede han Enken Oline Marie Kristine
f. Bonnesen; Ægteskabet var barnløst. Efter nogle Aars
Svagelighed døde han 8. Juli 1892.

Árbók hins íslenzka fornleifafélags 1888-92 S. III-VIII; 1893 S. 81.

Kr. Kaalund.

Wiggers, Johan Georg, 1748-1820, Forfatter">

Wiggers, Johan Georg, 1748-1820, Forfatter. Han fødtes 
14. Sept. 1748 i Bredsted og var Søn af Dr. Georg W. og Hustru
Maria Elisabeth. Om hans Universitetsstudier, der vistnok begyndte
i Kiel og fuldendtes i Rusland, hvor han 1776 (i Mitau) udgav
Skriftet «Ueber die Biographie und das Studium der Menschen»,
er intet bekjendt. 1780 udgav han «Die Moral der Klio», som
han kalder et Forsøg til Oplysning om den gavnlige Indflydelse,
Læsningen af historiske Skrifter kan udøve paa Mennesket. 1782,
da han var begyndt at holde Forelæsninger over Filosofi ved Kiels
Universitet, udkom atter et lille Arbejde af ham, «Christian IV,
eine panegyrische Skizze». Det følgende Aar udnævntes han til
overordentlig Professor i Filosofien i Kiel, men opgav denne Stilling
for 1787 at overtage Posten som Agent for Hansestæderne Lybek,
Hamborg og Bremen i St. Petersborg, hvor han levede Resten
af sit Liv. 1784 gav han i Leipzig sine samlede Afhandlinger
af blandet Indhold i Trykken, ligesom han oversatte og
kommenterede Humes Afhandling om den borgerlige Frihed. Senere var
han Medarbejder af «Petersburger Journal» og døde 13. Juni 1820
i St. Petersborg.

B. Kordes, Schlesw.-Holst. Schriftsteller-Lex. 
Lübker und Schröder, Schlesw.-Holst.-Lauenb. Schriftsteller-Lex. S. 699. 

Louis Bobé.



Wiggers, Laurits Otto Theodor, f. 1844, Skolemand og 
Redaktør. L. W. er født i Nykjøbing i Sjælland 30. Marts 1844 
og Søn af Hattemager Morten W. og Marie f. Larsen. Han
dimitteredes 1864 fra Jonstrup Seminarium, blev s. A. Lærer ved
Frederiksbergs og Aaret efter ved Kjøbenhavns offentlige
Skolevæsen, 1869 Førstelærer og 1877 Overlærer ved Borgerskolen i
Saxkjøbing samt Translatør i Engelsk. 1884 blev han Overlærer
ved Borger-Drengeskolen i Aarhus, og siden 1887 er han Inspektør
ved Østre Friskole i Kjøbenhavn. W., som er en dygtig praktisk
Skolemand med levende Interesse for Lærernes Møder og
Foreninger, var 1889-91 og 1895-96 Formand for den kjøbenhavnske
Kreds af «Danmarks Lærerforening», sad 1892-96 i «Pædagogisk
Selskabs» Bestyrelse og har siden 1893 redigeret «National tidendes»
Undervisningstidende, der under hans Ledelse har faaet forøget
Betydning, især i Folkeskolespørgsmaal. Desuden har W. taget
virksom Del i det politiske Liv, for hvilket han har mange
Betingelser. I Saxkjøbing var han Formand for Stiftets
Højreforeninger, i Aarhus for den konservative Klub og i Kjøbenhavn for
«Højres Arbejder- og Vælgerforening» 1896-1900. Fra 1896 er
han Medredaktør af «Nationaltidende» og Eneredaktør af sammes
Søndagsnummer. Han ægtede 14. Okt. 1868 Benedicte Othilia
Lagertha Jensen (f. 4. Sept. 1843), Datter af Seminarieforstander,
Etatsraad J. J. (VIII, 414).

Joakim Larsen.



Wiinblad, Edvard Emil, f. 1854, Redaktør og Politiker, 
blev født 15. Maj 1854 i Kjøbenhavn som Søn af Skræddersvend Bernt
Oluf Edvard W. (af svensk Byrd, f. 1833 d. 1880) og Amalie
Christine f. Olsen (f. 1830). Født i meget fattige Kaar maatte han
tidlig (fra 1863) som det ældste af 6 Børn arbejde med til
Familiens Underhold og nød kun Kommuneskolens Undervisning. 1868
kom han i Sætterlære indtil 1873 og besøgte i de to sidste Læreaar
de Massmannske Søndagsskoler, hvor han vandt 2 Sølvmedailler
for sin Flid. Allerede 1871 sluttede han sig til «Internationale»
og blev 1872 Formand for den typografiske Sektion (Forløber for
Fagforeningen). Efter at have arbejdet en Tid i Svendborg blev
han 1876 ansat i «Socialdemokratens» Trykkeri og deltog desuden
siden L. Pios Flugt 1877 i Redaktionsarbejdet, indtil han fra 1. Maj
1881 blev Bladets Redaktør, valgt af Fagforeningernes Fællesledelse.
Allerede 1878 var han bleven Medlem af Hovedbestyrelsen for
«Socialdemokratisk Forbund». Han har ledet Bladet med
umiskjendelig Dygtighed, om end i udpræget Partiretning og planlagt
Ensidighed, stundum med hensynsløs Bitterhed. Ogsaa har han 
efterhaanden set det voxe op fra en ret ubetydelig Stilling til et
indflydelsesrigt Blad med et tredobbelt forøget Omfang og
Holdertal (fra 13000 i 1881 til 42000 i 1904), saa at dets Indtægt ikke alene
kan dække de socialdemokratiske Provinsblades Underskud, men
ogsaa bære de betydelige Udgifter ved Partiets Agitation og
Valgforberedelser. Siden April 1895 har han været Folketingsmand for
Kjøbenhavns 12. Kreds. -- W. ægtede 1880 Olga Ludwig (f. 1853
i Kjøbenhavn), Datter af Hattemager Carl Georg Heinrich L.
(f. 1834 d. 1878).

Emil Elberling.



Viingaard, s. Vingaard.



Wiingaard, Hans, 1728-1821, Præst, fødtes 28. Sept. 1728 i 
Jostedalen, hvor Faderen, af samme Navn, var Sognepræst (d. 1758);
Moderen hed Ingeborg Margrethe f. Rødberg. Han deponerede
fra Bergens Skole 1745 og fik Attestats 1748, blev Aaret efter
Kapellan hos Faderen paa Bolsø og 1763 Sognepræst til indre
Holmedal. 89 Aar gammel blev han 1817 Provst i Søndfjord,
men blev allerede Aaret efter entlediget som saadan og som
Sognepræst 1820. Han havde da været Præst i nær 71 Aar, og dette er
det mærkelige ved Manden. Han havde været en virksom Præst,
der havde gode Studier, men ingen Talegaver, udførte sin Gjerning
upaaklagelig til det sidste, men havde ikke kunnet følge med
Tiden. Han døde 20. Juni 1821. Gift 1. (i Juli 1764) med
Hilleborg Friis (f. 16. Marts 1736 d. 10. Avg. 1810), Datter af Kjøbmand
Jacob F. paa Molde og Maren Margrethe f. Johnsen; 2. (1811) med
Severine Munch Friis (f. 1765 d. 17. Jan. 1834), Broderdatter til hans
første Hustru og Datter af Bastian F., Vejer og Maaler i Molde,
og Else Christine f. Munch.

D. Thrap, Bidrag t. d. norske Kirkes Hist. i 19. Aarh. I, 119-24. 
Lampe, Bergens Stifts Biskoper og Prester II, 126.

D. Thrap.



Wiinholt, Claus Edvard, 1777-1833, Forstmand, 
blev født 6. Juli 1777 i Brandstrup paa Laaland, hvor Faderen, Christian
Ditlev W., var Præst; Moderen, Anna f. Hansen, ægtede senere
Peter Boisen (II, 483). Efter at have taget Landmaalerexamen blev
W. uddannet i Skovbrug hos G. W. Brüel (III, 186) og paa Rejser,
men allerede 1799 blev han ansat som Skovrider paa Petersgaards
Distrikt; 1804 blev han forflyttet til i. Kronborg Distrikt, og 1810
forfremmet til Overførster ved Grevskabet Laurvig i Norge. Denne 
Stilling fratraadte han 1816 med de bedste Vidnesbyrd for sin
Embedsførelse og blev derefter Overførster paa Frijsenborg. I denne
Stilling døde han 12. Sept. 1833; 1829 var han bleven udnævnt til
virkelig Justitsraad. W. var en dygtig og virksom Forstmand, der
har skrevet om Skovbrug, Hedeplantning og Kulbrænding af Tørv.
25. Okt. 1804 ægtede han Dorthea Marie Neergaard (f. 1782 d. 1842),
Datter af Peter N., Forpagter paa Høvdingsgaard og Lilliendal.

Erslew, Forf. Lex. 
A. Oppermann, Bidrag t. d. danske Skovbrugs Hist.

A. Oppermann.



Wilckens, Jan, -1692, hollandsk Billedhugger. 
J. W. van Verelt arbejdede i Aarene 1681-92 for det danske Hof og har
øjensynlig været yndet af Christian V, der lod hans Portræt male.
Navnlig var han sysselsat med Istandsættelsen af det 1665 afbrændte
Avdienshus paa Frederiksborg, hvor det smukke Stukloft i
Galleriet er hans Værk (1683-84). Efter Tidens Skik arbejdede han i
saa forskjellige Materialer som Marmor, Vox og Elfenben, i hvilket
han har udført et paa Rosenborg opbevaret pragtfuldt Krus med
et Bacchustog; et Billede i samme Samling, der efter Traditionen
er malet efter hans Død, viser ham holdende sit Krus frem til
Beskuelse og Beundring. I det sidste Aar af sit Liv var han
beskæftiget paa Koldinghus, og da han her efter en Ordstrid havde saaret
en af sine Svende dødelig, tog han sig selv af Dage, 21. April 1692.
Han var ugift.

Illustr. Tid. XXXIV Nr. 22.

M. Mackeprang.



Wilde, Otto Alexander Klemme, 1815-96, Søofficer, Forfatter, 
Søn af Kommandørkapitajn, Toldinspektør Tevis W. og
Catharina Margretha f. Mathiessen, fødtes 5. Avg. 1815 i Nyborg,
blev 1827 Kadet og 1837 Sekondlieutenant i Søetaten. Han gjorde
1838 Tjeneste paa Fregatten «Rota», der hjembragte Thorvaldsens
Billedhuggerarbejder, og gik 1839 til Vestindien med
Orlogsbriggen «Mercurius». 1847 blev han Premierlieutenant, under Krigen
1848-50 udkommanderedes han med Fregatten «Bellona», var
Chef for Damperen «Slesvig», der skulde overføre en Bataillon til
Helgenæs, og gjorde Tjeneste paa «Hertha» og Korvetten
«Najaden». 1855 udnævntes han til Kapitajnlieutenant og Adjudant hos
Flaadeinspektøren og blev 1866 kongevalgt Medlem af Kjøbenhavns
Havneraad. 1860 valgtes han til Folketingsmand for Frederiksborg
Amts 5. Valgkreds, men Valget erklæredes ugyldigt af Folketinget.
1868 forlod han aktiv Tjeneste og fik 1874 Karakter af 
Kommandør. W. døde 11. Jan. 1896. Sit Liv og sin Samtid har W. skildret
i en Række livlig og elskværdig fortalte Skrifter: «Erindringer
om Jerichau og Thorvaldsen 1838» (1884), «Erindringer fra før jeg
blev Lieutenant» (1885), «Fra Sø og Land» (1891), «Fra Krigen
1848-49» (1892), «Memoirer 1850-53» (1893), «Lidt Rejseliv i
Evropa» (1894), «Paa begge Sider Atlanten» (1894) og «Lyse og
mørke Livserindringer 1856-63» (1895). Som historiske Arbejder
maa disse meget læste Skrifter dog benyttes med Kritik. -- W.
var 2 Gange gift: 1. (31. Okt. 1850) med Ida Holten Thiele (f.
22. Avg. 1830 d. 26. Febr. 1863), Datter af Etatsraad Just Matthias Th.
(XVII, 184) og Hustru Sophie Holten; 2. (29. Avg. 1866 i Skibby)
med Marie Dorothea f. Storck (f. 23. Juli 1837 i Skibby, d. 17. April
1880 i Bayonne), Datter af Sognepræst Peter Frederik S. og
Margrethe Kathrine f. Holten.

Louis Bobé.



Wildenradt, Johan Peter, 1861-1904, Landskabsmaler. 
W. var født i Helsingør 27. Juni 1861 som Søn af Oberst Frederik
Sofus W. (f. 1823 d. l884) og Marie Antonie Elisabeth f. Bugge
(f. 1832). Efter at have tegnet paa Akademiet fra 1879 til l882
studerede han en Tid under L. Tuxen og debuterede paa
Decemberudstillingen 1887 med «Interiør af en gammel Gaard i
Helsingør», der røbede gode Evner, især i koloristisk Henseende, og
blev kjøbt til Kunstforeningens Bortlodning. Paa de følgende Aars
Udstillinger vakte han Interesse ved en Række Landskabsbilleder,
af hvilke især de, som behandlede Efteraarsmotiver, udmærkede sig
ved smuk Stemning; i 1886 rejste han efter 3. Okt. at have holdt
Bryllup med Margrethe Krabbe (f. 17. Jan. 1864), Datter af
Herredsfoged Christoffer K. (IX, 380), til Frankrig, hvor han opholdt sig
til 1894. Efter at hans første Ægteskab 1899 var blevet opløst,
giftede han sig 18. Juli s. A. med Louise Margarethe Schepeler
(f. i Kjøbenhavn 11. Dec. 1876), Datter af Hotelforpagter Louis S.,
og rejste derpaa til Schweits, hvor han levede et Aars Tid; derefter
tog han Bolig i Istres i Provence, hvor han blev Resten af sit
Liv. I Frankrig vandt han et ikke ringe Publikum for sin fine
og ret personlige Kunst, fik Medaille paa en Udstilling i Aix og
solgte flere Billeder til Musæet i Marseille. Han døde 18. Juli
1904. -- W.s første Hustru kjøbte efter Skilsmissen det
haderslevske Dagblad «Dannevirke» med Understøttelse af de tyske
Regeringsmyndigheder og skrev sig fra den Tid M. 
Wildenradt-Krabbe. Bladet virkede under hendes Ledelse (til Avg. 1903) i en
for den sønderjyske Sag lidet heldig Retning.

Weilbach, Nyt dansk Kunstnerlex.

Sigurd Müller.



Wildenrath, Christian Henrik, 1742-91, Generalkrigskommissær, 
var Søn af Oberstlieutenant Johan W. og Magdalena
f. Kaas og født 3. Maj 1742. 15 Aar gammel ansattes han som
Fændrik reformé i Kongens Livregiment, indtraadte 1758 med
Sekondlieutenants Karakter i Nummer ved Regimentet og udnævntes
Aaret efter til virk. Sekondlieutenant, men forsattes 1762 til det
nyoprettede Husarregiment med Premierlieutenants Karakter. Ved
Regimentets Opløsning i Maj 1767 sattes W. à la suite, indtil han
i Okt. s. A. anbragtes i holstenske Dragonregiment, hvorfra han
dog atter i Marts 1769 forsattes til jyske Dragoner, hvor han 1773
avancerede til Sekondritmester. 1778 dimitteredes han af
Krigstjenesten, men udnævntes samtidig til Justitsraad og ansattes som
tilsynshavende under den Kommission, der 1778-80 var nedsat
til Bekæmpelse af den i Jylland grasserende Kvægsyge, i hvilken
Stilling han udfoldede stor Energi og Dygtighed og uden Skaansel
lod nedslagte hele Besætninger. Som Belønning for sin
Virksomhed i denne Sag udnævntes han i 1781 til Etatsraad og
ansattes 1784 som Generalkrigskommissær i slesvigske Distrikt, men
kaldtes allerede i 1788 fra sin Post for at benyttes ved
Gjennemførelsen af Landboreformerne. Sammen med Christian Colbjørnsen
(IV, 25) beordredes han til at lede de Extrasessioner, der i
Anledning af Stavnsbaandets Løsning bleve holdte rundt om i
Landet for at kontrollere de Ruller, som Proprietærerne førte over
deres militærpligtige Mandskab, et Hverv, der udkrævede baade
Bestemthed og Uegennyttighed, og som W. udførte med stor
Dygtighed. I Sept. 1788 var han bleven ansat som 2. Deputeret i
Feltkommissariatet, og i 1789 indtraadte han som Deputeret i
Generalitets- og Kommissariatskollegiet og blev Generalkrigskommissær
i sjællandsk-laalandsk-falsterske Distrikt. W. døde 7. Dec. 1791.
Han havde 1769 ægtet Christine Margrethe Bachmann (f. 1747
d. 12. Febr. 1838), Datter af Hofjægermester Hans B.

E. Holm, Kampen om Landboreformerne.

J. C. W. Hirsch.



Wilder, Carl, o.1698-1765, Mægler, Skibsværftsejer og 
Handelsmand, var født i Kjøbenhavn; han viste allerede før 1740 sin
Interesse for dansk Skibbyggeri ved at indgive forskjellige Forslag 
derom til Kommercekollegiet, hvoraf bl. a. fremgaar, at han havde
forskrevet en dygtig Fagmand i denne Kunst fra Karlskrona. W.
fik senere Lejlighed til at drive Skibbyggeri i større Omfang, da
han 1762 fik tilskjødet den mod Christianshavn vendende Del af
den af Andreas Bjørn (II, 357) anlagte Plads og det derværende
betydelige Skibsværft med tilhørende Bygninger, Bulværker og
Privilegier og et Areal paa over 80000 *kvadrat Alen, og han udvidede
Virksomheden efter s. A. at have opnaaet kongl. Bevilling paa
her at anlægge en Nagelsmedje. Efter kongl. Bevilling af 1. Jan.
1740 havde W. paa Gammel Estrup i Jylland oprettet den første
Spaanfabrik her i Landet «for den Slags Spaane, som Bogbinderne,
Skomagerne og andre til deres Brug have fornødent», men opgav
den 1760, navnlig paa Grund af en uheldig Kontrakt om
Leverance til Isenkræmmerlavet, der ikke havde Interesse i 
Fabrikkens Fremgang i W.s Hænder. W., der ogsaa blev Mægler i
Kjøbenhavn, var gift med Anna Maria Grøngaard og døde 6. Jan. 1765 i
sit 68. Aar; hans Enke døde 3. Maj 1786 i sit 73. Aar. -- Sønnen
Lars eller Lauritz W., f. 1738, blev Skibbygger som Faderen og fik
1767 Skjøde paa hans store Skibsværft og Plads, der endnu bærer
Navn efter Fader og Søn (som ejede den fra 1762 til 1803), skjønt
den siden har været paa mange Hænder. En Bro og en Gade paa
Christianshavn fik ogsaa Navn efter dem, Gaden dog først o. 1859.
Lars W. døde ugift 16. April 1810 som Velgjører mod sin Fødeby,
i det han testamenterede en Formue paa henimod 500000 Dlr.
til velgjørende Formaal, navnlig til Almindeligt Hospital, St. Hans
Hospital og Claudi Rossets Stiftelse. Flere Stuer i Almindeligt
Hospital opkaldtes efter ham og forsynedes med smaa Trætavler,
hvorpaa et Spejl og Indskriften: «Lars Wilder skylde I
Taknemlighed».

«Penia» 1810 S. 153 ff. 
Wendt, Alm. Hospital S. 36 f. 
Thaarups Journal for Kjøbenhavn II, 109. 
Rawert, Danmarks industr. Forh. S. 256 f. 
C. Nyrop, Danmarks Kridtpibefabrikation S. 29 f. 47.

G. L. Grove.



Wildhagen, Caspar, 1664-1720, Biskop, blev født 24. Okt. 
1664 i Throndhjem, hvor hans Fader, af samme Navn, var
Raadmand og Overtoldbetjent (d. 1685). Moderen hed Margrethe f.
Jessen. Han blev Student fra sin Fødeby 1681 og drog Aaret efter
til Universitetet i Kiel, hvor han studerede i 6 Maaneder. 1683
tog han Attestats i Kjøbenhavn og kom hjem til Norge 1684.
Foraaret efter havde han planlagt en længere Udenlandsrejse, men 
naaede ikke længere end til Christiania, da han, kun 21 Aar
gammel, blev personel Kapellan hos Slotspræsten paa Akershus, Mag.
Quislin, og 1686 ægtede hans Datter Sophie Cathrine (d. 6. April
1701). 1693 blev han Kompastor i Gluckstadt. Her kom han i
heftig Strid med sin Kollega Pastor Nic. Sibbern, der i en
Prædiken havde lært, at den sande troende allerede her i Livet nød
den evige Salighed. W. ansaa dette for Vranglærdom og klagede
til Biskoppen, Jos. Schwartz (XV, 406), der gav ham Ret. Begge
Parter henvendte sig til Kjøbenhavn for at finde Forsvarere;
Dr. Lütkens stillede sig paa Sibberns Side, men Masius og Botsac
gav W. og Schwartz Medhold. De forskjellige afgivne
Betænkninger til Forsvar for hans Mening udgav W. i Trykken (Hamburg
1706). Da Dr. Masius var død 1709, blev W. kaldet til
Kjøbenhavn for at sukcedere ham som tysk Hofpræst (Maj 1710).
Hermed skulde forbindes det delikate Hverv som Skriftefader for
Kongens Elskerinde, Grevinde Schindel, men samtidig blev der
som Plaster «per bullam» tildelt ham den theologiske Doktorgrad.
Men da Grevinden var falden i Unaade, søgte man igjen at blive
ham kvit i Kjøbenhavn og udnævnte ham 1712 til B. Deichmans
Eftermand som Biskop i Viborg. I dette Embede, i hvilket han
ogsaa havde adskillig Strid og mange Fjender, døde han 28. April
1720. -- Efter sin 1. Hustrus Død havde han 6. Juni 1703 ægtet
Anna Margrethe Dittmer, Datter af Raadmand D. i Glückstadt.
Som Enke flyttede hun til Kjøbenhavn og boede en Tid hos
Oversekretær Chr. Møinichen i Emdrup. Hendes Navn var meget
i Folkemunde, just ikke til hendes Fordel.

Kirkehist. Saml. 4. R. II, 540 ff. 
Schlesw.-Holst. Schulblatt 1890 Nr. 31. 
Krog, Efterretn. om Viborg S. 129 f. 
Chr. Bruun, Fred. Rostgaard I, 379; II, 327 f. 

A. Jantzen.



Wildt, Johannes, 1782-1836, Forfatter, var Søn af 
Skolelærer i Liunge ved Sorø Johan Jørgen W. (f. 1747 d. 1811) og
Anna Elisabeth f. Høeberg (f. 1754 d. 1810). Han blev Elev og
1812 Skuespiller ved den kongl. dramatiske Skole, hvorfra han i
1817 afskedigedes med Vartpenge. Den eneste  Omtale, Overskou
giver ham, er, at han som Skuespiller «brægede Ordene frem».
1818 fik han Bevilling til at opføre Skuespil i de danske 
Kjøbstæder uden for Kjøbenhavn og beskæftigede sig siden med at
være Lærer og Skribent. Han var gift: hans Hustru hed Jacobine 
Christiane Hoffmann og var Datter af Instrumentmager og Optiker 
Joh. Christoffer H. 28. Juli 1836 døde han i Nærheden af Odense, 
54 Aar gammel. En hel Mængde Fortællinger uden litterær Værdi
foreligger fra hans Haand og udgjør «Samlede romantiske
Fortællinger» i 14 Bind (1859-66). Desuden har han redigeret
Nytaarsgaver, skrevet Digte i Tidsskrifter og Dagblade osv. Hans
Produktion røber en frodig og dristig Fantasi, men han er svulstig
og smagløs, mangler ganske Sans for historisk Kolorit og er blottet
for kunstnerisk Begreb. Hans Læsere ere i Spænding med
Hensyn til, hvorledes hans Helte og Heltinder skulle kunne redde sig
ud af deres vanskelige Situationer; men han ser sig altid i Stand
til at frelse den betrængte Dyd.

Erslew, Forf. Lex.
Overskou, Den danske Skueplads IV, 102.
A. Petersen, Sjællands Stifts Degnehistorie.
Folkets Avis 1862 Nr. 68.

Nic. Bøgh.



Vilhelm, 1687-1705, Prins, Søn af Kong Christian V og 
Dronning Charlotte Amalie, fødtes 21. Febr. 1687. Til hans
Hofmester udnævntes 1696 Joachim Pritzbuer (XIII, 293), der beklædte
denne Stilling indtil 1705, da han afløstes af Martin Balthasar
v. Waldersee, der skulde ledsage Prinsen udenlands til Utrecht,
de spanske Nederlande, Frankrig, Italien og England. Den udførlige 
Instrux for Waldersee og Prinsens Sekretær og Lærer Justitsraad 
Johan Ernst Carlowitz er dateret 2. Okt., men kort efter blev
Prins V. syg og afgik ved Døden 23. Nov. 1705 paa
Kjøbenhavns Slot. 

Louis Bobé.



Vilhelm, Christian IX's Søn, s. Georg I af Grækenland (V, 593).



Vilhelm, Hertug af Slesvig-Holsten-Sønderborg-Glücksborg, 
1785-1831, var eneste Søn af Hertug Frederik Carl Ludvig af
Holsten-Beck (V, 344 f.). Han blev født 4. Jan. 1785 paa Lindenau
i Østpreussen og fik i Daaben Navnene Frederik Vilhelm Paul
Leopold. Han fik en fortrinlig Opdragelse, først i Hjemmet,
dernæst paa Ridderakademiet i Brandenburg og sluttelig ved
Universitetet i Leipzig. Faderen og Farfaderen havde beklædt høje
Stillinger i den preussiske Hær, og Frederik Vilhelm III, der syntes
godt om «den smukke og tillige fornuftige unge Mand», vilde
gjærne have ham i sin Tjeneste; men Faderen, der betragtede sig
selv som «ein eigentlicher Däne», ønskede at gjenoptage Slægtens
i Aarhundreder afbrudte Forbindelse med Danmark; han tog Bolig
i Holsten 1804, og Prinsen traadte samme Aar ind i Hestgarden 
som Ritmester med Aldersorden fra 1803. Fra 1805-1807 deltog
han med Livregiment Dragoner i Sydgrænsens Bevogtning, og
flere Gange fik han Lejlighed til at lægge ualmindelig gode
militære Anlæg for Dagen, særlig som Rekognoscent. Prinsens Tjeneste
ved Rytteriet blev ikke af lang Varighed; allerede 1809 traadte
han som Major og Overkvartermester ind i den nyoprettede
Generalstab og var udpeget til at være Divisionsstabschef ved den
Hær, der fra Sjælland skulde gaa over til Skaane under Krigen
med Sverige. Overgangen over Sundet blev imidlertid opgivet;
men Prinsen kom dog til at optræde som Stabschef over for
Fjenden s. A., i det han sidst i Maj under General Ewald deltog i
Erobringen af Stralsund. For sit Forhold ved denne Lejlighed
blev han belønnet med Ridderkorset af Danebrog; han er vistnok
den eneste Prins, der har baaret denne Dekoration. Aaret 1809
blev ogsaa i andre Henseender betydningsfuldt for Prinsen, han
blev nemlig forlovet med Landgrev Carl af Hessens Datter, Louise
Caroline (X, 404 f.), hvem han ægtede 26. Jan. 1810, og blev
saaledes Svoger til Kongen. Det unge Ægtepar tilbragte nu et Par
fredelige Aar i Slesvig; Prinsen var ansat i Svigerfaderens Stab og
blev 1811 baade Storkors- og Elefantridder. S. A. betroede
Kongen ham det kildne Hverv at faa den detroniserede svenske Konge
Gustav IV Adolf til at forlade Riget, en Opgave, som han løste
med megen Takt.

I Aaret 1812 traadte Prins V. mere frem i Forgrunden. I
Anledning af Alliancen med Frankrig samlede Kongen i Holsten
en «bevægelig Armédivision» med Ewald som Chef og Prinsen som
Stabschef. Denne, der i Begyndelsen af 1813 blev Oberstlieutenant
og Generalkvartermester-Lieutenant, fik stor Indflydelse, da
Generalen var meget svagelig. Stærkt antifransk, som han var, indsaa
han, at Alliancen med Napoleon i Længden vilde være til Danmarks
Ulykke, og da Kongen i Foraaret 1813 søgte at nærme sig
England og Rusland, havde denne Frontforandring hans fulde Sympathi.
Da Russerne under Tettenborn i Marts besatte Hamborg, som de
franske rømmede, var det Prinsen, der først traadte i Forbindelse
med den unge Kosakoberst og indledede et venskabeligt Forhold
til Hamborgs Befriere, og det var ham sikkert behageligt, at
Kongen 2. Maj befalede Generalmajor Wegener, der havde afløst den
dødssyge Ewald, at støtte Russerne, hvis de franske angreb
Hamborg. Da disse 9. Maj tog Offensiven, skrev Prinsen til
Angrebsstyrkens Fører, at de danske vilde slutte sig til Tettenborn, hvis 
Angrebet blev fortsat, og nogle Dage senere deltog virkelig nogle
danske Kompagnier i Hamborgs Forsvar. Ulykkeligvis skiftede
Kongen Sind; den Kulde, hvormed England mødte hans
Tilnærmelser, stødte ham i den Grad, at han paa ny skiftede Politik og
sluttede sig nærmere til Napoleon. General Wegener, der nølede
med at slaa ind paa den nye Kurs, blev afsat, og Stabschefen,
der havde paadraget sig Franskmændenes Had -- mauvaise tête
kalder General Vandamme ham -- maatte træde tilbage. Han
var helst traadt ud af Hæren, men lod sig overtale til at blive
staaende i sin Svigerfaders Stab. Prins Christian Frederik søgte
forgjæves at faa ham over til Norge; han blev i Hertugdømmerne
og indrettede Rensborg til Repli for det danske Auxiliærkorps,
der sammen med Franskmændene kæmpede i Meklenborg og
Lauenborg. Da Fjenden i December trængte ind i Hertugdømmerne,
dækkede Prinsen Slesvig med et lille Korps, men da Kongen
opgav Halvøens Forsvar, førte han sine Tropper til Fyn og
organiserede Kystbevogtningen ved Lille Bælt.

Efter Freden i Kiel ønskede Christian Frederik paa ny at faa
Prins V. til Norge; denne vilde dog ikke berede Kongen
yderligere Vanskeligheder, men søgte -- rigtignok forgjæves -- under
en Sendelse til Kejser Alexander at rense sin Svoger for enhver
Mistanke for at spille under Dække med Nordmændene. Under
Wiener-Kongressen var han hos Kongen i den østerrigske
Hovedstad og foretog her fra en lille Udflugt til Italien, men Rejsen
blev afbrudt ved Efterretningen om Napoleons Tilbagekomst til
Frankrig. Prins V., der under Opholdet i Wien var bleven Oberst
og efter Officerskorpsets derom udtalte Ønske Kommandør for
oldenborgske Regiment, deltog i Spidsen for en Halvbrigade i 3.
Auxiliærkorpses ublodige Felttog i Tyskland. I 1816 blev han Hertug af
Holsten-Beck, forfremmedes 1818 til Generalmajor og fik 1825 Slottet
Glücksborg med Titel af Hertug af Slesvig-Holsten-Sønderborg-Glücksborg. 
Aaret efter ledsagede han efter Kongens Ønske Prins
Frederik (senere Frederik VII) til Genf og tilrettelagde hans
Studieplan for ham. I 1830 var der Tale om, at 10. Forbundsarmékorps,
hvortil det danske Kontingent hørte, skulde marchere til
Luxemborg for at kue Opstanden mod Holland. Hertug V. glædede sig
inderlig til at faa en aktiv Kommando, men Døden overraskede
ham 19. Febr. 1831 paa Gottorp, inden de, i øvrigt resultatløse,
Forhandlinger vare endte.

Hertug V. var en ualmindelig velbegavet, dygtig og 
viljekraftig Personlighed. Han nød megen Anseelse som Officer og
havde en god Forstaaelse af ydre og indre Politik. Skjønt han
saa klarere end sin kongelige Svoger, hvis Anskuelser han ikke
altid billigede, støttede han ham altid loyalt, og skjønt han var
tysk født og opdragen, omfattede han med Kjærlighed og
Forstaaelse dansk Sprog og Aandsliv. Han var en fortræffelig
Familiefader, der med Alvor og Omhu opdrog sine 10 Børn, af hvilke
Danmarks senere Konge Christian IX var det sjetteældste.

C. Th. Sørensen, Kampen om Norge. 
Medd. fra Krigsark. II-IX.
Museum 1890 S. 128. 
Conrad Greve af Rantzau-Breitenburgs Erindr., udg. af L. Bobé, (1900) S. 8. 

A. Tuxen.



Vilhelm, Prins af Glücksborg, 1816-93, den foregaaendes 
3. Søn og ældre Broder til Kong Christian IX, var født paa
Gottorp Slot 10. April 1816. 1833 blev han Kapitajn i det danske
Artilleri, men traadte 2 Aar efter i Østerrigsk Tjeneste som
Ritmester ved 9. Husarregiment. 1844 blev han Major og deltog
under det italienske Felttog 1848 i Slagene ved Sommacampagna
og Custozza. Han udmærkede sig her som en dristig og energisk
Rytterfører, særlig ved Indtagelsen af Milano. I det paafølgende
Felttog i Ungarn var han ligeledes en virksom Deltager, kæmpede
ved Komorn og Temesvar og vandt Ry ved sine dristige
Rekognosceringer. I dette Felttog blev han syv Gange saaret. 1849
blev han Oberstlieutenant ved 8. Kyrasserregiment og deltog 1851
efter det slesvig-holstenske Oprørs Undertrykkelse i Besættelsen af
Hertugdømmet Holsten som Chef for en Østerrigsk Kavalleribrigade,
ved hvilken Lejlighed han blev Elefantridder. Efter at han 1854
var avanceret til Generalmajor og Brigadekommandør, deltog han
1859 i Krigen i Italien, udviste særlig Tapperhed i Slaget ved
Solferino og blev 1860 Æreschef for Infanteriregimentet Nr. 40,
«Prinz Holstein». 1862 blev han Feltmarskallieutenant og
Kommandant for Kavalleridivisionen i Galizien, men da Østerrig 1864
paaførte Danmark Krig, tog Prinsen Orlov og boede i Schweits,
saa længe Krigen varede, blev efter sin Tilbagekomst Chef for
10. Division og deltog 1866 med denne i Slagene ved Nachod og
Skalitz. I det afgjørende Slag ved Königgrätz frelste han den
tilbagevigende østerrigske Hær ved et tappert, med store Tab
forbundet Modangreb. 1869 opgav han Tjenesten og tog 1874
Ophold i Danmark, hvor han 1858 var bleven Generalmajor og 1865
Generallieutenant. 1879 udnævntes han til østerrigsk General af 

Kavalleriet. I et Østerrigsk Militærfagskrift kaldes Prins V. en af
det 19. Aarhundredes dygtigste og kjækkeste Rytterførere. Han
døde ugift 5. Sept. 1893 og blev bisat i Frederik V's Kapel i
Roskilde Domkirke.

Berl. Tid. 6. Sept. 1893. 
Illustr. Tid. XXXIV Nr. 51. 
Milit. Tidsskr. XXII, 531.

H. R. Hiort-Lorenzen.



Vilhelm, Landgreve af Hessen-Kassel, 1787-1867, Officer.
Han var Søn af Landgrev Frederik af Hessen-Kassel (f. 1747
d. 1837), en Broder til Landgrev Carl (III, 360), og Caroline Polyxene
af Nassau-Usingen og blev født i Kassel Juleaften 1787. Fra
Barnsben var han bestemt for den militære Stand, først i Holland, hvor
han i sit 5. Aar blev Kapitajn ved Dragonerne, og derefter i
Danmark, hvor hans Fader havde tjent til 1769, og hvor han selv 1802
blev udnævnt til Ritmester à la suite i Kavalleriet med Anciennetet 
fra 1. Jan. 1793. Kronprinsen (Frederik VI) fandt hurtig Behag
i den flittige og samvittighedsfulde unge Prins, tog ham ofte med
paa sine Rejser rundt i Landet og sørgede med Omhu for hans
militære Uddannelse. Efter at have udkjøbt en Kompagnichef
begyndte V. i sit 18. Aar at forrette Tjeneste i holstenske
Infanteriregiment, hvis Chef var hans Fætter, Prins PYederik af Hessen
(V, 336). Prins V. blev Major 1806, Bataillonskommandør 1809,
Oberstlieutenant 1811, Oberst 1814. Det følgende Aar kom han til
Aalborg som Kommandør for 2. jyske Infanteriregiment, og med en
Del af dette deltog han 1815-18 i Okkupationen af Nordfrankrig,
hvortil Danmark stillede et Auxiliærkorps. Prinsen garnisonerede
hovedsagelig i Bouchain; han og hans undergivne efterlod sig et
sjælden smukt Eftermæle hos den franske Befolkning. 1818 fik han
Generalmajors Karakter. Kort efter Hjemkomsten skiftede 2. og
3. jyske Infanteriregiment Garnison; derved kom Prins V. med
førstnævnte Regiment til Kjøbenhavn. 1823 blev han Regimentschef, 
1834 tillige tjenstforrettende Gouvernør i Hovedstaden og 1838
Generallieutenant. Ved Armeens Omorganisation 1842 indgik
Regimentsinddelingen, og Landgrev V. forlod da 2. jyske (der blev
til 9. Bataillon), i det han blev udnævnt til virkelig Gouvernør i
Kjøbenhavn. 1848 blev han General, og s. A. traadte han à la
suite i Armeen.

Fra hans lange Tjenestetid maa fremhæves, at han forstod at
skaffe 2. jyske Infanteriregiment, til hvilket han var knyttet i 27 Aar,
et Navn, som faa andre Afdelinger have kunnet rose sig af. 
«Regimentet med de hvide Rabatter» var kjendt over hele Landet
for dets Dygtighed, Disciplin og Orden. Hans varme og
vedholdende Interesse for Befalingsmændenes Uddannelse blev under den
første slesvigske Krig rigelig belønnet, i det F. R. H. Bülow,
la Cour, Tscherning, O. C. S. A. Bülow, C. F. Bauditz m. fl., alle
vare udgaaede fra hans Skole.

Prins V. formæledes 10. Nov. 1810 paa Amalienborg med
Prinsesse Charlotte til Danmark (III, 439). Ved Formælingen blev
han Ridder af Elefantordenen, og han tog som saadan Valgsproget
«non sibi sed Regi», der var et sandt Udtryk for hans loyale
Tænkemaade, der bl. a. viste sig under Oprøret 1848; han
nægtede da at betale Skatter paa sine holstenske Godser og lod sig
udpante af Oprørsregeringen, men frivillig mødte han med sine
Skatter i Kjøbenhavn, thi til Danmark skulde de rettelig betales.
Tysklands Overfald paa Danmark 1864 var ham en Kilde til stor
Sorg og Harme. Thi han elskede Danmark og alt, hvad der var
dansk, og han betragtede vort Land som sit Fædreland. Han havde
da ogsaa den store Glæde at se en Datter paa den danske Trone
som Kong Christian IX's Dronning. Prins V. var meget godgjørende 
og støttede navnlig de saaredes og faldnes efterladte fra de
2 slesvigske Krige. -- Han døde 5. Sept. 1867 i Kjøbenhavn.

Joh. Lesser.

<chapter name="Vilhelm af Hessen-Philippsthal-Barchfeldt (d. 1834), s. Frederik 
Vilhelm Carl Ludvig (V, 362).">

Vilhelm af Hessen-Philippsthal-Barchfeldt (d. 1834), s. Frederik 
Vilhelm Carl Ludvig (V, 362).



Vilhelm, --1074, Biskop, var oprindelig Kannik hos 
Ærkebiskop Adalbert af Hamborg-Bremen og blev af ham indviet til
Biskop i Roskilde (1060). Mellem V. og Kong Svend Estridsen
udviklede der sig et Venskab, der er blevet berømt i vor Historie,
og fra Estrid modtog Roskildekirken en meget stor Jordegodsgave,
der stadfæstedes af Svend. I sin Bispestad paabegyndte V. en
anselig Stenkirke, der skulde afløse Harald Blaatands Trækirke;
men først under hans Efterfølger Svend Normand (XVII, g) blev
den færdig. Den roskildske Overlevering mindedes V. som en
fremragende og myndig Kirkehøvding, «stærk og kjæk, heftig af
Sind, ved sin legemlige og aandelige Kraft i Stand til at kue de
mægtige og skaanselløs, naar han blev vred», som det hedder i
den gamle Krønnike. Senere opstod den Fortælling, at V. en Gang
standsede Kong Svend ved Indgangen til Kirken og tvang ham
til ydmygende Bod, fordi han havde ladet nogle Mænd dræbe i 
selve Helligdommen, og at Venskabet mellem dem ikke des
mindre var saa inderligt, at V. ved Budskabet om Svends Død lod
grave en Grav til sig ved Siden af Graven til Kongens Lig,
hvorpaa han drog Sørgetoget i Møde og sov hen, da det nærmede
sig. Dette skjønne Sagn er dog uforeneligt med de historiske
Kjendsgjerninger. V. døde nemlig 10. Maj 1074, altsaa før Kong
Svend, der ogsaa vides at have indsat hans Efterfølger, og saa vel
Fortællingens sene Opkomst som Kirkens daværende Afhængighed
af Kongemagten gjør Svend Estridsens Ydmygelse ved Kirkedøren
meget usandsynlig; snarest har man her kun en Gjenspejling af
den gamle Beretning om Kejser Theodosius' Kirkebod for Biskop
Ambrosius af Milano.

Script, rer. Dan. I, 378; VII, 155. 
Saxo ed. Müller. 
Hist. Tidsskr. 6. R. III. 602 ff. 

Hans Olrik.

 o.1127-1203, Abbed">

Vilhelm, o.1127-1203, Abbed, af fransk Adelsslægt og født 
i Paris, blev i ung Alder Kannik ved St. Genovevas Kirke uden
for Seinestaden og vakte ved sin munkeagtige Levevis Uvilje hos
sine Medkanniker, som ikke vare «regelbundne». Forgjæves vilde
de lokke ham til at blive Cistercienser i Pontigny, og da hans
Onkel og Opdrager, Abbed Hugo i St. Germain-des-Près, paa
uregelmæssig Maade fik ham gjort til Diakon, blev deres Modstand
mod V. end større. Og vel var det en Slags Sejr for V., da
Pave Eugenius III og Kong Ludvig VII gjorde Genoneva-Samlaget
til et regelbundet Kapitel, hvis Grundstamme blev Klosterbrødre
fra St. Victor (1147); men ogsaa under de ny Forhold havde han
Sammenstød med sine Omgivelser. Da en nyvalgt Prior i Klosteret 
efter Sædvane havde søgt Kongens Stadfæstelse, blev V. i sin
kirkelige Iver saa hensynsløs, at han skubbede Prioren til Side og
hindrede ham i at opfylde sine Embedspligter, og dernæst brød
han Klostertugten, i det han flygtede til Pave Alexander III i Sens;
men denne sendte ham tilbage, og Klosterets Abbed idømte den
oprørske Munk Stræng Straf, der dog blev mildnet af Paven (1164).

Under sine Studier i Paris havde Absalon lært V. at kjende,
og da han ønskede at reformere det lille Samlag af Kanniker paa
Eskilsø, tænkte han, at den fyrige Franskmand vilde være Manden.
Ved Provst Saxo (XIV, 618) fik han da udvirket, at V. og 3 andre
Augustinerkanniker sendtes til Danmark (1165). Valdemar I og
Absalon modtog dem i Ringsted, og V. blev nu Abbed for
Klosteret paa Eskilsø. Kuede af Kulde og Armod vendte V.s 
Landsmænd dog snart tilbage, og Absalon maatte bruge al sin
Veltalenhed for at hindre V. i at følge efter. Faa Eskilsø døjede V.
alskens Nød og Modgang. Klosteret var fattigt, Sulten pinte, og
«der truede Farer fra Havet». Harmfulde over V.s Strænghed og
hans Anvendelse af Grøntspiser modarbejdede Kannikerne ham,
hvor de kunde, ja tænkte endog paa at sælge ham til Venderne
eller slaa ham ihjel. Det blev da nødvendigt at vælge et bedre
Sted. Absalon havde imidlertid skjænket Eskilsø Kloster anseligt
Jordegods, frem for alt Tjæreby i Nordsjælland med Kirken dér.
Did flyttedes nu Klosteret og kaldtes Æbelholt (o. 1175). Her
fik V. bedre Kaar. Ved store Gaver, især fra Absalon, der indtil
sin Død aarlig betænkte sin Ven, blev Æbelholt et af Danmarks
største Klostre, Ejer af vidtstrakt Gods, husende 25 Kanniker
og i Stand til daglig at bespise 100 fattige. Slig Godgjørenhed
grænsede til Letsindighed; men kom V. i Nød -- som i 1196, da
Kannikerne maatte nøjes med Vand og næsten uspiseligt Brød --,
tyede han til Absalon eller til sin fordums Discipel Peder Sunesen,
og gjorde de en Gang imellem Vanskeligheder, mindede V. om
alt, hvad han havde givet Afkald paa for at gaa til Danmark, og
truede med at drage hjem, og saa maatte Prælaterne ud med
Gods, Penge eller Tiender til Klosteret.

Til Gjengjæld var V. Absalon en trofast Hjælper. Skjønt
Kirkeretten var haardt krænket ved Biskop Valdemars Fængsling,
stillede V. sig her paa Absalons og Kronens Side, ja skrev endog
et myndigt og indtrængende Brev til Paven om at afsætte den
formastelige Bisp. Tilmed var V. et vigtigt Bindeled i den væsentlig af
Absalon grundlagte Kulturforbindelse mellem Frankrig og Danmark;
han brevvexlede da ogsaa med den berømte Abbed Stephan i
Genoveva-Klosteret (senere Biskop i Tournai) og andre Landsmænd.
Mindre heldig var han, da han virkede for at udstrække
Forbindelsen til politiske Omraader. Med sædvanlig Ildfuldhed talte han
for Ægteskabet mellem Philip August og Prinsesse Ingeborg (VIII,
279); denne Pagt vilde efter hans Skjøn sikre Danmark en mægtig
Forbundsfælle mod den tyske Kejser. Selv var han i den
Sendefærd, der fulgte Ingeborg til Frankrig (1193), og i et Brev til Kong
Knud betegnede han overmodig Brylluppet i Amiens som sit Værk.
Ydmygelsen kom brat, da Philip August forskød Ingeborg og sendte
hendes Følge ud af Landet. I sine Breve trøstede V. nu den
danske Kongedatter, saa godt han kunde, og han kæmpede for at
skaffe hende Ret. Saaledes forfattede han den Slægttavle, der 
skulde gjendrive de franske Hoftheologers falske Paastand om
Ingeborgs alt for nære Slægtskab med Philip Augusts første Hustru,
skrev ogsaa til Paven om Sagen og drog sammen med Kansleren
Anders Sunesen til Rom for ret at faa Kurien i Tale (1194).
Paven var vundet, men nu gjaldt det at indvirke paa den franske
Konge; Philip August lod dem imidlertid fængsle i Dijon og deres
Brevskaber røve (1195), og vel fik Cistercienserabbederne dem
udløst, men hele deres Sendelse var til ingen Nytte. Til den
stakkels Ingeborg sendte han stadig Breve, og det var vel i Mindet
herom, at hun senere testamenterede en Sum til Oprettelse af et
Kloster af V.s Orden.

I Danmark var V. utrættelig Forkæmper for kirkelige Fremskridt, 
især Klostertugt. Snart opildner han sine egne Kanniker,
snart værger han Cistercienserne i Guldholm mod de mere verdslige 
Cluniacensere i Slesvig (jfr, XII, 438), snart vaager han over
Tugten i andre Kannikesamlag (jfr. XVII, 353), og to klostergivne
Kongedøtre advarer han mod det almindelige Drikkeri. Med sine
Naboer, Cistercienserne i Esrom, stod han sig vel; de Retstrætter,
der opstod, jævnedes snart. Klostrenes Privilegier haandhævede
han med Lidenskab imod hvem som helst; da den pavelige Legat,
Kardinal Fidentius, krævede Afgifter, nægtede han med Heftighed
at gjøre sig skyldig i slig «Simoni». I Æbelholt fandt Ærkebiskop
Erik af Throndhjem og flere norske Bisper et Ly for Kong Sverres 
Vrede; V. talte deres Sag hos Paven, bidrog til Baglerpartiets
Dannelse og sendte efter Baglernes Fremgang nogle af sine Kanniker 
til Konghelle, hvor de grundlagde Kastelle Kloster (o. 1196);
derfor var V. en Slags foresat for denne norske Aflægger. At V.
ogsaa har udfoldet en betydelig Lærervirksomhed, er utvivlsomt.
Til sine Lærlingers Tarv foranstaltede han en Samling af Breve,
mest fra ham selv; de ere den bedste Kilde til hans Historie,
enten han meddeler Ungdomserindringer og skildrer sit Klosters
Trængsel og Fremgang, eller han anstiller Betragtninger over Tidens
Begivenheder og (i Form af en opdigtet Brevvexling) drøfter
kirkeretlige Spørgsmaal. Flere af Brevene kaster skarpt Lys over V.s
livlige, ildfulde og utaalmodige Personlighed, der forener brændende
Tro og hensynsløs Lidenskabelighed med munkeagtig Ydmyghed
og fransk Høflighed; betegnende ere hans overstrømmende
Venskabsforsikringer, saaledes over for Peder Sunesen, hvem han
kalder sit «andet Jeg», og Abbed Valbert af Esrom (ovfr. S. 174).

Da V. var død 6. April 1203 og jordet i Æbelholt Klosters 
Trækirke, ymtedes der snart om Jærtegn ved hans Grav. En halv
Menneskealder senere udarbejdedes der en, i biografisk Henseende
dog mangelfuld, Levnedstegning af ham, og Anders Sunesen bad
Paven om at kanonisere V. Det skete endelig 1224, og især efter
at hans Relikvier vare overflyttede til Klosterets nye Stenkirke
(1238), blev Æbelholt et yndet Valfartssted.

Script, rer. Dan. V-VI. 
Damborg, Abbed V. (Herlufsholm Skoleprogr. 1867). 
Danske Helgenes Levned ved H. Olrik. 
(Norsk) Hist. Tidsskr. 3. R. II, 89 ff. 

Hans Olrik.



Vilhelmine Caroline, 1747-1820, Prinsesse, Datter af Kong 
Frederik V og Dronning Louise, fødtes 10. Juli 1747. V. blev
12. Sept. 1764 i Kjøbenhavn formælet med Prins Vilhelm af
Hessen-Kassel (f. 3. Juni 1743), der fra hendes Barndom af havde været
udset til at blive hendes Gemal, og som i den Tid, da Prinsen
(Dronning Louises Søstersøn) under Syvaarskrigen levede ved det
danske Hof, var hendes Legekammerat. En Maaned efter
Formælingen holdt Prinsen og Prinsessen deres Indtog i Hanau,
Hovedstaden i Grevskabet Hanau-Miinzenberg, der var blevet
udskilt af Hessen-Kassel og tildelt Prinsen. Efter Faderens Død 1785
tiltraadte han Regeringen i Landgrevskabet Hessen som Vilhelm IX.
I Tysklands Historie nævnes Landgreven som en af den Tids
mest berygtede Fyrster. Han solgte sine Undersaatter til
Storbritannien for at tilfredsstille sin Pragtsyge og skaffe Penge til sine
Mætresser; blandt disse er Grevinde Schlotheim, hvis Børn med
Landgreven ophøjedes i Grevestanden under Navnet Hessenstein,
særlig bekjendt. Som Preussens allierede tog han Del i
Revolutionskrigene. 1803 ophøjedes han til Kurfyrste som Vilhelm I. I
Efteraaret 1806 søgte han at faa Napoleon til at anerkjende hans
Nevtralitet, men blev af Kejseren, der betegner ham som «den
falske Gnier», erklæret for afsat og maatte med sin Familie søge
Ly paa Gottorp hos sin Broder og Svoger Landgrev Carl. Sine
Kostbarheder og Kunstskatte førte han med sig og lod dem
opbevare paa Breitenburg. Efter Slaget ved Leipzig og Jérômes
Fald kunde han med sin Gemalinde 21. Nov. 1813 atter holde sit
Indtog i Kassel. 1816 antog han Titel som Storhertug af Fulda.
Han døde 27. Febr. 1821. V., hvis Ægteskab var alt andet end
lykkeligt, faar af danske, der have gjæstet hendes Hof, en meget
sympathetisk Omtale. J. Holten, der saa hende 1804, fremhæver
hendes Ynde, Blidhed og ligefremme Væsen samt hendes 
Kjærlighed til Danmark og det danske Sprog, som hun, trods sin lange
Fraværelse fra Fødelandet, talte uden Spor af tysk Akcent.
Hendes Ansigtstræk mindede om Faderens, og hun skal i sin Ungdom
have været meget smuk. Hun døde 14. Jan. 1820.

Personalhist. Tidsskr. 5. R. I, 25. 
C. Greve Rantzau-Breitenburgs Erindringer, udg. af L. Bobé, S. 161 ff. 

Louis Bobé.



Vilhelmine Ernestine, 1650-1706, Prinsesse, Datter af Kong 
Frederik III og Dronning Sophie Amalie, fødtes 20. Juni 1650.
Hendes Trolovelse med Kurprins Carl af Pfalz (f. 31. Marts 1651)
fandt Sted paa Sophie Amalienborg 24. Juni 1671 i Brudgommens
Nærværelse. Allerede 14. Avg. tiltraadte Prinsessen, ledsaget af
Rigsmarskal Kørbitz og flere andre af Hoffets fornemste Herrer
og Damer, Rejsen til Heidelberg, hvor Vielsen fandt Sted 20. Sept.
For Prinsessen, der fik en Medgift af 100000 Rdl. og Smykker til
en Værdi af 40000 Rdl., bestemte Svigerfaderen, Kurfyrst Carl
Ludvig, Overamterne, Byerne og Slottene Germersheim og Oppenheim
som Livgeding. Selve Ægteskabet blev langtfra lykkeligt. Prins
Carl havde fra første Færd af Antipathi mod Prinsessen, som hans
Plader havde valgt til Gemalinde for ham mod hans Ønske.
Hendes Ubetydelighed og Hoffærdighed skal i Følge tyske Kilder have
fjærnet hende mere og mere fra ham, og 1677 omgikkes endog
Kurfyrsten med Planer til at faa Ægteskabet opløst. Kurprins
Carl fulgte 28. Avg. 1680 sin Fader i Regeringen som Kurfyrste af
Pfalz. Som Regent var han ødsel, svag og i Hænderne paa
altformaaende Favoritter. Med ham uddøde Huset Simmern 16. Maj
1685. V. E. døde 23. April 1706 paa Slottet Lichtenburg i Sachsen,
som hendes Søster, Kurfyrstinde Anna Sophie (I, 288), beboede i
sin Enkestand.

Louis Bobé.



Vilhelmine Marie, 1808-91, Prinsesse. V., Datter af Kong 
Frederik VI og Dronning Marie, blev født paa Slottet i Kiel
18. Jan. 1808. V.s første Undervisning lededes af en hessisk Dame,
Frøken G. Gall, og senere fik hun Informator T. G. Tang til
Lærer. Prinsessen konfirmeredes 16. Maj 1824 i Frederiksberg
Slotskirke af Konfessionarius M. F. Liebenberg. 28. Maj 1826
deklareredes hendes Forlovelse med den jævnaldrende Prins
Frederik, senere Kong Frederik VII. Denne Begivenhed hilstes med
almindelig Glæde i hele Riget, og Kjøbenhavn illuminerede. Man
saa i denne Forbindelse et Tegn paa, at der nu var indtraadt en 
fuldstændig Forsoning mellem Kongehusets tvende Linjer, der siden
Prins Christian Frederiks Optræden i Norge 1814 havde staaet i
et køligt Forhold til hinanden, 1. Nov. 1828 foretoges Vielsen i
Christiansborgs Slotskirke af Konfessionarius Mynster. Ingen Sinde
er en Familieforbindelse i Kongehuset bleven hilst med større
Begejstring fra Folkets Side. Loyaliteten og Jubelen ytrede sig paa
mangfoldige Maader, gjennem Taler, Digte, Illuminationer og
offentlige Festligheder. L. Engelstoft skrev et latinsk Carmen, Finn
Magnussen digtede et islandsk Drapa, og med Prolog af C. J. Boye
opførtes paa Theatret J. L. Heibergs skjønne Festskuespil
«Elverhøj». Akademiske Borgere bragte paa Christiansborgs Ridebane
de nygifte et mægtigt Fakkeltog. Biskop Münter og Finansminister
Møsting grundede i Anledning af Formælingen «Vilhelmine-Stiftelsen», 
der uddeler Brudeudstyrslegater og Understøttelser til Haandværkere.
Men de store Forhaabninger, man havde knyttet til Ægteskabet,  
forvandledes snart til Skuffelser; thi det blev i Virkeligheden 
meget ulykkeligt. Prinsessen var en godhjærtet, blid og
from Kvinde; men i aandelig Henseende var hun kun jævnt
begavet, og hun var uden Karakterfasthed. Hun formaaede derfor
ikke at vinde Indflydelse over den lunefulde og vægelsindede
Prins, som kun var udrustet med en tarvelig Dannelse. Han
Saarede ved en stødende Adfærd hyppig hendes kvindelige Følelse
og tilsidesatte i Selvforglemmelse den Agtelse, han skyldte hende
som sin Hustru. Kongeparret sørgede over Datterens Skæbne,
og det var en Befrielse for alle Parter, da det barnløse Ægteskab
faktisk hævedes April 1834. 4. Sept. 1837 fuldbyrdedes Skilsmissen.

Aaret efter indgik Prinsesse Vilhelmine et nyt Ægteskab, i
det hun 19. Maj 1838 formæledes med sin Fætter, den 5 Aar
yngre Hertug Carl af Glücksborg. Vielsen forrettedes af Slotspræst
J. H. Paulli. Hertugparret fik sin Residens paa Slottet i Kiel.
Ægteskabet var overordentlig lykkeligt; men Hertugens Deltagelse
i det politiske Liv undlod ikke at skabe Hustruen Bekymringer.
Han sluttede sig nemlig til det slesvig-holstenske Parti og deltog
som Brigadechef i Felttoget 1848, hvad der naturligvis hidførte et
Brud mellem ham og Kong Frederik VII. Efter at Hertugen i
Sommeren 1848 var traadt tilbage fra Militærtjenesten, opholdt
Ægteparret sig i Dresden indtil 1852, da der indtraadte en
Forsoning mellem Hertugen og den danske Regering. V. tog nu med
sin Ægtefælle Ophold paa Slottet i Kiel og paa Louisenlund i
Slesvig.
Efter at Hertugens Broder havde besteget Danmarks Trone
som Kong Christian IX, og efter at Hertugdømmerne vare gaaede
tabt 1864, vedblev Hertugparret at bebo Louisenlund. 1870 tog
det Ophold paa Slottet Gliicksborg, som Preussen efter mange
Vanskeligheder endelig udleverede det hertugelige Hus. 24. Okt.
1878 blev Hertuginden Enke. Hun henlevede derefter, barnløs som
hun var, sit Liv i fuldstændig Stilhed, i det tiltagende Døvhed
vanskeliggjorde hendes Forbindelse med Omgivelserne. Hun
sørgede dybt over Tabet af Hertugdømmerne; men hvad der i
Modgangen bar hende oppe, var hendes dybe Religiøsitet og Glæden
over Danmarks unge opblomstrende Dynasti. Hun var højagtet
og yndet af Glücksborgs Befolkning, da hun stedse viste sig
deltagende og gavmild over for de fattige. V. døde 30. Maj 1891
paa Glücksborg og bisattes i det fyrstelige Mausoleum paa Byens
Kirkegaard.

H. Rørdam, Peter Rørdam I, 163. 166. 172. 196 f. 202; II, 77. 88 ff. 93. 121 f. 
Grev C. Rantzau-Breitenburgs Erindringer.

A. Thorsøe.



Wilhjelm, Johannes Martin Fasting, f. 1868, Maler. J. W. 
er Søn af Godsejer Mathias Hamburg Seehusen W. (f. 1828 d. 1878)
og Sofie Louise Christine Benedicte f. Fasting (f. 1835) og født 
7. Jan. 1868. Efter at være bleven Student 1887 og at have taget
2. Examen begyndte han at tegne under Harald Foss, var 1890-92
Elev af Akademiet og derpaa af Kunstnernes Studieskole, særlig
af Krøyer. Sine første Billeder, Motiver fra Føhr, udstillede han
1893; næste Foraar rejste han til Italien i Følge med Kr. Zahrtmann
og undergik der en ikke ringe Udvikling og Modning, særlig
vistnok som Frugt af Samlivet med den ældre udmærkede Kunstner.
I Løbet af Sommeren malede han en Del Figurstudier og rejste
saa til Hjemmet, hvor han 17. Marts 1894 ægtede Johanne Marie
Munck Kløcker (f. 1874), Datter af norsk Kapitajnlieutenant K.
Kort efter rejste han igjen til Italien og blev der denne Gang
4 1/2 Aar. 1895 udstillede han paa Charlottenborg «Et Frieri», der
blev kjøbt af Kunstforeningen og senere hædredes med Mention
honorable i Paris; 1896 kom det anselige «Bøn om Regn», der
erhvervedes til Kunstmusæet, 1897 «Vinhøsten». Disse Arbejder
ere Vidnesbyrd om alvorlig og selvstændig Opfattelse saa vel af
Karaktererne som af Naturomgivelserne, dernæst om fin og stærkt
udviklet koloristisk Evne; ikke mindst gjælder dette om «Bøn om
Regn» med dets overlegne Behandling af de hvide Kitler og af 
Vinbjærgene i Baggrunden. I Florents kopierede W. flere ældre
Renæssancebilleder; de følgende Somre malede han i Norge,
saaledes «Naar vi døde vaagne» og «Solbelyste Fyrretræer» (Musæet i
Maribo); i Kjøbenhavn malede han i Vinterens Løb bl. a. det
prægtige «Bueskytter», det store «Bespisningsunderet», udst. 1902
(Altertavle i Andreaskirken), og «Sommeraften» 1904, et af
Kunstnerens dybest følte og dygtigste Værker. Med Understøttelse af
Akademiet foretog han, der atter i 1901 og 1903 havde gjæstet
Italien, 1904 en Rejse til Paris.

Weilbach, Nyt dansk Kunstnerlex.

Sigurd Müller.



Wilkens, Claudius Edward Theodor, f. 1844, Filosof. 
C. W. er født 28. Jan. 1844 i Harte ved Kolding. Faderen var
Toldassistent J. H. W. (fra Ditmarsken), Moderen Birgitte f. Hinrichsen (fra
Ekernførde). Efter at have faaet Undervisning i en Landsbyskole
blev W. Skriver paa et Herredskontor, indtil han ved en Broders
Understøttelse kunde læse til Studenterexamen, som han tog 1864.
Det havde allerede da længe været hans Ønske at studere Filosofi,
og han bestyrkedes i dette Ønske ved Rasmus Nielsens
Paavirkning. I Aaret 1869 tog han Magisterkonferens i Filosofi. Hans
Studier delte sig nu mellem Erkjendelsestheori, Kulturhistorie og
Nationaløkonomi, og en Udenlandsrejse (til Dresden, Florents og
Rom) i Vinteren 1871-72, som han foretog paa egen Bekostning,
gav ogsaa Udbytte for disse Interesser. Sine erkjendelsestheoretiske
Studier afsluttede han foreløbig med sin Doktordisputats
«Erkjendelsens Problem. Et Forsøg paa positiv Kriticisme» (1875). Han
forsøger her at korrigere Kants Filosofi ved at vise, at medens
vi kun have en symbolsk Erkjendelse af selve «Tingene», have vi
en absolut Erkjendelse af deres Relationer; desuden henviser han,
i Tilslutning til Beneke, til, at vi kunne danne os en Forestilling
om «Tingenes» indre Natur gjennem Analogien med vor Følelse
ved vor egen Existens. -- I de samme Aar udarbejdedes Skriftet
«Liv, Nydelse, Arbejde. Et samfundsfilosofisk Skrift» (1874-76),
i hvilket det sociale Problem belyses gjennem psykologiske,
nationaløkonomiske og kulturhistoriske Undersøgelser. Disse Undersøgelser
fortsattes i de følgende Aar og førte til Skriftet «Samfundslegemets
Grundlove. Et Grundrids af Sociologien» (1881). Efter at W. i
Aaret 1883 var bleven Docent ved Universitetet, blev foruden Filosofi
og Sociologi særlig Æsthetik et Hovedæmne for hans Studier og
hans Undervisning. I Aaret 1888 udgav han «Æsthetik i Omrids. 
Med særligt Hensyn til moderne Æsthetik». Gjennem Kritik af de
forskjellige æsthetiske Skoler arbejder han sig frem til sit eget
Standpunkt, der kræver en empirisk-psykologisk Undersøgelse af
det æsthetisk virksomme i Kunst og Natur under de højst
forskjellige Former, det kan fremtræde i. Senere har han særlig
behandlet Digtekunsten («Poesien. En Fremstilling af Poetikken
paa psykologisk Grundlag» 1893). -- I W.s Skrifter er en stor
Fylde af Kundskab forbunden med klar Oversigt over
Synspunkterne og en livlig og stemningsfuld Fremstilling. W. blev
extraordinær Professor ved Universitetet 1897.

I det praktiske Liv deltager W. inden for sin Kommune, i
det han 1897 blev Medlem af Frederiksberg Fattigkommission, hvis
Formand han det følgende Aar blev (og dermed tillige Formand
for Hospitalsstyrelsen). Tillige er han Formand for
Alderdomsunderstøttelsesudvalget for Frederiksberg. -- 1888 havde han ægtet
Laura Severine Engelbreth, Datter af Forpagter S. E. og
Sønnedatter af Dr. theol. W. F. E. (IV, 513).

Universitetsprogram ved Reformationsfesten 1875.

H. Høffding.



Wilkens, Julius Frederik Christian Emil, 1812-92, Teknolog, 
var født 29. Febr. 1812 i Kjøbenhavn, hvor hans Fader
Jessenius Nicolaus Heinrich W. var Kontorchef i Nationalbanken,
Moderen var Johanne f. Hviid. Den livlige Dreng skulde studere;
han blev sat i Borgerdydskolen i Kjøbenhavn og nemmede
mærkelig godt Latin og Græsk saa vel som Mathematik, men han
gjorde alligevel ikke rigtig Gavn i Skolen og blev saa 1825 efter
H. C. Ørsteds Raad sat i Kunstdrejerlære. Samtidig hørte han
for øvrigt Ørsteds fysiske Forelæsninger for Studenterne til
Philosoficum og fik nogen Undervisning i Metalarbejde. Han var
derfor en ualmindelig Drejersvend, da han i 1829 stod som udlært,
just samme Aar som den polytekniske Læreanstalt blev oprettet.
Han indtraadte strax som Examinand i den, og saa godt fulgte han
med her, at han i 1831 ved Professor Schmidtens Forfald blev
sat til at holde et Repetitionskursus i Mathematik for sine
Medelever. Ved Nytaar 1832 tog han med bedste Karakter begge de
Examiner, Anstalten forberedte til, han blev saaledes polyteknisk
Kandidat baade i Mekanik og anvendt Naturvidenskab (Kemi).
Snart efter blev han af Selskabet for Naturlærens Udbredelse sendt
til Aalborg for at holde Foredrag i Fysik. Men denne
Virksomhed blev ikke af Varighed, og nu blev han ved Stipendier sat i 
Stand til i 2 Aar at rejse i Udlandet. Han besøgte det sydlige
Sverige, Tyskland, Schweits, Holland, Belgien og Frankrig. I
Foraaret 1835 kom nan tilbage og kastede sig strax med Iver ind
i en Agitation for at faa indført Tilvirkning af Roesukker. Han
saa rigtig Fabrikationens Betydning for Landbruget. Dens Tid var
dog endnu ikke kommen, og hans sikkert noget upraktiske Forsøg,
der ogsaa strakte sig til Skaane, strandede. En Bevilling, han
søgte, til at anlægge en Sømfabrik førte heller ikke til noget;
Datidens Lavsvæsen hindrede det. Men saa blev han i 1836
Lektor i mekanisk Teknologi ved den polytekniske Læreanstalt, og nu
begyndte den Virksomhed, der blev hans Livs væsentlige, men
som langtfra var ham en udelt Glæde.

Teknologien rangerede ikke højt som Fag ved Læreanstalten.
Den erkjendtes ikke rigtig som en Videnskab. Læreren i Teknologi
havde ikke Sæde i Læreanstaltens Bestyrelse, og hans Lønning
var tarvelig. Des større Ære tilkommer der derfor W. for den
faste Udvikling, han gav Faget her hjemme uden oprindelig at
kjende noget til de Bestræbelser, som Karl Karmarsch samtidig
udfoldede i Hannover. Men Vanskelighederne vare store, og
hertil kom endnu hans meget ungdommelige Ydre og ivrige Sind.
Han paatalte offentlig sin uheldige Stilling og ankede i det hele
over den Maade, hvorpaa den polytekniske Læreanstalt lededes.
Den blev for videnskabelig over for det, der for ham var dens
Hovedformaal, at føre Industrien frem. Fra dette Standpunkt
deltog han med Iver i de Forhandlinger og Kommissioner, han selv i
1848 gav Stødet til, angaaende Læreanstaltens hele Stilling saa vel
opad til den højere mathematisk-naturvidenskabelige som nedad
til den almindelige teknisk-industrielle Undervisning. Men
Resultatet af dette Arbejde blev kun ringe. Hvad der dog mest
trættede ham, var, at han maatte søge andet og meget Arbejde for
at kunne leve; 2. Juni 1841 havde han ægtet Laurette Regitze
de Hofman (f. 17. Febr. 1814 d. 21. Febr. 1882), Datter af
Kjøbmand i Aalborg Matthias de H. og Charlotte Catharine f.
Deichmann. I 1838 søgte han forgjæves om Tilladelse til at oprette en
Fabrik for kurant Drejerarbejde; men i den s. A. oprettede
Industriforening, som han omfattede med stor Interesse og hvori han
var særlig virksom indtil 1849, fandt han forskjellig Sysselsættelse.
Han virkede ivrig for den Koncession paa en Jærnbane fra
Kjøbenhavn til Roskilde, som Foreningen fik 1844, og som den bl. a.
takkede ham for ved et Honorar, da den afhændedes; fra 1841
til 1845 var han Redaktør af Foreningens Tidsskrift, og 1847
udarbejdede han et Katalog over dens Bibliothek. Fra 1849 var han
Medlem af Folketinget; han stod paa national-liberal Side, men
da han ikke vilde være med til at bruge de yderste konstitutionelle
Midler mod Ministeriet Ørsted, nedlagde han i 1854 sit Mandat.
S. A. udgav han et motiveret Forslag til en Udvidelse af
Kjøbenhavn, som den Gang endnu laa omgiven af sine gamle Volde, og
dette første Forslag til den senere stedfundne Bebyggelse blev
omtalt med Anerkjendelse. Det skal endelig nævnes, at W. fra 1842
virkede som Lærer i Teknologi ved den militære Højskole; senere
blev han ogsaa Lærer i Maskinlære, hvad han var lige til
Højskolens Ophævelse (1868); 1846 udgav han en Ledetraad i den
militære Teknologi.

Det var sikkert et Lyspunkt, da hans Lektortitel i 1849
forandredes til en Professortitel. Men i og for sig forandredes hans
Stilling ikke herved, og da han i 1852 udgav en Bearbejdelse af
Karmarschs mekaniske Teknologi (1. Bind Metallernes Teknologi),
forsynet med særdeles gode Tegninger, er det karakteristisk, at
han «helligede» den med Agtelse og Erkjendtlighed til
«Kjøbenhavns hæderlige og dygtige Haandværket». Lidt efter lidt vandt
imidlertid hans egne Forelæsninger, som han atter og atter
omarbejdede og altid paa Tavlen ledsagede med ypperlige Tegninger,
fortjent Anseelse. Han udgav dem i 1872, og i 1886, da han
havde doceret Teknologi i 50 Aar, kunde han, samtidig med at
han tog sin Afsked, udsende dem i en ny, forøget Udgave. Ældre
og yngre Elever stiftede da et lille Legat, som han selv senere
forøgede; Renten af det skal første Gang uddeles paa
Hundredaarsdagen for hans Fødsel som Belønning for flinke Elever i
mekanisk Teknologi. Den Livsglæde, der stadig havde været ham
egen, og som bl. a. gjorde de teknologiske Udflugter, han foretog
med de studerende, saa tiltalende for dem, forlod ham ikke i de
sidste Aar, som han tilbragte i Helsingør. Han var endnu i livlig
Bevægelse, da han 29. Febr. 1892 fyldte 80 Aar og i den
Anledning hædredes paa forskjellig Maade, bl. a. med Titelen Etatsraad.
21. April s. A. døde han. Hans legemsstore Fotografi hænger i
Læreanstaltens af ham med smaa Midler grundlagte teknologiske Samling.

Erslew, Forf. Lex. 
A. Steen, Den polytekniske Læreanstalts første 50 Aar.
Voigt, Den polytekn. Læreanstalts Kandidater. 
C. Nyrop, Industriforeningen i Kbhvn. 
Samme, Dansk Haandværkerundervisning. 
Industriforen.s Tidsskrift 1892 S. 95. 
Den tekn. Forenings Tidsskr. XVI, 35 f. 
Museum 1893, II 1-11.
Barfod, Rigsdagskal.

C. Nyrop.



Villadsen, Peder, --1539, kongl. Sekretær, Borgmester, 
var født i Svendborg og blev 1514 immatrikuleret ved Universitetet i
Rostock. Siden blev han Slotsskriver i Kjøbenhavn og maa i
denne Stilling have vundet Christian II's Tillid; han blev nemlig
kongl. Sekretær, forlenedes med St. Nicolai Kirke i Svendborg og
anvendtes i betroede Statshverv, bl. a. ved Oppebørselen af den
store Skat, der 1522 afkrævedes Gejstligheden i Aarhus Stift. Da
han ledsagede Kongen paa hans Flugt (1523), blev Kirken i
Svendborg given til en anden; men han fik den tilbage, da han efter
Kjøbenhavns Overgivelse til Frederik I vendte hjem og forsonede
sig med de nye Magthavere. 1524 blev han paa ny Slotsskriver i
Kjøbenhavn, forlenedes med forskjellige Grunde og Ejendomme
paa Amager og har maaske drevet Handel fra Dragør, om han
end 1531 betegnes som Borger i Kjøbenhavn. 1526 afstod han
(vistnok mod Erstatning) Kirken i Svendborg, 1528 Kirken i Malmø,
som han altsaa ogsaa har haft, og 1537 Kirken i Taarnby paa
Amager. Da han ikke var ordineret, maa han have holdt
Kapellaner til disse Embeder. Under Grevefejden opholdt han sig i
Kjøbenhavn og var med at udstede Overenskomsten om Stadens
Overgivelse 28. Juli 1536. S. A. nævnes han som Raadmand og
ikke længe efter som Borgmester i Kjøbenhavn. Af Christian III
forlenedes han i Dec. 1536 med det Gods, der hidtil havde ligget
til Degnedømmet eller Dekanatet i Kjøbenhavns Kapitel, og fæstede
Emdrupgaard, der hørte til Roskilde Bispestols under Kronen
inddragne Gods. Han skjønnes saaledes at have nydt ikke ringe
Yndest hos de skiftende Magthavere, vistnok et Vidnesbyrd om
hans fremragende Forretningsduelighed. Han døde i sin kraftigste
Alder, som det synes 1539.

Nielsen, Kbhvns. Hist. og Beskr. III, 170 ff. 
Kirkehist. Saml. 3. R. II, 562. 4. R. VI, 371. 
Rørdam, Kbhvns. Kirker og Klostre i Middelalderen.

H. F. Rørdam.



Villadsen, Peder, 1610-73, Biskop, var født 8. Marts 1610 
i Viborg, hvor hans Fader Mag. Villads Nielsen Brøns (d. 1627)
var Lektor ved Domkirken (III, 215), Moderen var en Datter af
Biskop Peder Thøgersen i Viborg. Efter Skolegang i sin Fødeby
blev V. 1630 Student og fik Dr. Jesper Brochmand til
Privatpræceptor. Denne ansete Mand fattede megen Godhed for ham,
brugte ham i 4 Aar som sin Amanuensis og senere som Lærer for
Kansler Chr. Friis' Søn Jørgen, der var i Huset hos Brochmand.
1635 blev V. Bibliothekar ved Jørgen Seefelds store Bogsamling 
paa Ringstedkloster; rejste derefter udenlands 1636-39 til
Tyskland, England og Holland. I Leiden blev han indskreven som
historisk studerende, og her levede han meget sammen med den
siden navnkundige Thomas Bartholin, der i Breve til Hjemmet
med største Berømmelse omtaler hans Lærdom, Begavelse og
fortræffelige Karakter. 1639 blev han kaldt hjem for at overtage en
Plads som Hovmester for Gregers Friis, der skulde rejse udenlands.
Men da det unge Menneskes Fader, ovennævnte Kansler Chr. Friis,
imidlertid døde, blev der ikke noget af Rejsen. Derimod blev
V. 1640 af sin Velynder Jørgen Seefeld kaldet til Sognepræst ved
St. Mikkels Kirke i Slagelse, til hvilken Kirke Seefeld som
Domprovst i Roskilde Kapitel havde Patronatsret. 1654 blev V. tillige
Provst i Slagelse Herred. Imidlertid havde han 23. Sept. 1649
ægtet Dorethe, Datter af den theologiske Professor, Dr. Niels
Pedersen Aurilesius (I, 381), hvorved han blev nøje knyttet til ansete
akademiske Kredse.

Efter at V. havde prøvet adskillig Modgang ved sin Præstegaards 
Brand 1652 og ved de haarde Trængsler, som Krigen
1658-60 medførte, kom det Tidspunkt, der gav hans Levned
større historisk Betydning. Da det store Stændermøde i
Kjøbenhavn forestod i Efteraaret 1660, lykkedes det Biskop Svane, der
stod i personligt Venskabsforhold til V. og kjendte hans ypperlige
Evner, at faa ham valgt til en af den sjællandske Præstestands
deputerede. Som saadan kom han til at spille en ret fremtrædende
Rolle. Han blev nemlig den gejstlige Stands Sekretær ved Mødet
og bidrog væsentlig til at stemme sine Standsfæller for den
vidtgaaende Forandring i Statsforfatningen, som Kongen ønskede,
ligesom han hørte til den lille Kreds af indviede, der i Forbindelse
med Kongens Kammersekretær Christoffer Gabel lagde de Planer,
der siden kom til Udførelse, og hvorved den kongelige Enevælde
grundlagdes. Det kan da heller ikke betvivles, at V.s Kaldelse,
27. April 1661, til Biskop i Viborg var en Belønning for den Iver,
han under Rigsdagen havde lagt for Dagen. Men Valget traf dog
ikke en uværdig, og, saa vidt vides, røgtede han Tilsynsembedet
med Kraft og Dygtighed indtil sin Død, 22. Febr. 1673.

Skjønt V. var en lærd Mand, der havde megen historisk
Interesse, har han dog ikke selv udgivet noget af Betydning, men
da han efterlod forskjellige historiske Samlinger, kom disse hans
Søn, Historieskriveren Niels Pedersen Slange (XVI, 99), til gode.
1760 blev den af V. under Rigsdagen førte Dagbog udgiven i 

Anledning af den s. A. stedfindende Jubelfest. Hans Bidrag til 
Viborg Skoles Historie samt nogle selvbiografiske Optegnelser findes 
trykte i Kirkehist. Saml. 3. R. IV.                              

H. F. Rørdam.



Willatzen, Peter Johann, 1824-98, Lærer, Digter og Oversætter, 
var Søn af en Skolelærer og født 12. Sept. 1824 i Silbersted, Annex til St. Michaels Sogn i Slesvig By. Tre Aar gammel kom han til Haderslev, hvor Faderen havde faaet Ansættelse ved Vilhelmine-Skolen. Her kom han i Latinskolen, men da der ikke var Raad til at lade ham studere, maatte han nøjes med at gjennemgaa Tønder Seminarium (1842-45). W. fik derefter Plads som Hjælpelærer i Altona og ansattes 1849 i samme Stilling hos sin Fader i Haderslev, men blev afskediget i Maj 1850 paa Grund af sit udprægede tyske Sindelag. Han blev imidlertid boende i Byen og ernærede sig ved Privatundervisning, indtil han ved de danske Troppers Indrykning flygtede til Rensborg. Her meldte han sig strax ind i den slesvig-holstenske Hær, hvor han gjorde Tjeneste som «Feltdegn». I April 1851 fik han Ansættelse ved den højere Døtreskole i Bremen, hvor han lagde sig efter Historie
og i mange Aar virkede som Historielærer. I 1865 blev han af Senatet udnævnt til Lærer ved «Hauptschule» og forblev i denne Stilling til sin Død, 14. Dec. 1898. Han har skrevet nogle lyriske Digte og et Epos, «Hannibals Tod» (1857) samt for øvrigt beskæftiget sig meget med skandinavisk Litteratur, af hvilken han har oversat dels lyriske Digte «Nordlandsharfe» (1858 og 1889), dels større Arbejder, som H. C. Andersens «Bilderbuch ohne Bilder» (1869), «Nordische Novellen» (1870 og 1891), Holbergs «Der politische Kannengiesser» (1871), Hertz' «König Renés Tochter» (1871), «Es. Tegnérs poetische Werke» (2. Bd. 1885).

Fr. Brümmer, Lex. 
Deutsch. Dichter des 19. Jahrh.            

C. A. Nissen.



Villaume, Peter, 1746-1825, Skolemand og Forfatter, 
var født i Berlin 18. Juli 1746 og Søn af Pierre V., en franskfødt, reformert Strømpevæver, og Marie f. Duplan. Hjemmet var fattigt, og Faderen døde tidlig, hvorfor V. selv maatte tjene Livets Ophold, indtil Præsten ved den franske Koloni 1761 satte ham i Charitéskolen og derpaa i det franske Gymnasium. Siden studerede han Theologi. Som Præst ved de smaa franske Menigheder i Schwedt (1771) og i Halberstadt (1776) havde han god Tid til Privatundervisning og litterær Virksomhed. Sammen med sin Hustru oprettede han i 
Halberstadt en Opdragelsesanstalt for Piger, vandt 1780 en udsat Pris for en Haandbog for Lærere og udgav en Række populær-filosofiske og pædagogiske Skrifter, af hvilke «Praktische Logik» (1781) og «Geschichte des Menschen» (1783), der samtidig udkom paa Fransk, vandt meget Bifald og oplevede flere Oplag. V. fik et Navn som filantropistisk Pædagog og blev 1787 af Kultusminister v. Zedlitz ansat som Professor i Moral og de skjønne Videnskaber ved det Joachimthalske Gymnasium i Berlin, hvor han fortsatte sin Forfattervirksomhed. 2 af hans Afhandlinger optoges i Campes Revisionsværk («Ueber die Unzuchtsünden der Jugend», et kronet Prisskrift, og «Ueber die physische Erziehung», en endnu læseværdig Afhandling, der blev en Forløber for Gutsmuths «Gymnastik fur die Jugend»). Men hans Udtalelser i andre Skrifter og som Lærer bevirkede, at han ved Gjennemførelsen af Wøllners Religionsedikt maatte tage sin Afsked i Marts 1793.

Inden han søgte sig en ny Virkekreds, i Schweits, vilde han efter Indbydelse besøge Grev L. Reventlow i Fyn, med hvem han havde brevvexlet om Skolesager. I Maj 1793 kom han med sin Familie til Trolleborg og forblev her som Lærer i Fransk for Grevens Børn og som hans pædagogiske Raadgiver ved Oprettelsen af Seminariet og Opdragelsesanstalten Bernstorffsminde. Ved denne sidste blev han Lærer og udgav en Beretning om den.
Desuden drev han Landbrug som Ejer af Gaarden «Skovlyst». Gjennem de trolleborgske Undervisningsanstalter og sine pædagogiske Skrifter, af hvilke flere oversattes paa Dansk, fik han Indflydelse paa danske Skoleforhold. Vare hans pædagogiske Ideer end meget ensidige, fremsatte han dog ogsaa mange af Filantropisternes sunde Tanker, bl. a. Kravet om Legemsøvelser, Haandgjerning og Reform af Smaabørnsundervisningen. Da Julie Reventlow 1807 ægtede Grev F. A. Holstein, flyttede V. til Holsteinborg og var her Medhjælp for det unge Grevepar i deres menneskevenlige Foranstaltninger paa Godset og virksom i det holsteinborgske Industriselskab; desuden underviste han nogle Pensionærer. 1819 prædikede han i Reformert Kirke i Kjøbenhavn, men levede ellers tilbagetrukkent og døde 11. Juni 1825 paa Fuirendal. W. ægtede 4. Juli 1771 Susanne Marre, Datter af Inspektør Charles M.; hun døde 9. April 1815.

Erslew, Forf. Lex. 
J. Larsen, Den danske Folkeskoles Hist. 1784-1818. 
Allg. deutsche Biographie XXXIX. 
L. Bobé, Reventlowske Papirer II. 
N. Rasmussen Søkilde, Brahetrolleborg og Omegn.                          

Joakim Larsen.



Wille, Hans Jacob, 1756-1808, Stiftsprovst, Forfatter, 
var født 11. Okt. 1756 i Siljord i Thelemarken, hvor hans Fader, Hans
Amundsen W., var Sognepræst. Moderen hed Anne Marie f. Bloch.
Efter at han 1779 var bleven personel Kapellan hos sin Fader,
begyndte han med stor Energi at studere sin Fødebygds og
derefter hele Thelemarkens Ejendommeligheder i alle Retninger;
Naturen, Folkelivet, de økonomiske Forhold og Distriktets Historie
vare alle Gjenstand for hans varme Interesse. Han kom snart i
Forbindelse med den lærde Præst Hans Strøm paa Eker, der blev
hans Vejleder paa Naturforskningens Omraade og hans
«dyrebareste Velgjører». I 1786 kunde W. som Resultat af sin Flid
udgive en fortræffelig Beskrivelse af sit Fødested Siljord. Skriftet,
som vidner om Forfatterens grundige historiske og naturhistoriske
Kundskaber og om en forstaaelsesfuld Opfattelse af Almuens Liv,
Tænkesæt og Traditioner, blev af det topografiske Selskab i
Christiania opstillet som Mønster for lignende Beskrivelser. 1786
modtog han en Stilling som Hjælpepræst hos Hans Strøm, men
tiltraadte s. A. en Rundrejse i Thelemarken, hvis Øjemed dels var
botaniske Indsamlinger, dels antikvariske Undersøgelser, hvorhos
han gik paa Jagt efter sjældne Bøger og gamle Skindbreve. Det
var hans Mening at offentliggjøre Udbyttet af denne Rejse;
Manuskriptet blev ogsaa færdigt fra hans Haand, men kun et Hæfte,
indeholdende en geografisk Indledning, udkom (1799); det øvrige,
«Rejsen selv og hvad der hver Dag er iagttaget», siges at være
ødelagt i trykt Stand ved Ildebrand i Kjøbenhavn; Koncepten
dertil er imidlertid for en Del bevaret og i vore Dage udgivet af
L. Daae.

Efter sin thelemarkske Rejse begav W. sig til Kjøbenhavn for
at sollicitere. Det lykkedes ham 1788 at blive Sognepræst til
Grytten i Romsdalen. 1792 udnævntes han til Sognepræst ved
vor Frue Kirke i Throndhjem og blev 1798 tillige Stiftsprovst,
hvilken Stilling ellers altid har tilligget Domkirkens Sognepræster.
Han var i 10 Aar Videnskabsselskabets Sekretær og udgav som
saadan en Samling Mindetaler over Selskabets afdøde Medlemmer.
Hans øvrige Forfatterskab er ikke betydeligt. At samle var hans
Lidenskab, og han efterlod ved sin tidlige Død en værdifuld Skat
af Bøger, Manuskripter, Kort og Naturmærkværdigheder. Det
meste deraf kom til Videnskabsselskabet, deriblandt hans
righoldige Herbarium fra Thelemarken, som senere er kommet
Videnskaben til gode, og en Samling af 3000 Dialektord fra samme 
Landsdel. W. døde i Throndhjem 22. April 1808. -- Han blev
1786 gift med Anne Dorothea Walther (f. 1763 d. 1822), Datter af
Jørgen W., Sagfoged paa Eker, og Karen Naskov.

Erlandsen, Den nordenfjeldske Gejstl. S. 70 f. 
Leop. v. Buch, Reise durch Norwegen I, 234 f. 
(Norsk) Hist. Tidsskr. 2. R. III, 145 f. 

A. E. Erichsen.



Wille, Hans Jørgen, 1787-1854, Skolemand, var født i 
Kjøbenhavn 26. Okt. 1787 og Søn af ovennævnte Hans Jacob W.
Han blev Student 1804 fra Throndhjem Kathedralskole, tog Aaret
efter anden Examen, men fik ingen Embedsexamen. 1808-10
tjente han i Hæren som Lieutenant og gik derefter Skolevejen. W.
underviste i kjøbenhavnske Privatskoler og de Massmannske
Søndagsskoler, var 1820 Medstifter af «Pædagogisk Selskab» og blev
s. A. Lærer ved Garnisonens Kaserneskoler, hvor han virkede til
sin Død, 2. Maj 1854. Ved her at blive kjendt med J. N. B.
Abrahamson (I, 64) begejstredes han for indbyrdes Undervisning og blev
1823 Lærer ved den for denne Methode oprettede Normalskole.
1825 besøgte han efter kongl. Befaling Øernes Seminarier for at
fremme Methodens bedre Udførelse, hvilket foranledigede et heftigt
Sammenstød med Forstander Wedel (ovfr. S. 305) i Skaarup, og
1828-30 berejste han hele Danmark for at ordne en Skole i hvert
Provsti til Mønsterskole for indbyrdes Undervisning og tillige virke
for Gymnastikundervisningen i Skolerne. I dette sidste Øjemed
blev W. 1830 Medhjælper hos Gymnastikdirektøren. Da
Modstanden mod den paatvungne Methode voxede og tvang hans
Beskytter Abrahamson til at trække sig tilbage, maatte W. bringe
Methode og Apparat paa en simplere Form, som fra 1838 afløste
den ældre og indledte Methodens Hensygnen. Han udgav nogle
Skrifter om Methoden og flere Lærebøger, der slutte sig nær til
den. W., der 1835 blev Krigsraad, ægtede 1823 Ane Margrethe
Hansen (f. 13. Avg. 1800 d. 11. April 1842), Datter af Byfoged J. H.
i Vordingborg.

Erslew, Forf. Lex.
J. Larsen, Den danske Folkeskoles Hist. 1818-98.

Joakim Larsen.



Willebrandt, Johan Christoff, 1732-1807, Deputeret, 
var Søn af Johan Christoff W., Formand for de 32 Mænd i Kjøbenhavn, 
og Engel Christine f. Cøllner og døbtes 18. Juli 1732. 25 Aar
gammel ansattes han som virkelig Sekretær i Krigskancelliet,
erholdt 1759 Krigsraads og 1763 Justitsraads Karakter og kom som
Sekretær i Depechekontoret til at arbejde umiddelbart under 
Generalmajor P. E. Gähler (VI, 420), der fra nu af blev hans Velynder.
I Maj 1769 udnævntes han til Etatsraad, og da Gåhler under det
Struenseeske Regime ogsaa havde faaet Indflydelse paa Marinens
Anliggender, fik han sat igjennem, at det kombinerede
Admiralitets- og Generalkommissariatskollegium skulde omdannes i Lighed
med Landetatens Generalitets- og Kommissariatskollegium efter en
Plan, som udarbejdedes af Grev G. C. Haxthausen (VII, 180) og
W., og disse bleve 8. Juli 1771 ansatte som Deputerede i det
omdannede Admiralitets- og Kommissariatskollegium. Denne
Omordning blev modtaget med stor Uvilje af Marinen, der lagde den
alle mulige Hindringer i Vejen, og Misfornøjelsen bredte sig helt
ned til de laveste Lag og gav sig Udslag paa mange Maader,
som t. Ex. de norske Matrosers bekjendte Tog til Hirschholm i
Sept. 1771. Skræmmet af den Modstand, Kollegiet mødte hos
Marinen, søgte W. til Trods for Struensees Modforestillinger sin
Afsked, som han erholdt 11. Nov. 1771 tilligemed 500 Rdl. af
Kabinetskassen. Ved Katastrofen 17. Jan. 1772 fængsledes W. Den
nedsatte Kommission kom dog snart til det Resultat, at den
Forvirring og Uorden, der var fremkommet i Søetaten under hans
Styrelse, hovedsagelig maatte tilskrives hans Enfoldighed og
Ukyndighed i Marinens Forhold. I Maj 1772 hævedes Tiltalen imod
ham, og han løslodes af Arresten med Forpligtelse til at tage
Ophold i en lille sjællandsk Kjøbstad. Hans Pension ansattes til
300 Rdl. Han bosatte sig først i Farum, flyttede derpaa til
Roskilde og kom endelig yderlig reduceret til Kjøbenhavn, hvor han
i sine sidste Dage maatte søge Understøttelse ved Fattigvæsenet.
W. døde i Kjøbenhavn i 1807. -- Han var gift med Louise Holm
(d. i Roskilde 1797, 51 Aar gammel).

Nyt hist. Tidsskr. IV, 667 f. 
Hist. Tidsskr. 7. R. III, 612 ff. 
Holm, Danmark-Norges Hist. 1720-1814 IV.

J. C. W. Hirsch.



de Willem (el. Wilhem), Johan, --1631, Handelsmand og 
Industridrivende, var af nederlandsk Oprindelse, men nedsatte sig
i Kjøbenhavn og hørte ligesom hans i Amsterdam boende Brødre,
de ansete Kjøbmænd Poul og David, af hvilke den første var
Christian IV's Faktor, til dennes betydeligere Leverandører. Navnlig
har Johan under Kongens Deltagelse i Trediveaarskrigen forsynet
ham med Geværer og Rustninger. I Spidsen for forskjellige
Handelskompagnier var J. de W. en af Kongens virksomste Hjælpere
til at bringe Handelen og Skibsfarten i Flor. I 1614 fik han 
Bevilling til i 4 Aar at fange Hvaler under Norge, i 1616 Tilladelse
til at gaa i Kompagni med Borgere fra Dieppe for at drive
Hvalfangst under Grønland, og da Christian IV anlagde Christianshavn
1618, tegnede han sig for en af de for Skibsfarten heldigst
beliggende Grunde med Forpligtelse til at udfylde og bebygge den.
Faa egne Skibe førte han Korn til Norge og Øxne til Holland.
1622 fik han Bevilling paa en Kalkovn i Skaane, nær ved Malmø,
Ret til at bryde Kalk paa Kongens Ejendomme og Privilegium
paa, at ingen anden i 12 Aar og i 10 Miles Afstand maatte bryde
Kalk. Han var fremdeles i Spidsen for de Kjøbmænd, der 1623
overtog Kongens Silkevæveri, og kjøbte 1625 en dertil hørende
Gaard paa Kjøbmagergade. Da Silkekompagniet dog i 1626 ikke
kunde holde Væveriet oppe, tilbød han selv at underholde 8 à 10
af de bedste Mestre. I 1625 fik W. og Konsorter Tilladelse til at
stifte et «karaibisk» Handelskompagni til at handle paa Vestindien,
Brasilien, Virginien og Guinea. Kongen laante ogsaa W. Penge
til at anbringe i den ostindiske Handel, saa der var næppe noget
af Datidens større danske Handelsforetagender, hvori han ikke var
engageret, og det som oftest som Foregangsmand, hvorfor han
næppe med rette, som af C. Bruun i «Kjøbenhavns Historie», bør
nedsættes i Kjøbmændenes anden Klasse. Han hørte sikkert til de
allerdriftigste, blev 1622 optagen i det danske Broderskab og var
en velstaaende Mand, der foruden førnævnte Plads ejede et Hus
paa Amagertorv, som han beboede, og en Have uden for
Østerport. Han begravedes 23. Marts 1631 i St. Nicolai Kirke, hvor
hans Hustru var bleven begravet 24. Juli 1626.

Bricka og Fridericia, Chr. IV's egh. Breve I og III. 
O. Nielsen, Kbhvns. Hist. IV. 
Kbhvns. Dipl. I-IV. 
C. Bruun, Kjøbenhavn I, 587. 
Personalhist. Tidsskr. I, 204. 
Thaarup, Det. danske asiat. Compagnie S. 10. 

G. L. Grove.



Willemoes, Joachim Godske, 1781-1858, Præst, Broder til 
nedennævnte Peter W., var født i Assens 24. Dec. 1781. Han
dimitteredes fra Odense Kathedralskole 1797 og tog theologisk
Embedsexamen 1801. Efter at have rejst udenlands var han Timelærer og
blev 1810 Sognepræst for Valløby og Tureby, 1818 for Haarlev og
Himlingøje og 1831 for Herfølge og Sædder, alle tre Embeder i
Bjeverskov Herred. W. døde i Herfølge 13. Marts 1858. Han ægtede
1810 Anne Marie f. Qvistgaard (f. 1790 d. 1858), Datter af
Kancelliraad Jørgen Q., Ejer af Vibygaard. -- W. var paa en Tid, hvor det
kun var Tilfældet med faa Præster, paavirket af de opvakte, hos 
hvem han ogsaa fandt stor Tilslutning. Der fandt i Slutningen af
30erne et aandeligt Gjennembrud Sted hos ham, og det berettes,
at han regnede sin Alder fra denne Tid. Hans Kirker søgtes af
Folk fra mange Sogne; men han var en stille Mand, der aldrig
havde Konflikter med sine foresatte.

Erslew, Forf. Lex. Supplem. 
Winther, Oplevelser af Menighedslivet i Kjøbenhavn og Sydsjælland S. 20 f. 

L. Koch.



Willemoes, Peter, 1783-1808, Søofficer, Søn af Amtsforvalter 
i Assens (senere i Odense) Kammerraad Christen W. (f. 25. April
1736 i Ø. Avsum, d. 10. Nov. 1818 i Fredensborg) og Christiane
f. Dreyer (f. 16. Avg. 1753 paa Wedellsborg, d. 20. Dec. 1832 paa
Frederiksberg), var født i Assens 11. Maj 1783. I hans Barndom,
der hengik i hans Fødeby, viste W. sig som en modig, behændig
Dreng; 4 Aar gammel blev han indskreven som Kadet, 12 Aar
gammel sattes han i Huset hos daværende Kapitajn i Søetaten
E. Bruun i Kjøbenhavn for at gjennemgaa Søkadetakademiet; hos
denne Familie forblev han til 1799 og fik derefter anvist Bolig
paa selve Akademiet. I sin Kadettid erhvervede han sig hurtig
baade Læreres og Kammeraters Yndest ved sit livlige Sind, sin
stærkt udprægede Æresfølelse og en stor Kjærlighed til den Stand,
han havde valgt. Med ret gode Vidnesbyrd afgik han 29. Avg.
1800 fra Akademiet som Sekondlieutenant, indstillet som Nr. 6 af 7.
Umiddelbart efter sin Udnævnelse til Officer udkommanderedes
han med Linjeskibet «Louise Augusta», i Marts Maaned 1801 kom
han om Bord i Linjeskibet «Danmark», men forflyttedes allerede i
Slutningen af samme Maaned til det Gernerske Flydebatteri Nr. 1
(24 Kanoner, 156 Mands Besætning), for hvilket han -- skjønt
kun 18 Aar -- blev Chef. Batteriet, der hverken havde Master
eller Sejl, indlemmedes i Kommandør Olfert Fischers Sødefension
paa Reden og fik anvist Plads temmelig centralt i Linjen, mellem
Eskadrechefens Skib «Dannebrog» og Linjeskibet «Sjælland». Det
laa her, ligesom de andre af Defensionens Skibe, fortøjet for
4 Ankere.

I Slaget paa Reden 2. April 1801 kæmpede W. mod Nelsons
Flagskib «Elephant», der havde lagt sig ud for «Dannebrog».
Begunstiget af sit lave Dæk, over hvilket Fjendens Kanonkugler
for største Delen gik hen uden at ramme, lod han sine Kanoner
spille lystig, opmuntrende sine Folk ved al Slags Spøg, foregaaende
dem med et følgeværdigt Exempel paa Mod og Aandsnærværelse, 
og tilføjede virkelig den engelske Kolos saa megen Skade, at
endog Nelson selv ikke kunde nægte ham sin Beundring. Da
«Dannebrog» havde strøget og som et brændende Vrag var drevet
nord paa, og efter at W.s nærmeste Sekundanter «Elven» og
«Akershus» havde trukket sig ud af Kampen, blev Situationen
imidlertid aldeles fortvivlet for W. og hans Fælle Lieutenant Nic.
Müller (Stykprammen «Hajen»); Folkene pilledes bort af det engelske
Musketten, og Skroget blev stærkt beskadiget. Medens «Hajen»
maatte overgive sig, lykkedes det derimod W. ved at kappe sine
Fortøjninger at drive ud af Slaglinjen og senere at blive bugseret
ind paa Reden, hvor han ankom selv ubeskadiget, men med et
forskudt Skib, 12 Mand døde og 34 Saarede. I en Samtale,
Nelson senere havde med Kronprinsen, skal han have rost W. i
stærke Udtryk og udtalt, at «den Mand burde være Admiral»;
Prinsens Svar lød, at skulde han forfremme alle sine tapre
Officerer saadan, fik han kun Admiraler til sin Raadighed. Denne
Ytring har senere givet Anledning til en Del Polemik; fra norsk
Side har man villet gjøre gjældende, at Nelsons Ros gjaldt
den for øvrigt udmærket tapre Lieutenant Muller paa «Hajen»;
Chr. Bruun har imidlertid undersøgt Spørgsmaalet meget nøje og
fastslaaet, at Ordene virkelig gjaldt W.

Efter Slaget blev W. stærkt feteret og optoges som Medlem
af Frimurerordenen. 1802 var han paa Togt i Middelhavet med
Fregatten «Rota». Ved Hjemkomsten fandt han Faderen
afskediget og siddende i smaa Kaar; uvist af hvilken Grund blev han
nu grebet af Mismod, begyndte endogsaa at studere Jura for at
kunne skifte Stand og erholdt en længere Orlov. 1807 aabnede
der sig imidlertid en Udsigt for ham til at komme i russisk
Tjeneste; han opgav da Studeringerne og begav sig afsted, men
vendte hurtig tilbage ved Efterretningen om den Fare, hvori
Danmark befandt sig. I Efteraaret og Vinteren 1807-8 var han ansat
ved Troppeoverførelsen fra Langeland til Falster, hvilken mest
udførtes med aabne Baade*, han fik her en længe ønsket Lejlighed til
at øve sit Mod og sin Snarraadighed over for de mange engelske
Skibe i Bæltet og slap altid heldig fra sine Rejser. Ved samme
Lejlighed stiftede han Venskab med N. F. S. Grundtvig, hvilket
senere, da W. var falden, gav sig Udslag i Grundtvigs bekjendte
Sang «Kommer hid I Piger smaa». I Foraaret 1808 udkommanderedes 
W. med «Prins Christian Frederik »; i dette vort eneste
tilbageblevne Linjeskibs sørgelige Kamp ved Sjællands Odde (VIII,

473) 22. Marts, hvor W. var Chefens Adjudant, fandt den unge
Lieutenant, truffet i Hovedet af en Kugle, Heltedøden tillige med
mange af sine Skibsfæller. Sammen med disse jordedes han paa
Oddens Kirkegaard, hvor Sølieutenantselskabet 1883 har rejst et
Monument for de faldne.

O. Lütken, Peter Willemoës. 
Chr. Bruun, Admiral Lord Nelson og Peter Willemoës. 
A. Larsen, Dansk-norske Heltehist. 1700-1814.

C. With.



Villumsen, Hans, --1671, Generalproviantmester, Forfatter, 
var en Søn af Villum Lucassen, Raadmand i Odense (d. 12. Jan.
1617), og Hustru Barbara Arntsdatter (d. 5. Juni 1643). Forældrene
vare fra Holland, men maatte under Urolighederne der søge et
nyt Hjem og havde, vistnok ved Handel, vundet en god Stilling
i Odense. De havde en talrig Børneflok, hvoraf flere ved
Giftermaal knyttedes til ansete Patricierslægter i denne By (XI, 506).
H. V. boede efter Faderens Død hos Moderen og har formodentlig, 
da han voxede til, fortsat Forretningen. I ethvert Tilfælde
blev han en velhavende Mand, der i Krigstiden 1643-45 og
1658-60 kunde gjøre Regeringen betydelige Forstrækninger,
hvorfor der blev udlagt ham Krongods rundt omkring i Landet, men
særlig i Fyn, hvor han bl. a. fik det Gods, der tidligere havde
hørt til det gamle Prælatur Assens eller Tofte Provsti. Det var
navnlig i den H. V. tildelte Stilling som Generalproviantmester
i Fyn, at han forstod at berige sig og at samle Gods; men
det var paa en Tid, da Jordegods ikke var meget værdt, i det
Udbyttet ofte næppe kunde dække Skatternes Beløb. V. døde
ugift 27. Okt. 1671. Siden bleve hans Arvinger dragne til
Regnskab af den i Christian V's Tid nedsatte store Revisionskommission 
og dømte til at udlevere alt det til V. for hans ofte slet
hjemlede Fordringer udlagte Gods og dertil en meget betydelig
Pengesum. Ved deres gode Forbindelser og en stærk og
udholdende Paakaldelse af den kongl. Naade slap de dog forholdsvis
godt derfra. -- Under sine Finansoperationer havde V. fundet
Tid til at sysle med Poesien; han fik dog ikke noget udgivet, og
det meste af hans Forfatterskab gik til Grunde med Resens
Bibliothek i Hovedstadens store Brand 1728; dog er i Haandskrift
bevaret hans metriske Bearbejdelse af Davids Salmer, der vidner
om, at han har haft et for hin Tid betydeligt Herredømme over
den poetiske Form. O. Borch betegner ham som «graviter disertus».

Bloch, Den fyenske Geistligh. Hist. I, 309 f.
Rørdam, Arrebos Levnet I, 234 f. 
Ny kirkehist. Saml. I, 5 70 ff. 
Saml. til Fyens Hist. og Topogr. III, 302.
Engelstoft, Odense Bys Hist., 2. Udg. 
Rasmussen-Søkilde, Kaj Lykkes Fald S. 32. 
Hist. Tidsskr. 7. R. IV.

H. F. Rørdam.



Willumsen, Jens Ferdinand, f. 1863, Maler. F. W. er født 
i Kjøbenhavn 7. Sept. 1863 som Søn af Herreekviperingshandler
Hans W. (f. 1835) og Ane Kirstine f. Jensen (f. 1836 d. 1899). Efter
en Tid at have staaet i Snedkerlære gjennemgik han Teknisk
Skole for at uddannes til Arkitekt; senere gik han paa
Kunstakademiet og malede under Krøyer. I de Billeder, han fra
1883-89 udstillede paa Charlottenborg, lagde han ingen
fremtrædende Ejendommelighed for Dagen; fra 1891, da han var
Medstifter af «Den frie Udstilling», hvis Bygning er opført efter hans
Tegning, har han vist sig som en udpræget Impressionist, hvis
Billeder, der ofte se ud, som om de bundede i hæslige Øjebliksfotografier, 
have vakt Beundring hos mange, Forargelse hos flere.
Et energisk og særegent Talent er W. i alle Tilfælde, og meget
af, hvad han har malet, saa vel Figurmalerier som Landskaber,
virker stærkt og æggende ved ejendommelig Naturfølelse, men hans
barokke Linjeføring og voldsomme Pensel afskrækker i Regelen
Beskueren, før denne har givet sig Tid til at opsøge, endsige til
at fordybe sig i den Stemning, Arbejdet muligvis rummer. Som
Billedhugger har W. udført et Gravmæle over sine Forældre,
manierert og til en vis Grad ukunstnerisk ved Sammenføjningen
af de to arkaiserende Hermer og den lille realistisk udførte Dreng,
der sidder imellem dem, men til Trods derfor dog helt storstilet.
En ikke ringe Virksomhed har W. udfoldet paa Kunstindustriens
forskjellige Omraader.

W., der i de senere Aar mest har levet i Paris, ægtede
7. Marts 1890 Juliette Alma Nicoline Meyer (f. 1863), Datter af
Brændevinsbrænder Hans Christen M. (f. 1835) og Olga Julie
Augustine f. Klamke (f. 1840). Som Billedhuggerinde har hun udstillet
en Del smaa Kvindefigurer, Danserinder osv. i det 18.
Aarhundredes franske Stil.

Weilbach, Nyt dansk Kunstnerlex.

Sigurd Müller.

 --1602, Lektor, Forfatter">

Villumsen, Thomas, --1602, Lektor, Forfatter, var født i 
Odense. Hans Moder, Ellen Pedersdatter, ægtede efter sin Mands
Død en Raadmand i Malmø, ved hvem hun blev Moder til den
bekjendte og ansete Borgmester Jacob Mikkelsen i Kjøbenhavn 
(XI, 333), der har gjort sig fortjent af Halvbroderens Minde ved
længe efter hans Død at udgive hans «Davids Psalter paa danske
Rim». Om T. V.s Studier, under hvilke han erhvervede
Magistergraden, savne vi Efterretninger. 1585 blev han Rektor i Lund og
senere tillige Kannik ved Domkirken. Han ægtede Birgitte, Datter
af Ærkedegnen i Lunds Kapitel, M. Baltser Jacobsen (VIII, 342).
Hun døde allerede 1590 i sit 32. Aar og efterlod 3 Børn. S. A.
fik T. V. et Vikariat ved Domkirken, blev 1593 Lektor ved samme
og døde 20. Juli (ell. Juni) 1602. -- Der tillægges ham flere
Skrifter -- hvoraf nogle med interessante Titler -- men de synes alle
tabte (de fleste af dem ere næppe blevne trykte) med Undtagelse
af ovennævnte Salmeparafrase, der vistnok vilde være gaaet tabt,
om fornævnte kjøbenhavnske Borgmester ikke havde taget sig
af den og 1641 havde ladet den komme for Lyset.

Rietz, Skånska Skolväsendets Hist. S. 249. 
Ny kirkehist. Saml. I, 540 ff. V, 68. 203. 

H. F. Rørdam.



Wilse, Christian Ferdinand, 1790-1860, Højesteretsassessor,
var en Søn af Overretsprokurator Jacob Ferdinand W. (f. 19. Marts
1758 d. 13. Okt. 1830) og Cecilie Christence f. Cappel (f. 27. Dec.
1766 d. 19. Febr. 1834). Han fødtes i Kjøbenhavn 8. Juni 1790,
blev 1807 Student fra Metropolitanskolen, 1810 juridisk Kandidat,
1812 Underkancellist i Danske Kancelli, 1818 Protokolsekretær i
Højesteret, 1819 Assessor i Landsover- samt Hof- og Stadsretten,
1831 tillige Kongens Foged i Kjøbenhavn, men udnævntes allerede
s. A. til Assessor i Højesteret, hvilken Stilling han dog atter
foreløbig opgav, da han 1845 blev Nationalbankdirektør. 1858
indtraadte han paa ny i Højesteret og beklædte dette Embede til sin
Død (22. Avg. 1860 i Jægersborg). I en lang Aarrække ledede
han desuden som Forstander det daværende praktisk-juridiske
Selskabs Øvelser for studerende ved Kjøbenhavns Universitet. 1829
var han bleven Justitsraad og 1859 Konferensraad. Han blev
27. Sept. 1828 gift med Anna Augusta Sophie Elisabeth Phister
(f. 23. Juli 1803 d. 31. Dec. 1840), en Søster til Skuespiller J. L.
Phister (XIII, 100).

G. Kringelbach.



Wilse, Jacob Nicolai, 1735-l80l, Præst, topografisk 
Forfatter og Rejseskildrer, fødtes 24. Jan. 1735 i Lemvig. Hans Fader
Peder Jacobsen W. var Hører ved Byens Latinskole og døde 1786
som Sognepræst til Jegindø i Thy. Moderen hed Maren 
Nielsdatter Bierregaard (d. 1772). W. blev Student 1752, theologisk
Kandidat 1756. Derefter søgte han sit Udkomme som Huslærer «hos
adskillige Standspersoner i begge Riger» og udvidede sine egne
Kundskaber i nyere Sprog. I Fransk drev han det saa vidt, at
han paa dette Sprog forfattede et episk Digt, som udkom 1762 i
Christiania og var hans første Forsøg som Skribent. Desuden
lagde han sig efter Mathematik og Fysik. Da han 1766 kom til
Kjøbenhavn for at søge Kald, blev han af den russiske
Ambassadør, Geheimeraad Casp. v. Saldern (XIV, 571), antagen til at læse
Mathematik med 4 unge Medlemmer af det russiske Gesandtskab,
hvilket foregik paa Fransk. Dette varede til 1768, da han ved
v. Salderns varme Anbefaling opnaaede Spydeberg Præstekald i
Smaalenene. Aaret før havde han taget Magistergraden. 1784
blev han titulær Professor og udnævntes 1785 til Sognepræst i
Ejdsberg i Smaalenene, hvor han tilbragte Resten af sine Dage.

Gjennem et Forfatterskab, som strækker sig over 40 Aar, har
W. vundet et agtet Navn i vor Litteraturs Historie; hans
topografiske Arbejder og Rejseiagttagelser have endnu sit Værd og
sine Læsere. Under Opholdet i Kjøbenhavn udgav han 1767
«Fridericiæ Stads Beskrivelse», omhyggelig udarbejdet og vidnende om
mangesidige Indsigter; den blev ogsaa gunstig modtagen af
Kritikken. Efter Bosættelsen i Norge samlede han al sin Interesse
om dette Land. Der har næppe levet nogen danskfødt Mand i
Norge, der i højere Grad end W. har følt sig som Nordmand.
Om en af sine Bøger siger han, at han udgav den i Christiania
«af en Slags norsk Patriotisme», uagtet han kunde faa den
billigere og bedre trykt i Kjøbenhavn. Han benytter sig af særnorske
Ord og er en af de første, som begyndte at skrive Stednavne
efter norsk Udtale. Med stor Iver gav han sig straks i Færd med
at samle til sit Præstegjælds Topografi, der 1779 udkom som
«Fysisk, økonomisk og statistisk Beskrivelse over Spydeberg».
Naar man betænker, at dette Sogn hverken hører til de større
eller mærkeligere i Norge, forbavses man over dette svære Bind
paa 600 Sider, hvormed desuden som Tillæg fulgte «Meteorologisk
Natur- og Husholdningskalender», en «Norsk Ordbog» m. m.
Tingen er, at store Afsnit af Værket, særlig hvad der angaar
Landhusholdningen samt Folkets Sysler og Liv, kan betragtes som
Afhandlinger, hvis Indhold gjælder hele det østlige Norge. Da han
var forflyttet til Ejdsberg, udgav han ogsaa over dette Præstegjæld
en indholdsrig Beskrivelse, som optoges i «Topografisk Journal». 

Hos en Mand med saa udprægede topografiske Interesser som
W. maatte Rejselysten tidlig melde sig; «jeg er,» siger han,
«ligesom født til at se mig om i den vide Verden og med Lyst til
derved at udvide mine Kundskaber». Denne Lyst blev kun daarlig
tilfredsstillet. Midlerne manglede, og et Stipendium var ikke at
opdrive. Saa længe han boede i Norge, kom han ikke længere bort
fra sit Hjemsted end til Kongsberg, gjennem Sverige havde han
rejst Landevejen fra den norske Grænse til Lund, og endelig
havde han i 1776, da han gjorde et Familiebesøg i Danmark, der
fra foretaget en hurtig Rejse over Hamborg til Berlin. Dette var,
hvad han havde set uden for sit Fødeland. Men han brugte Tiden
og Øjnene godt og supplerede hvad han havde set ved Læsning
og Korrespondance. Disse Rejser skaffede ham Stof nok til 5 Bind
«Rejseiagttagelser», som indeholde en rig Samling af værdifulde
Efterretninger. Det meste deraf havde han først meddelt i en
tysk Samling af Rejsebeskrivelser.

Med sin livlige og frugtbare Aand var W. stadig optagen af
Planer til at afhjælpe de Mangler, som han forefandt i sit nye
Fædreland, navnlig paa Oplysningens Omraade. For at have et
Organ begyndte han 1777 at udgive «Maanedlige Afhandlinger i
Hensigt paa det sande, nyttige og behagelige», hvori han bl. a.
fremsatte Tanken om en Realskoles Oprettelse i Christiania. Det
var et Tilløb til et Tidsskrift for Norge, men det blev ved den
ene Aargang. Da siden andre satte det mere levedygtige norske
Tidsskrift «Hermoder» i Gang, blev W. en flittig Medarbejder i
dette. Hans Artikler ere som oftest fulde af gode og nyttige
Bemærkninger, men i disse, som i hele sit Forfatterskab, lagde
han alt for liden Vægt paa Fremstillingen; han siger ogsaa selv:
«Jeg har mere haft Tankerne til Tingene end til Ordene».

Det var naturligt, at en Mand som W. maatte slutte sig med
Begejstring til Tanken om et eget Universitet for Norge. Denne
Sag havde hvilet i nogle Aar, da W. i 1793 udstedte en
«Indbydelse til mine norske Medborgere og Landsmænd for med mig
underdanigst at ansøge om et Akademi i Norge». Han indbyder
deri alle Fædrelandsvenner til at mødes med ham i Christiania
en bestemt Dag for at aabne en Pengeindsamling og for øvrigt
drøfte Universitetssagen. Dette Skridt vakte stor Opsigt i begge
Lande, og W. betragtedes herefter som denne store Sags egentlige
Leder. Mødet kom i Stand og aabnedes med en Tale af W.,
som derhos fremlagde en Plan til Universitetets Indretning. Til 
at føre Sagen videre nedsattes et Udvalg af Landets bedste Mænd,
deriblandt naturligvis W., som i de følgende Aar med Tale og
Pen vedblev at virke for denne Sag, som laa ham mere paa
Hjærte end noget andet; hver Gang Mismod eller Slaphed
mærkedes hos de andre, var W. paa Færde med et nyt ildfuldt
Indlæg, saa at Spørgsmaalet altid holdtes oppe, saa længe han levede.
Den Popularitet, han herved vandt i Norge, var overordentlig;
selv skulde han ikke opleve at se sit varmeste Ønske opfyldt; han
døde 25. Maj 1801.

W. var gift 1. (1770) med Anna Cecilia Thorup (d. 1783),
2. (1784) med Gurine Marie Morland (d. 1796), 3. med Martha
Grøgaard (d. 1814).

Kort Underretn. om J. N. Wilse, Kbhvn. 1786 (Avtobiografi). 
Nyerup, Lit. Lex. 

A. E. Erichsen.



Wilster, Carl, 1698-1776, Officer, antagelig Søn af 
nedennævnte Martin Jacob W. (eller maaske af dennes Broder nedennævnte
Peter Jacob W.). Han blev født 10. Nov. 1698, skal 1715 være
traadt ind i Krigstjenesten og s. A. have faaet sin Ilddaab under
Stralsunds Belejring; 1716 blev han Premierlieutenant i Eickstedts
gevorbne Infanteriregiment og gjorde de følgende Felttog i Norge
med. Efter at hans Regiment i 1721 var opløst, skal han have
foretaget flere Udenlandsrejser, traadte atter 1731 ind i Hæren
som Kapitajn og blev ansat i Krags gevorbne Infanteriregiment;
1733 blev han forsat til Drabantgarden og 1735 til Livregiment
Dragoner, 1736 blev han Major af Kavalleriet, 1738 Sekondmajor,
1745 Oberstlieutenant af Kavalleriet (Anciennetet fra 1744), 1749
Premiermajor, 1754 Oberstlieutenant af Dragonerne og 1760
virkelig Oberstlieutenant, 1761 Oberst og Chef for 2. søndenfjældske
Dragonregiment, 1762 Generalmajor, 1765 Deputeret i det norske
Generalkrigsdirektorium, 1773 Generallieutenant og 1776
Kommandant i Frederiksstad, men døde 16. Juli s. A. -- W. blev 1755
optaget i den danske Adelstand og Kammerherre og 1774 hvid
Ridder. Han blev gift 1. (1728) med Christine Henrica f. v.
Amthor (f. 1705 d. 1762), og 2. (1764) med Karen f. Holter (f. 1725
d. 1782), Enke efter Justitsraad Poul Lachman Vogt. Hun bragte
sin Mand betydelig Formue, ejede bl. a. Godset Ljan ved
Christiania.

Brock, Efterretn. om Rosenborg II, 89. 
H. Krog Steffens, Hvitebjørn og Stubljan S. 24. 

C. O. Munthe.



Wilster, Christian Frederik Emil, 1797-1840, Digter. 
Hans Fader vandt i Overgangstiden fra det 18. til det 19. Aarh. en
sørgelig Berømthed. Carl Heinrich W. (1772-1837), Søn af
Kommandanten paa Rosenborg, Major Cæsar Aug. W., var et
glimrende begavet ungt Menneske, der i en Alder af 16 Aar tog
Artium med Udmærkelse, fire Aar senere juridisk Embedsexamen
med Laud., strax blev Prokurator ved Hof- og Stadsretten og
allerede 1793, kun 21 Aar gammel, Højesteretsadvokat. Han ægtede
det følgende Aar en Kjøbmandsdatter fra Aalborg, Anna Juul Winde
(f. 1770), men 1799 lod han Hustru, Børn og en stor Praxis i
Stikken og flygtede fra Landet med en meget smuk Englænderinde,,
der, tilligemed en betydelig Sum Penge, var betroet til hans
Varetægt af en engelsk Klient, for hvem han førte en Proces i
Kjøbenhavn. Under Navn af Baron v. Essen færdedes han med hende
omkring i Tyskland, bedaarede en Tidlang med sine Talenter og
sit vindende Væsen Hoffet i Rudolstadt, kjøbte Godser i
Meklenborg og blev endelig 1809 i Berlin anklaget for Giftmord paa en
højtstillet Embedsmand, antageligvis for ved Giftermaal med Enken
at komme i Besiddelse af hans Formue. Processen stod paa i
henved 3 Aar, og W. forsvarede sig med glimrende Kløgt og
urokkelig Koldblodighed, men Indicierne vare for overvældende, og
han dømtes til 15 Aars Fæstningsarrest i et Fort ved Stettin. I
denne By tog han Ophold efter Straffens Udsoning, ernærende sig
ved Undervisning og anden Udnyttelse af sine Kundskaber, indtil
han døde en halv Snes Aar efter.

Sønnen Christian W. var det næstældste af de forladte Børn
og født 27. Sept. 1797. 9 Aar gammel blev han Elev i det
Schouboeske Institut, tog Studenterexamen 1813, Aaret efter anden
Examen og 1816 den juridiske Embedsprøve. 1817 fik han Ansættelse
som Volontær i Rentekammeret, men da han ikke længe efter mente
sig uretfærdig forbigaaet ved Besættelsen af en ledig Kopistplads
med en dansk Jurist, tog han øjeblikkelig sin Afsked og kjøbte
sig samme Dag en hebraisk Grammatik for at studere Theologi.
For Udkommets Skyld maatte han dog foreløbig tage imod en
Huslærerplads hos Grev C. C. S. Danneskjold-Samsøe paa Gisselfeldt
og som Følge heraf tilbringe en Del af Aaret paa Landet; men
trods denne Afbrydelse af Studierne og en paafølgende
Hovmestergjerning hos en ung Udlænding kunde han dog 1822 absolvere
den theologiske Embedsexamen med bedste Karakter, et Par
Maaneder efter at han havde faaet Ansættelse som Adjunkt ved det 
gjenoprettede Sorø Akademi. 1827 disputerede W. for
Magistergraden med en Afhandling «De religione et oraculo Apollinis
Delphici», avancerede 1828 til Lektor i Græsk og Engelsk og
indgik 15. Avg. det følgende Aar Ægteskab med sit Søskendebarn
Charlotte Ketty Wilster (f. 21. Dec. 1806 d. 9. Marts 1893), Datter af
hans Farbroder Oberst Carl Fr. W. (f. 1779 d. 1852).

Under denne med saa megen Flid og Energi fuldførte
videnskabelige Uddannelse havde W. skaffet sig Tid til ogsaa at studere
levende Sprog og fremmed Litteratur saa vel som til at prøve
sine digteriske Evner, saaledes i Væddekampen 1819 om en dansk
Nationalsang. Han deltog i denne af «Selskabet for de skjønne
Videnskabers Forfremmelse» iværksatte Sangerkrig med sin «Sang
for danske», den senere saa bekjendte og afholdte «Hvor Bølgen
larmer højt fra Sø», som imidlertid efter Smagstribunalets Skjøn
maatte staa tilbage for Juliane Marie Jessens «kronede», men af
Eftertiden som tom Svulst vragede Sang «Dannemark, Dannemark,
hellige Lyd».

W. var naturligvis stærkt, greben af Oehlenschlägers Digtning,
men hans naturlige Anlæg for Skjæmt og Vid i Forbindelse med
hans erhvervede Indsigt i Formsidens Betydning for Digterværket
bragte ham ogsaa Baggesen nær. Af denne Grund, og vel ogsaa
formedelst Fraværelse fra Byen i en Del af Kamptiden, holdt han
sig uden for den store Digterfejde, men under dens Efterdønning
mellem Heiberg og «Soranerne» 1830 tog han ivrig Del som
førstnævntes absolut mest jævnbyrdige Modstander og parerede i sine
«Dubletbilleder til den nye Lanterna magica» behændig og
vittig hans smidige polemiske Finter. Nogle Aar senere fremkaldte
W. ved en Anmeldelse af Chr. Winthers «Nogle Digte» (1835) i
«Dansk Litteraturtidende» en Skjærmydsel, i hvilken han tørnede
ret alvorlig sammen med Poul Møller, der med sin vante ærlige
Varme tog sin Halvbroder i Forsvar mod den unavngivne
Recensents efter hans Mening spidsfindige og perfide Udtalelser. Striden
fik ikke nogen almindelig Betydning, men gav Anledning til et
Par ret snurrige Episoder og aabenbarede en dybere
Uoverensstemmelse mellem W. og Winther, endog paa et Felt, hvor de
begge havde virket med Lyst og Initiativ, nemlig inden for
Studenterforeningslivet. De havde begge været med fra dets første
Begyndelse, W. havde bidraget til Underholdningen med sin
Afhandling «Om Genifeberen» og Winther inavgureret det
kammeratlige Samlag med sin berømte Sang «Her under Nathimlens 
rolige Skygge». Men mod den exklusive Selvfølelse i Linjerne
«Herrer vi ere i Aandernes Rige» udtalte W. sig og bemærkede,
at de «altid synges med lydeligst Røst af de maadeligste
Studenter».

Sin egen Digtning satte W. ikke højt. Han mente, at hans
Talent for Poesien var underordnet, og baade hans Produktions
ringe Omfang og dens lidet fremtrædende Personlighedspræg give
hans beskedne Værdsættelse Ret. Den rummes i tre Smaabind
«Digtninger» 1827, «Digtninger, ny Samling», 1831, og den efter
hans Død udkomne tredje Samling 1840. Meget af Indholdet er
Lejlighedspoesi, svag i sig selv og, løsreven fra Anledningen,
betydningsløs. Andre Digte, der ogsaa ere mere livskraftige, har
Anthologier og Læsebøger skjænket en forlænget Tilværelse: «Eleonore
Ulfeld» («Tungt Kongedatrens Taare flød»), «Dag og Aften»
(«Dagen gaar saa langsomt hen»), «Angelsachsisk Dødssang» («For
dig et Hus der lavet var»), «Knud Lyne Rahbek» («Paa
grønklædte Bakke der ligger et Hus», med de friske og jævne Linjer:
«Det tyktes ham Synd, om et Navn var forglemt, som stod paa
en Grav, hvor en Digter var gjemt»), det taknemmelige
Deklamationsnummer «Den undvegne», den efter Gellert tillempede
Fortælling «Bonden og hans Søn» («En Bondeknøs, som hedte Hans»)
o. fl., mere end alle de andre det prægtige Digt «Ludvig Holberg»
(«Før var der knap skreven paa Dansk en Bog»). Baaren af
Krøyers Kvartetkomposition har Studentervisen om «De første Prygl,
vi i Skolen fik», naaet stor Popularitet, i sig selv original i
Indfald og Udførelse, som overhovedet W.s skjæmtsomme Digtning er
mere individuelt præget end hans mere traditionelle Pathos,
saaledes f. Ex. «Rimbrevet fra Sorø» med dets Klage over, at «vor
Jord er saa fordigtet: der er ej Blad, ei Blomst, ej Siv, hvorved
der jo er daanet; ej Barnet selv i Moders Liv er af Poeter
skaanet», og dets dybtfølte Hjærtesuk: «O Verden har saa mangen
Bag, som os til Ris indbyder!» Som Brevskriver gav W. sit
sarkastiske Vid frit Løb, som det ses af hans (i «Musæum»
offentliggjorte) Korrespondance med N. C. L. Abrahams.

Størst Betydning for den danske Litteratur har W. faaet ved
sine Oversættelser af Homer og Euripides. De udfyldte ganske
hans Tid uden for Skolevirksomheden og skred frem med en
forbavsende Hurtighed. 1836 udkom «Iliaden», Aaret efter «Odysseen»,
og ved hans Død (11. Jan. 1840, efter flere Aars tiltagende
Brystsvaghed) forelaa 8 Tragedier paa lidt nær trykfærdige: «Alkestis», 
«Medeia», «Iphigeneia i Aulis», «Iphigeneia i Tauris», «Hekabe»,
«Andromache», «Bacchantinderne» og «Hippolytos». Denne
Overførelse af Klassikerne har selv faaet klassisk Rang i vor Litteratur.
Homeroversættelsen er endog af tysk Kritik stillet over Voss';
Sproget har i Orddannelse og Sætningsbygning Antikkens ædelt
fremskridende Højtidelighed, og Hexametret forener Pomp med
Ynde. Dette betydelige Arbejde sikrer W.s Navn mod
Forglemmelse.

I Hundredaaret for hans Fødsel udgav hans Datter Mariane W.
en lille Samling «Udvalgte Digte», men trykt som en Slags
Bibliofiludgave i kun 50 Exemplarer. 1903 udkom et Bind «Digtninger»
i Udvalg ved E. Rørdam.

Nær og Fjærn Nr. 297. 
Steffens, Was ich erlebte II. 
Genealogisk og biografisk Archiv S. 105 ff. 
Biografisk Skildring af From Møller foran «Digtninger 1840), af E. Rørdam foran ovennævnte Digtsamling. 
Museum 1891 II, 313 ff. 1893 II, 131 ff. 
Nic. Bøgh, Christian Winther II. 322 ff.

P. Hansen.



Wilster, Daniel Jacob, o.1664-1732, Søofficer, var Søn 
af Tøjmester Johan Jacobsen W. (f. i Holsten 1623, d. 24. Marts
1693) og Cathrine f. Teutmann (d. 1719) og født o. 1664. W. blev
1685 Lærling i Søetaten, foretog flere Rejser til Vest- og Ostindien
og senere med danske Orlogsskibe. 1690 og 1695 var nan i
udenlandsk Krigstjeneste. 1694 blev han Lieutenant i Søetaten, 1697
Kapitajnlieutenant, 1700 Kapitajn, 1705 Kommandørkapitajn, 1710
Kommandør og Aaret efter Schoutbynacht (Kontreadmiral), 1694-95
gjorde han Tjeneste i Orlogsskibet «Lindormen» under Just Juel
(VIII, 588), 1696 førte han Fregatten «Hejren» i Østersøen, 1698
tiltaltes han for at have kaveret for Oberst Mules ulovlige
Ægteskab, men erholdt dog Pardon. 1700 sendtes han som Chef for
«Hejren» med 2 andre Fregatter til Pillau og stilledes til Kongen
af Polens Disposition; ved Hjemkomsten i Efteraaret maatte han
ty ind til Præstø for ikke at falde i Hænderne paa den svenske
Flaade. 1704 førte W. Fregatten «Ørnen» paa Frederik IV's
Norgesrejse, 1705 ansattes han ved Indrulleringen i Slesvig, men
forflyttedes 1707 til Stavanger og 1708 til Bragenæs Distrikt, hvor
han med sit stridbare Sind kom i Klammeri med sin Mynstringsskriver 
og paadrog sig en alvorlig Reprimande af Generalkommissariatet. 
1710 førte han Orlogsskibet «Beskjærmeren» i Østersøen,
og Aaret efter var han Chef for Flaadeafdelingen i Norge; med
denne skulde han holde den svenske Gøteborgeskadre i Skak og 
standse dens utaalelige Kaperier i Kattegat. Admiralitetet fik dog
mange Ærgrelser af ham; han gjorde ikke sin Pligt, var altid
utilfreds og fortrædigede den flinke Kommandørkapitajn H. Knoff
(IX, 254). Da han 1712 ved sin overdrevne Forsigtighed lod en
stor svensk Konvoj slippe ind til Gøteborg, brast Admiralitetets
Taalmodighed; F. Trojel (XVII, 523) opsendtes som hans Afløser,
og som Arrestant førtes W. til Kjøbenhavn, hvor han ved en
Krigsret dømtes fra sin Charge. Frederik IV formildede dog
Dommen til Afsked i Naade; til Tak herfor blev W. Forræder og gik
over til Svenskerne.

I 1715 deltog W. som Chef for det svenske Orlogsskib «Stockholm» 
i Slaget ved Jasmund; han kæmpede tappert mod de danske,
fældede Viceadmiral Just Juel og mistede selv et Ben. Til
Belønning for sit Forhold forfremmedes han til Viceadmiral. Som
saadan førte han 1716 en Flaade i Østersøen paa 16
Orlogsskibe, med hvilke han forjog Admiral Ulrik Kaas' Eskadre i
Farvandene (IX, 71). W. var imidlertid for urolig en Karakter til
synderlig længe at kunne finde sig til rette samme Sted; snart vakte
han Misnøje i Sverige og forlod derfor dette Land, hvorefter han
tog Ansættelse i Rusland ved den der nyoprettede Flaade, 1721
var han russisk Viceadmiral og Medlem af Admiralitetskollegiet,
1722 førte han en mindre Eskadre i Nordsøen, Aaret efter sattes
han i Spidsen for en Expedition til Madagaskar; Skibene led
imidlertid Havari paa Udrejsen, og Foretagendet blev opgivet.
Ved Peter den stores Død 1725 var W. et af de fornemste
Medlemmer i Kollegiet, Ridder af St. Andreas-Ordenen osv., men nød
for øvrigt kun ringe personlig Agtelse. 1727 udnævntes han til
Chef for Marineakademierne og 1729 for Stationen i Kronstadt.
Snart dalede dog hans Stjærne; i Sept. 1729 blev han
reprimanderet for sin Opførsel mod den dansk-russiske Admiral Siewertz;
da han ikke vilde falde til Føje, erholdt han Aaret efter Afsked
fra sin Stilling i Kronstadt og forflyttedes til St. Petersborg. Ogsaa
der fornægtede hans Halsstarrighed sig ikke; han stilledes da for
en Krigsret; men inden denne havde fældet Dom, afgik han ved
Døden, 21. Juli 1732, i St. Petersborg.

W. var gift 2 Gange. Hans første Hustru, til hvem han blev
viet 1696, var Hollænderinde og hed Ida Jellis (d. i Kjøbenhavn i
Febr. eller Marts 1705). 1706 giftede han sig med Cathrine Fogh,
Enke efter Amtsforvalter i Randers Enevold Randulf (d. 1704); hun
var Datter af Stadsoberst i Kjøbenhavn Jørgen Fogh (V, 229); hun 
levede endnu 1746 som Enke hos sin Broder Etatsraad Peder F.
til Ryomgaard.

Norsk hist. Tidsskr. 2. R. IV.                                                    

C. With.



Wilster, Ernst Henrik Claude (eller Glode), 1808-81, Officer, 
hørte til en Slægt, der har skjænket Fædrelandet mange
udmærkede Mænd. Et sikkert urigtigt Familiesagn vil vide, at en
af hans Forfædre, Oberstlieutenant Johan Jacob Jacobsen blev
adlet af Kong Frederik III i Aaret 1651 med Navnet Wilster, fordi
han havde udmærket sig i Nærheden af denne By. Adelspatentet
er dog først af 31. Oktober 1755 og tildeltes W.s Oldefader,
ovennævnte Generallieutenant Carl W. -- W. fødtes 21. Avg. 1808 i
Kjøbenhavn og var Søn af Kapitajn, senere Oberst Carl Frederik W.
(f. 2. Marts 1779 d. 2. Juli 1852) og Dorothea f. Fugleberg (d. 1842).
Han traadte 1818 ind i Hæren som Volontær, blev Landkadet
1819 og erholdt 1822 Sekondlieutenants Anciennetet. Sine
Lieutenantsaar tilbragte han dels ved Prins Christian Frederiks Regiment,
dels ved 1. og 2. Jægerkorps og ved Kongens Regiment. Han
forfremmedes til Premierlieutenant 1831 og til Kapitajn ved
sidstnævnte Regiment 1840. Efter Hærreduktionen i 1842 kom W. til
1. Jægerkorps, ved hvilket han næsten uafbrudt forblev indtil 1860,
og det var med denne kjøbenhavnske Afdeling (Kastelsjægerne),
at han i den første slesvigske Krig vandt sit Krigerry.

I Fægtningen ved Bov var Korpset første Gang i Ilden, men
først i Slaget ved Slesvig fik det Lejlighed til at udmærke sig
under Kampen om Annettehøhe. W. kæmpede her under Schleppegrell 
og Major Schepelern, som blev meget haardt saaret, hvorefter han overtog
Kommandoen over Korpset, hvilket han førte med Dygtighed i
Kampen ved Nybøl; men navnlig i Kampen om Dybbøl Banke fik W.
faa Dage senere Lejlighed til at lægge sin Dristighed for Dagen,
i det han med to Kompagnier tilbageerobrede den af Fjenden
besatte Nybøl Mølle, som han først atter opgav, da Overmagten
blev for stor. I Felttoget 1849 var Jægerkorpset tildelt Ryes
Brigade og deltog med Udmærkelse i Kampen ved Kolding 20. April
samt navnlig i Slaget ved Kolding 3 Dage senere, da W. under
Katastrofen ved Ejstrup dækkede vore Troppers Tilbagegang over
Kolding Aa. Han var ligeledes med ved Viuf og ved Vejle og
besatte Aarhus efter Kavallerifægtningen den 31. Maj. Senere
tilbagelagde han med to Jægerkompagnier under Forhold, der
krævede den største Forsigtighed og Paapassenhed, Strækningen 
Gammel Arnsberg-Helgenæs, ialt 21 Mil, paa 42 Timer. Kort
forinden var W. udnævnt til Major. I 1850 hørte Jægerkorpset til
Schepelerns Brigade, og det udmærkede sig under Kampen om
Solbro, hvor Fjenden gik angrebsvis frem, medens W. den 25. Juli
om Morgenen førte sine Jægere frem til Storm dels over den
brændende Bro, dels gjennem Aaen.

Efter Fredslutningen forfremmedes W. 1851 til Oberstlieutenant
og 1858 til Oberst, hvorefter han i 1860 blev Kommandør for
2. Infanteribrigade og Kommandant i Slesvig. S. A. fik han
Kommandørkorset af Danebroge af 1. Grad, og i 1863 tillagdes der
ham Generalmajors Karakter. Ved Hærens Mobilisering samme
Efteraar blev W. ansat som Kommandør for 4. Infanteribrigade,
der besatte Dannevirkestillingens højre Fløj. Retræten her fra
foregik under vanskelige Forhold, men han førte alle sine Tropper og
Stillingens Kanoner velbeholdne tilbage. Kort efter overtog han
efter den Saarede General Steinmann Befalingen over 3. Division i
Fredericia, men under Fægtningen foran denne Fæstning den 8. Marts
saaredes han af en Granat; Geværkuglerne havde altid ladet ham
gaa Ram forbi, som han selv med en Hentydning til sin Lidenhed
sagde -- fordi de fløj ham over Hovedet.

Først henimod Krigens Slutning kunde han atter melde sig
til Tjeneste og blev da Kommandant for 2. Division, men stilledes
ved Fredslutningen til Raadighed for 1. og senere for 2.
Generalkommando. I 1867 udnævntes han til General og Chef for 1. jyske
Brigade i Aarhus, og her tilbragte han Resten af sin Tjenestetid,
afholdt og æret af alle, med hvem han kom i Berøring. 1871 førte
han Befalingen over Lejrdivisionen ved Hald. Da han i 1872
holdt sit 50 Aars Officersjubilæum, benaadedes han med Storkorset
af Danebrog, og i 1874 udnævntes han til kommanderende
General i 2. Generalkommandodistrikt, hvilken Post han beklædte,
indtil han i 1878 paa Grund af Alder maatte forlade Hæren. Han
døde ugift 27. Dec. 1881.

W. var en ægte Soldaternatur; ikke alene var han i Besiddelse 
af ubetvingeligt Mod og Dristighed indtil Forvovenhed, men
han var tillige aldrig bange for at paatage sig Ansvaret. Desuden
forstod han som faa at elektrisere Soldaterne, for hvis Vel han
altid sørgede med den største Omhu, han havde det rette Blik
for, at Troppernes gode Moral er den første Betingelse for at
kunne føre dem til Sejr; af sine underordnede forlangte han den
strængeste Pligtopfyldelse, men han behandlede dem stedse paa 
en ligefrem Maade, hvorved han vandt Hjærterne. Desuden var W.
altid rede til at give fuld Oprejsning, naar han ved sin Ilterhed,
uden at ville det, havde gjort nogen Uret. Endelig var han en
glødende Patriot og gjennemtrængt af den Følelse, at det af hans
Forfædre paa Valpladsen fortjente og hævdede Adelskab paalagde
ham særlige Pligter.

Nationaltidende 30. Dec. 1881.
Søndagsposten 1871 Nr. 396.

P. N. Nieuwenhuis.



Wilster, Martin Jacob, 1655-1716, Officer, var født 1655 
og Broder til ovennævnte Dan. J. W. 1669 indskreves W. til at
lære Fyrværkerkunsten, blev efter aflagt Prøve 1674 Fyrværker
og gjorde en Rejse udenlands; 1675 blev han Fændrik under de
münsterske Tropper og senere Lieutenant ved Landmilitsen i
Holsten; han var med for Wismar, hvorfra han som Kapitajn kom til
Kjøbenhavn og blev ansat ved Fyrværkerkammeret 1676. W.
deltog derefter i den Skaanske Krig: 1676 i Skaane, 1677 paa Rygen,
1678 for Baahus og i Skaane, 1679 i Holsten. Efter Krigen blev
han 1679 Kapitajn paa Kronborg, indtil han 1683 udnævntes til
Major i Kjøbenhavn, hvorfra han s. A. forsattes til Feltartilleriet i
Holsten; han laa først i Frederiksstad, siden i Glückstadt. 1693
var W. med for Ratzeborg, efter først at have været sendt der
ned for at undersøge Fæstningen, og blev s. A. Oberstlieutenant,
1701 kar. Oberst til Fods. Han havde imidlertid, medens
Generalmajor A. Harboe var udenlands, forestaaet holstenske Artilleri,
men blev først 1703 udnævnt til Interimskommandant og 1705 til
Chef for holstenske Artillerikorps, hvorfor han med sit Kompagni
blev forlagt fra Glückstadt til Rensborg. 1708 udnævntes W. til
Brigader og blev i 1709 kaldt til Kjøbenhavn for at sættes i
Spidsen for det Feltartilleri, der skulde sendes i Felten. Han deltog
med det i Slaget ved Helsingborg 1710, var 1711 med det i
Meklenborg og Pommern, blev 1711 Oberst af Artilleriet med Rang
som Generalmajor; 1712 var han med ved Gadebusch, 1713 og
1714 ved Tønning og førte 1714 Angrebet paa Helgoland; 1715
var han med for Stralsund. 1714 fik W. tillige Direktionen over
Staldetaten. Han døde 8. Juli 1716. -- Han var gift med sin
Kusine Anne Cathrine Teutmann eller Teutomann, Datter af
Oberstlieutenant T. ved fynske nationale Infanteriregiment. Hun levede
endnu 1731.

P. C. Bang.



Wilster, Peter Jacob, 1661-1725, Officer, var født 1661 og 
Broder til førnævnte D. J. W. og M. J. W. 1674 blev han Vagt
paa Tøjhuset, 1676 Fyrværker og 1677 Stykjunker; han deltog som
saadan i Krigen 1678-79 og blev i sidstnævnte Aar ansat ved
Artilleriet i Holsten;: 1680 rejste han udenlands; 1682 blev han
forsat til Kjøbenhavns Tøjhus, hvor han s. A. blev Lieutenant,
rejste 1683 atter udenlands og vendte ikke tilbage til Danmark,
men gik til Norge, hvor han blev Ingeniørkapitajn. 1688 var
W. midlertidig paa Bornholm for at deltage i Fæstningsarbejdet.
1693 blev han Major ved Artilleriet og Fortifikationen nordenfjælds
og fik Artillerikompagniet i Throndhjem. Her kom han i Strid
med Kommandanten, General Joh. Vibe, som endog satte ham
paa Munkholm og skrev om ham til Krigssekretær Harboe «at fra
hans Top til hans Taa er han beladt med Løgn, Falskhed og
Ondskabs Bylder». Kongen tilkjendegav dog Vibe, at han havde
overskredet sin Myndighed, og befalede ham at løslade W. 1698
byttede denne Kompagni og fik det i Kongsvinger. Han blev
1700 Oberstlieutenant og fik 1701 Inspektion over Fæstningernes
Arbejder i Norge og Inspektionen over Artilleriet i de oplandske
Fæstninger, Throndhjem medberegnet; fra 1707 maatte han dog
dele Inspektionen over Fæstningsbygningerne med Ingeniørkapitajn
C. Schøller; lidt senere s. A. fratraadte han oplandske Kompagni
og fik akershusiske. 1710 aftraadte W. Inspektionen over de
Fæstninger, han hidtil havde haft, til Oberstlieutenant Caspar Schøller,
1712 fik han Karakter som Oberst af Artilleriet og udnævntes
til Kommandant i Fæstningen Frederiksort med Tilladelse til at
tage sit akershusiske Artillerikompagni med der til. 1716 fik han
Ordre til at aflevere Kommandoskabet og begive sig til
Kjøbenhavn og 1717 til at afgive. Chefsposten for norske Artilleri. Der
var nemlig blevet klaget over, at han misbrugte Garnisonen, og
at han havde forsømt Artillerihestene. Da han kom til
Kjøbenhavn, viste det sig, at han ogsaa havde brugt Korpsets
Munderingspenge. 1718 nedsattes en Krigsret over ham, og han sattes i
Arrest til 1719 i Kastellet «for hans sælsomme Konduite og deraf
følgende Soupçon». W. undskyldte sig med, at han for 1709-15
kun havde faaet Avance, for 1716 og 1717 intet og havde maattet
opholde sig her nede i 2 Aar. Kongen pardonnerede ham og
eftergav ham, hvad Munderingspengene overskred hans Afregning.
1719 blev han Kommandant i Glückstadt, men da han her tillod
sig at gjøre Forandringer i givne Bestemmelser, fik han 
forskjellige Reprimander af Kongen og, da intet hjalp, sin Afsked 1720,
fordi han havde vist sig «kontrær i Efterlevelsen af vore givne
Ordrer, havde brouilleret sig med civile og militære og gjort
Indgreb i vore Befalinger». W. nægtede at aflevere Protokoller,
Kort etc. vedkommende Kommandantskabet; først da han truedes
med Arrest, gav han efter. Han levede derefter i Hamborg og
døde 1725. General W. Løvendal giver følgende Karakteristik af
ham: «han er snurrig og giver en mere at bestille med sin
Vigtighed end 3 andre Oberster, men han har sine gode Egenskaber,
og sit Artilleri holder han i god Orden». -- Han blev 29. Dec.
1684 gift med Marie Sophie Baumann (f. 11. Nov. 1662, d. 9. Juli
1744 i Christiania), Datter af Zahlkommissær og Proviantforvalter
Dominicus B.

Lange, Norske Samlinger II, 120 f. 
Anker, Norske Generalspersoner S. 284. 
Personalhist. Tidsskr. I, 55. 
Tychsen, Fortifikations-Etaterne og Ingenieur-korpset 1684-1893.                                                                     

P. C. Bang.



Vilstrup, Andreas Fabricius Krarup, f. 1824, Præst og 
Skolemand. V. er Søn af nedennævnte Konsistorialraad C. N. V.
og født 17. Juni 1824 i Borris. 1841 blev han Student fra
Borgerdydskolen paa Christianshavn, som da bestyredes af hans
Morbroder, og 1849 Cand. theol. Efter at have undervist ved
Borgerdydskolen i Kjøbenhavn og Mariboes Realskole 1844-55 blev han
1856 personel Kapellan hos Sognepræsten i Skaarup og Lærer ved
Seminariet sammesteds, 1860 ord. Kateket og Førstelærer ved
Borgerskolen i Aalborg, 1869 Sognepræst i Bjørnsholm og Malle samt
Forstander og Førstelærer ved Ranum Seminarium, 1878
Sognepræst i Bjerregrav og Aalum og kort efter Provst for Middelsom
og Sønderlyng Herreder. V. oversatte H. Zschokkes Husandagtsbog 
(1853) og J. P. Hebels Fortællinger (1860) paa smukt Dansk
og var en ypperlig Lærer i Religion og Modersmaalet (Afhandling
om dette Fag i Skaarup Program 1858, Sproglære 1869). Hans
Beskrivelse over Palæstina (1867) ligesom hans Lærebog og Kort
over dette Land ere blevne stærkt benyttede og ere udkomne i
flere Oplag. Desuden indlagde han sig Fortjeneste ved at arbejde
med Held for Bevarelsen af Ranum Seminarium, da dets Tilværelse
var truet. Som Provst har han været en dygtig Tilsynsmand.
Han ægtede 1. (18. Juli 1850) Therese Victoria Rebekka Kayser
(f. 4. Juli 1832 d. 17. Okt. 1855), Datter af Partikulier Jacob 
Hartvig K., 2. (20. Dec. 1858) Anna Sophie Lasson (f. 15. Marts 1837),
Datter af Krigsraad Jens Frederik v. L. (f. 1785 d. 1855).

Joakim Larsen.



Vilstrup, Claus Nicolai, 1784-1871, Præst og Skolemand,
var født 25. Jan. 1784 i Viborg og Søn af Organist ved
Graabrødrekirke Andreas V. og Karen Nielsdatter. Han blev Student 1800,
Cand. theol. 1805 og Aaret efter Andenlærer ved Borris Seminarium.
1815 blev han Sognepræst i Vorbasse og Heinsvig, 1819 i Borris
og Faster samt Lærer og Medforstander ved Seminariet der, for
hvilket han 1821 efter sin Svigerfaders Død blev Forstander, indtil
det ophævedes 1826. V., der var en for sin Tid dygtig Præst og
Lærer, udgav en Læsebog og en Vejledning i Forstandsøvelser
(1814 og 1815), af hvilke den første fik megen Udbredelse i Jylland.
1846 fik han Titel af Konsistorialraad og døde 12. Nov. 1871. Han
ægtede n. Marts 1809 Sophie Dorthea Krarup (f. 8. Febr. 1791
d. 21. Okt. 1854), Datter af Amtsprovst C. J. L. K. (IX, 455).

Joakim Larsen.



Wimmer, Ludvig Franz Adalbert, f. 1839, Sprogforsker og 
Runolog. L. W. er født 7. Febr. 1839 i Ringkjøbing, hvor hans
Fader, Adalbert Ernst W. (d. 1882), var Toldbetjent. Moderen var
Karoline Henriette f. Petersen. Efter i nogle Aar at have gaaet
i Kolding Latinskole dimitteredes W. fra Ribe Skole 1857. Ved
Universitetet tog W. fat paa et omfattende Sprogstudium og hørte
Forelæsninger over saa vidt forskjellige Sprog som Hebraisk og
Arabisk paa den ene, Sanskrit og Oldnordisk paa den anden Side,
foruden at han ogsaa studerede klassisk Filologi. Interessen for
den sammenlignende Sprogvidenskab og især de nordiske Sprog
vandt dog stadig større Overhaand, og 1865 tog W.
Magisterkonferens i «nordisk Sprogvidenskab» med Sproghistorien som
Hovedfag med Udmærkelse. For det sammenlignende Sprogstudium har
W. altid følt den mest levende Interesse, og hans Virksomhed paa
det nordiske Sprogomraade støttes til et grundigt og omfattende
Kjendskab til andre indoevropæiske Sprog. I 1878 meldte W. sig
som Medansøger om Professoratet i Sanskrit. Efter at have
disputeret for Doktorgraden (1868) ved Afhandlingen «Navneordenes
Bøjning i ældre Dansk» blev han i 1871 ansat som Docent i
sammenlignende Sprogvidenskab og 1876 som extraordinær Docent
i nordisk Filologi ved Universitetet; 1886 blev han Professor
ordinarius, da K. Gislason tog sin Afsked. 

W.s videnskabelige Virksomhed vedrører hovedsagelig to -- i
øvrigt meget nær beslægtede -- Omraader, det sproglig-grammatiske
og det runologiske. Til det første hører en af hans tidligste
Afhandlinger af sproghistorisk Art «Den historiske Sprogforskning og
Modersmaalet» (i Aarb. f. nord. Oldkh. 1868), der indeholder en
kort Fremstilling af ældre sammenlignende Forsøg, hvorunder Rasks
Fortjenester særlig fremhæves; derefter gives der en Udsigt over
de nordiske Sprogs Udvikling i korte, klare Træk, ligesom ogsaa
Runeindskrifternes sproglige Betydning fastslaas. S. A. udkom W.s
nævnte Disputats, hvori der gives en grundlæggende Fremstilling
af et af de vigtigste Kapitler af Olddansk (ældre Dansk). Et Par
Aar senere udgav han det epokegjørende Skrift «Oldnordisk
Formlære» (1870; oversat paa Tysk 1871 af E. Sievers), der i en noget
omarbejdet Skikkelse udkom paa Svensk ved Th. Wisén
«Fornnordisk Formlära» (1874); her blev for første Gang givet en fuldt ud
videnskabelig-moderne Fremstilling af det gamle (norsk-) islandske
Bogsprogs Formlære, bygget paa en noget nær udtømmende
Materialsamling og saaledes, at man senere kun har haft lidet at
ændre eller tilføje. Hovedvægten lægges -- og med rette -- 
paa selve Bøjningslæren, hvorimod Lydlæren behandles knappere
og i sine Hovedtræk. Denne Bog har dannet Grundlaget for alle
senere Fremstillinger. Af sproglige Afhandlinger kan nævnes:
«Smaabidrag til nordisk Sproghistorie» i Det filol.-hist. Samfunds
Mindeskrift (1879), «Oprindelsen til Ordet «Vederlag» i
«Vederlagsret» (Oversigt over det kongl. Vidensk. Selsk. Forhandl. 1898).
-- Af Oldskrifter har W. -- foruden de i den oldnord. Læsebog
optagne Stykker -- i Forbindelse med F. Jónsson besørget den
fototypiske Udgave af Codex regius af Eddadigtene med
palæotypisk Indledning og Anmærkninger (1891).

Det andet Hovedomraade, der har været Gjenstand for W.s
Forskninger, er Runologien, hvis Hovedgrundlægger han -- med
Prof. S. Bugge -- er. Allerede 1867 offenliggjorde han en
Afhandling om «De ældste nordiske Runeindskrifter» i «Aarb. f. nord.
Oldk.»), der nærmest var fremkaldt ved i. Bind af G. Stephens'
store Runeværk. Skjønt egentlig polemisk er den af en
vidererækkende Betydning, i det den klart angiver Principperne for
Tolkningen af de ældste saa vanskelige Runeindskrifter; her udtales
ogsaa for første Gang, hvilket Forholdet er mellem de forskjellige
(det ældre og det yngre) Runealfabeter. 1874 udkom -- i samme
Tidsskrift -- W.s Hovedafhandling «Runeskriftens Oprindelse og
Udvikling i Norden», hvor Runeskriftens Oprindelse alsidig og
skarpsindig behandles, Tegn for Tegn gjennemgaas, og det vises,
hvorledes det yngre latinske Alfabet ene er tilstrækkeligt til at
forklare dem, hvert for sig; udførlig eftervises Forholdet mellem det
ældre og det yngre Runealfabet. En tysk Oversættelse af denne
Afhandling (ved F. Holthausen), delvis forøget og omarbejdet, udkom
1887 under Titelen «Die Runenschrift», ledsaget af flere meget
værdifulde nye Tillæg. Det Resultat, W. er naaet til, staar urokket til
Trods for de forskjellige Forsøg, der i de sidste Tider -- især
fra tysk Side -- er gjort paa at give en delvis anden Forklaring
af enkelte Tegns Oprindelse. W.s Forklaring er konsekvent og
ensartet og netop af den Grund saa meget sandsynligere.

Efter Fremkomsten af denne grundlæggende Afhandling var
det naturligt, at man i W. saa den, der fortrinsvis maatte være
rustet til at fortolke og udgive de gamle Runemindesmærker, først
og fremmest de egentlig danske. Ganske vist havde P. G. Thorsen
i lange Tider beskæftiget sig med de danske Indskrifter og
allerede udgivet 1. Del (1864) af sit Runeværk; men hans Fortolkning
og Afbildninger viste sig i flere Henseender at være ret
mangelfulde. I sin Afhandling havde W. givet en Fortolkning af de
ældste danske Stenindskrifter, ledsaget af fortrinlige Afbildninger,
ligesom han 1875 og l876 fortolkede flere andre Runestene. Det
blev nu af Oldskriftselskabet overdraget W. at samle og udgive
alle danske Runemindesmærker. W. begyndte strax sine
systematiske Undersøgelser, der særlig bleve foretagne i Aarene 1876-79;
ethvert Monument granskedes paa Stedet -- en Fremgangsmaade,
W. fra først af havde hævdet som den eneste rigtige, --
opmaaltes og aftegnedes (Prof. M. Petersen- ledsagede W. paa alle
Rejserne). Alt det trykte og utrykte Materiale vedrørende
Indskrifterne benyttedes ogsaa paa det grundigste. Senere ere flere Rejser
foretagne, dels for at revidere tidligere granskede Stene, dels for
at undersøge nye, der efterhaanden bleve fremdragne. En klar og
fortræffelig Oversigt over Runetolkningens Historie og hans egne
Undersøgelser har W. givet i Universitetets Indbydelsesskrift (April
1895). Af en særlig Interesse er det her at læse, hvorledes det
er lykkedes W. ved Hjælp af et Slags dertil egnet tykt Papir at
tage meget nøjagtige Aftryk af enhver Sten og Indskrift.
Imidlertid varede det endnu længe, inden Udgivelsen kunde begynde.
Derimod udkom Enkeltafhandlinger som «Døbefonten i Aakirkeby
Kirke» (1887), «Sønderjyllands historiske Runemindesmærker» (1892; 
jvfr. «Sønderjyllands Runemindesmærker» i «Det nordslesvigske
Spørgsmaals Historie» 1901) -- alle udførte med mønstergyldig
Nøjagtighed og Skarpsindighed. I den sidstnævnte Afhandling lykkedes
det Forf. at paavise Tilstedeværelsen af hidtil ukjendte, meget
interessante historiske Forhold i et Afsnit af det 10. Aarh. i Egnen
ved Slesvig og det gamle Hedeby. «De tyske Runemindesmærker»
behandlede W. i en Afhandling i «Aarbøger» 1894. Endelig
begyndte det store Runeværk, «De danske Runemindesmærker», at
udkomme 1895 (t 2i de historiske Mindesmærker, Saadanne som
er knyttede til historiske Personer og Begivenheder); 2. Del udkom
1899-1901 (indeholdende Jyllands og Øernes (med Undt. af
Bornholms) Runestene). I 4. Dels første Afdeling behandles Runeligstene
og forskjellige andre til Kirker knyttede Gjenstande m. m. Værket er
i enhver Henseende et Mønsterværk, ikke blot ved sit ydre Udstyr
og sine Afbildninger, men ogsaa ved den Skarpsindighed, hvormed
de ofte meget vanskelige Indskrifter ere læste og tydede, den aldrig
svigtende videnskabelige Metode og sproglige Finfølelse, samt den
udtømmende Nøjagtighed, hvormed Monumenterne beskrives. Faa
Grund af sit indtrængende Studium af hele Materialet er W. ogsaa
i Stand til med tilnærmelsesvis Sikkerhed at anvise hvert enkelt
Monument dets Plads i den kronologiske Rækkefølge, hvorved de
historiske Mindesmærker ere fortræffelige Holdepunkter. Værkets
Afbildninger af de historiske Mindesmærker ere særskilt udgivne
med en kort Forklaring i nogle faa Exemplarer, hvoraf et findes i
det nationalhistoriske Musæum paa Frederiksborg.

W., der altid har haft en stor Interesse for Skolen, har
udgivet flere fortræffelige Skolebøger, saaledes en oldnordisk
Læsebog med Glossar (6. Udg. 1903), en oldnordisk Formlære til
Skolebrug (5. Udg. 1897; overs. paa Islandsk af V. GuSmundsson 1885),
samt, i Forbindelse med J. Pio, danske Læsebøger for
Mellemklasserne og de lavere Klasser, der ere blevne stærkt benyttede.

Som Universitetslærer er W. ualmindelig klar og koncis, og
hans Forelæsninger især over dansk og nordisk Sproghistorie have
haft en stor Betydning. -- W. er (fra 1876) Medlem af det kongl.
danske Videnskabernes Selskab, ligesom han er Medlem af flere
udenlandske Videnskabsselskaber. Han er ligeledes Medlem af
Bestyrelsen af forskjellige litterære Selskaber, i hvis Virksomhed
han har en stor Andel, og han er i Bestyrelsen for det
Arnamagnæanske Legat. Ogsaa paa andre Maader er der blevet lagt 
stærkt Beslag paa W.s praktiske Dygtighed og Energi. W. 
udnævntes 1901 til Kommandør af Danebrog.

W. ægtede (i 1868) Anine Elise Sophie Borch (f. 16. Juli 1837),
Datter af Stadshauptmand B. i Kolding.

Indbydelsesskrift til Reformationsfesten 1868. 
Illustr. Tid. 1892, Nr. 2. (9. Okt.)                                                                            

Finnur Jonsson.

 Friherre, 1802-39, 
historisk Forfatter">

v. Wimpffen, Carl Wilhelm Anton Friherre, 1802-39, 
historisk Forfatter, var Søn af en indvandret bajersk Officer, Tobias
Peter v. W., Kavaller hos Enkehertuginden af Glücksborg, senere
Overvejinspektør i Holsten, og Nicoline Christiane Amalie f. Bloch,
Datter af Biskop Tønne B. (II, 415). W. fødtes i Glücksborg 27. Dec.
1802, og da Faderen 1813 kom ulykkelig af Dage, flyttede Moderen
1814 til Nykjøbing p. F., senere til Roskilde, for at hendes Sønner
kunde opdrages under deres Morbroders, Rektor S. N. J. Blochs
Ledelse (II, 413). 1820 dimitteredes han til Universitetet fra
Roskilde Skole, lagde sig efter Retsstudiet, opholdt sig nogen Tid
ved Universiteterne i Kiel og Gøttingen og tog 1824 juridisk
Embedsexamen paa Gottorp. Derefter arbejdede han i nogen Tid
som Volontær i Rentekammeret, skrev en Afhandling om det
slesvigske Fæstegods, som N. Falck optog i «Staatsbürg. Magaz.», og
ansattes 1826 som Amtssekretær i Haderslev. Her satte han sig
nøje ind i Nordslesvigs retslige og nationale Tilstande og skrev
et Par juridiske Afhandlinger om Tiendevæsenet og Kriminalprocessen. 
Den politiske Bevægelse 1830 kaldte ham frem til Værn
om Slesvigs særlige Interesser i Skriftet: «Ueber die staatsrechtlichen 
Verhaltnisse d. Herzogthümer Schleswig u. Holstein» (1831),
hvori han udtalte sine politiske Anskuelser og ivrede imod
Slesvigs nøjere Forbindelse med Holsten. 1835 forfremmedes han
til Herredsfoged i Vies Herred (Flensborg Amt), og nu var hans
nationale og statsretlige Opfattelse modnet. Tavs, indesluttet,
ubøjelig i sit Retsind og sin Overbevisning, fortrolig saa vel med
dansk som med tysk Aandsliv sluttede han sig uforbeholden til
den vaagnende Danskhed i Sønderjylland. Han var Flors og
Paulsens Kampfælle, P. C. Kochs Ven og Medarbejder, med Liv
og Sjæl Medlem af den «svorne» Trup, der vovede at træde i
Skranken for det nordslesvigske Folks nationale Ret. I sit store,
den Gang dansktalende Herred, der strakte sig lige ned til Byen
Slesvigs Landsogn, indførte han dansk Samtalesprog med Bønderne,
og han var en ivrig Medarbejder af «Dannevirke», ja en Tid lang, 
medens det tryktes i Flensborg, endogsaa dets egentlige Redaktør.
Samtidig skrev han «Geschichte u. Zustände des Herzogthums
Schleswig oder Südjütland» (1839), et Arbejde, der endnu i flere
Retninger har Betydning og vedvarende savner en værdig
Efterfølger. Men en hurtig forløbende Lungetuberkulose tilintetgjorde
alle de til hans Talent og Karakter knyttede Forhaabninger; han
døde 4. April 1839 i Flensborg.

«Dannevirke» 1839 Nr. 47.
Neuer Nekrol. d. Deutschen. XVII.

P. Lauridsen.



v. Wimpffen, Friederich Ferdinand Franz Friherre, 1805-92, 
Forstmand, Broder til foran nævnte C. W. A. v. W., var født paa
Glücksborg 31. Marts 1805. W. blev dimitteret til Universitetet fra
Roskilde Skole 1823, tog 3 Aar efter Forstexamen i Kiel og blev
1841, efter en halv Snes Aars Virksomhed, bl. a. i Hertugdømmerne,
Chef for Rentekammerets Forst- og Jagtkontor. I 25 Aar beklædte
W. denne Stilling, der ofte gav ham en betydelig Indflydelse, og
virkede dernæst 1866-86 som Overførsler for de jyske Statsskove;
han døde i Roskilde 31. Jan. 1892. W. blev udnævnt til Forst- og
Jagtjunker 1827 og Aaret efter til Kammerjunker; 1849 fik han
Titel af Overførster, 1856 blev han Forstmester, 1867 Kammerherre,
1885 Kommandør af Danebrog af 2. Grad. W. deltog livlig som
Taler og Forfatter i Forhandlinger om Skovbruget, og som Vikar
besørgede han gjentagne Gange Forstundervisningen; herfra
stammer hans Bog «Skovtaxationen» (1836). W. ægtede 14. April 1841
Ida Sophie Elisabeth Frederikke Johannsen (f. 23. Nov. 1821 d.
4. Marts 1850), Datter af Geheimekonferensraad F. H. C. J. (VIII,
508), og efter hendes Død blev han 18. Okt. 1851 gift med Louise
Cathrine Sandholt (f. 30. Avg. 1829 d. 28. Jan. 1853), Datter af
Kapitajnlieutenant Claus Henrik Munk S.

Erslew, Forf. Lex. 
A. Oppermann, Bidrag t. d. danske Skovbrugs Hist.
Hoepstorff, Forstlig Stat.

A. Oppermann. 


*

RETTELSER.

*

II. BIND.

S. 120 L. 7-9 f. o. Bemærkningen om, at Peder Berildsen skal have udvidet
og forskjønnet Assens Kirke, udgaar.

-- 537 -- 7 f. n. K. N. Bornemann er ikke født paa Ormholt, men paa
Gjettrup, hvor Faderen den Gang var Forpagter.

*

III. BIND.

S. 603 L. 4 f. n. 1744 Toldkommissær, læs: 1746 Toldkæmmerer.

*

V. BIND.

S. 350 L. 15 f. n. Hertug, læs: Markgreve.
--  -- -- 12  --   Wewerlingen, læs: Weferlingen.
-- 358 -- 19  --   Hertug, læs. Markgreve.
-- 358 -- 18  --   Hertug, læs. Markgreve.
--  -- -- 17  --   25. Dec., læs:  15. Dec.
-- 359 --  7 f. o. Hertug, læs: Markgrev.
-- 392 --  8 f. n. Angivelsen om, at Frieboe døde ugift, er ikke rigtig; han
ægtede 1795 Gertrud Cathrine Bodenhoff (f. i. April 1765 d. 19. Nov. 1814),
Datter af Agent Andreas Christian B. (II, 456).
-- 468 -- 16-15 f. n. Frydendahls virkelige Fader var Theaterdirektør
H. V. Warnstedt (jvfr. XVIII, 274).

*

VI. BIND.

S.  97 L. 4-5 f. o. 10. Febr. 1815. læs: 11. Febr. 1816.
-- 462 --   8 f. n. 1682, læs: 1684.
--  -- --   7  --   Ordet «(Borgmester)» udgaar.
