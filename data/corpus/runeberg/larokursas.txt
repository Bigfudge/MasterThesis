FÖRBEREDANDE LÄROKURS

ASTRONOMI

AF

Dr K. H. SOHLBERG.

Jordens dubbla rörelse, kring solen och kring sin axel, bestämmer
himlahvalfvets ekliptika, eqvator och verldsaxel.

*

STOCKHOLM

C.   E.   FRITZE'S   K.   HOFBOKHANDEL.

*

Pris kartonerad 1 krona 50 öre.



C. G. Hofling
Central-Tryckeriet, Stockholm.

TOTAL (A) OCH PARTIEL (B) SOLFÖRMÖRKELSE

observerad i Indien  d. 18 Aug. 1868.


FÖRBEREDANDE LÄROKURS

I

ASTRONOMI

AF

Dr K. H. SOHLBERG.

Jordens dubbla rörelse,  kring solen och kring sin axel. bestämmer
himlahvalfvets ekliptika, eqvator och verldsaxel.

*

STOCKHOLM

C.   E.    FRITZE'S  K.  HOFBOKHANDEL.



STOCKHOLM, TRYCKT I CENTRAL-TRYCKERIET, 1881.
FÖRORD.

Härmed framlägges ett försök till lärobok i Naturlärans
kosmografiska del, i hvilket författaren tagit till plan att
utgå från de i naturen gifna företeelserna på himlahvalfvet
och från dem leda sig till den Kopernikanska
verldsförklaringen, belyst genom telluriet. Förf. använder dervid, utom
telluriet, en särskild, af honom konstruerad »Himmelsglob
för elementarundervisningen», som får ersätta iakttagandet af
naturens egna företeelser på här ifrågavarande område, då
dessa endast undantagsvis kunna stå till buds eller
tillgodogöras för en skol-lektion. Denna himmelsglob kan erhållas
på reqvisition hos firman Svanström & Co. i Stockholm till
ett pris, som för offentliga skolor, till ett antal af högst 50,
på grund af statsunderstöd blifvit nedsatt till 98 kronor
riksmynt, deri emballage inberäknadt. För öfrige köpare är
globens pris  20  kronor högre,  således  118  kronor.

De arbeten, af hvilkas uppgifter förf. till större eller
mindre del begagnat sig,  äro följande:

D.  G.  Lindhagen,   Astronomiens  grunder.  Stockholm 1858.

C.  F.  E. Björling,  Solen.  Stockholm   1874.

Les étoiles par Amédée-Guillemin. Paris 1879.

N.  Hj.  Strömer, En färd genom Verldsrymden. Stockholm 1879.

T.  R.  Thalén, Om urtid och veckodag, uppsats i Tidskrift
för Matematik och Fysik, Mars 1869.

J.  Norman Lockyer,  Astronomi. Öfv. af H. Hildebrandsson.
Stockholm  1876.

Aug. Wijkander,  Naturlära,  Astronomi. Lund 1879.

Peschel-Leipoldt, Physische Erdkunde, 7:te Lieferung.
Leipzig 1879.
Förf. delar sin bok genom olika tryckstilar i 2:ne
kurser, af hvilka åtminstone den gröfre stilens kurs (vid pass
55 sidor) borde kunna hinna genomgås i de allmänna
läroverkens 5:te klass på den åt ämnet der anslagna tid. En
ytterligare förkortad lärokurs kan erhållas genom uteslutande
äfven af §§ 10, 16—19, hvarefter den återstående grofva
stilen utgör endast 46 sidor, som dessutom till hela sitt
innehåll belysas af åskådningsmateriel, jordgloben, den nyssnämde
himmelsgloben och telluriet.

Stockholm i  Mars  1881.

K. H. Sohlberg.

*


Hos alla bokhandlare är utkommen:

MATERIEN och NATURKRAFTERNA.

Förberedande lärokurs i fysik och kemi

af

Dr K. H. SOHLBERG.

Pris inbunden 2 kr.  25 öre.

*
Jordklotet och himlahvalfvet.

§ 1. Det skenbara horisontplanet. Jorden har form
af ett klot och tyckes befinna sig i medelpunkten till det
skenbart äfven klotformiga himlahvalfvet.

För att vinna en öfverblick af den del af jordytan,
der vi dagligen vistas och hafva våra sysselsättningar,
låtom oss stiga upp på ett berg eller annat tillräckligt
högt föremål med fri utsigt  Lämpligt vore, att en altan eller dylikt anordnades på lärohusets
tak, så att lärjungarne kunde under lärarens ledning då och då, när
tillfälle erbjöde sig, derifrån göra iakttagelser på himmelens vanligaste
företeelser. , — vi skola då finna den
derifrån synliga delen af jordytan hafva form af en
cirkelrund skifva, som oafsedt en mängd förekommande större
eller mindre fördjupningar och upphöjningar är till sin
hufvudsträckning plan. Detta plan skola vi tänka oss
förlängdt i rymden åt alla håll samt kalla vårt (skenbara) 
horisontplan; den cirkelrunda gränslinien för jordytans
synliga del kalla vi synkretsen eller synranden.

Hvad som befinner sig inom synranden kunna vi
således se och öfverskåda, men allt annat som finnes der
bortom på jordens yta, städer, byar, berg m. m., deraf
se vi intet. Hvarför? Det skola vi nu söka visa.

Försök. Tag ett större klot och håll det på något
afstånd framför ena ögat, medan det andra slutes. En
del af omgifningarna i rummet blifver dervid bortskymd
för ögat. För att visa, huru man skall afgöra, hvilken
del af rummet det är som klotet bortskymmer, och
hvilken del klotet ej hindrar ögat att se, hafva vi framstält
nedanstående bild 1. Ögat kan endast se i räta linier.
Vi hafva derför från ögats (ö) pupill dragit tangerande




synlinier till klotet A. Dessa linier bilda tillsammans
en kägelformig eller konisk yta, som berör klotet utefter
en cirkel (se bilden). Bortom denna cirkelformiga 
beröringslinie med klotet utgör den koniska ytan
gränsen mellan den för ögat synliga och osynliga delen af
rummet.

Bild 1. — Visar, huru ögats ö synområde begränsas af ett klot A.

Frågas nu, hvilken del af sjelfva klotet ögat ser, och
hvilken del det icke kan se, så visar bilden, att ögats
synområde å klotet är begränsadt af nyssnämda
cirkelformiga linie, men att ögat på andra sidan om henne
ser intet af klotet. Dessutom finna vi, att ögats
synområde å klotet hopdrager sig, då man närmar ögat mot
klotet, men vidgar sig, då klotet aflägsnas, så att det
slutligen blifver lika med klotets halfva yta. För öfrigt
märkes, att ögats synkrets å klotet bibehåller sin
cirkelform, huru än detta vrides framför ögat i olika
ställningar.

Det är lätt att tillämpa slutsatserna af denna lilla
undersökning på jorden och vår ursprungliga fråga.
Resande, som dagligen färdas öfver jorden i alla riktningar,
hafva nemligen öfverallt gjort den iakttagelsen, att
jorden är en i rymden fritt sväfvande kropp, som, liksom
klotet nyss, öfverallt erbjuder ögat en cirkelformig 

synkrets, hvilken vidgar sig mer och mer, ju högre öfver
jordytan man lyckas komma. Detta förklaras nu helt
enkelt bero derpå att jorden, liksom klotet vi nyss höllo
för ögat, är en, åtminstone i det närmaste, sferisk eller
klotrund kropp, hvaraf vi på en gång kunna se blott den
(skålformiga) del, som omslutes af de från vårt öga
utgående, jorden tangerande synlinierna. Det är denna del
af jorden, som ligger inom vår synkrets, medan det
öfriga är för vårt öga osynligt. Ett annat bevis för jordens klotform finner man deri, att när
jordens skugga, såsom då och då händer, faller på månen, visar hon
alltid en cirkelformig rundning.

Ofvanför den cirkelformiga synkretsen åter ser man
öfverallt på jorden himmelen höja sig såsom ett ofantligt
halfklotformigt hvalf. Af denna iakttagelse, upprepad
rundt hela jordens yta, måste man göra den slutsats, att
himmelen, i sin helhet tagen, skenbart har formen af ett
ofantligt ihåligt klot, i hvars medelpunkt den äfven
klotformiga jorden är satt.

§ 2. Närmare undersökning af det skenbara
horisontplanet. Jordens lodlinjer sammanträffa alla i hennes
medelpunkt.

Den som företager en resa rundt omkring jorden,
finner snart, huru liten del af jordens yta eljest utgör
platsen for hans dagliga lif, samt huru stor och vidsträckt
jorden är. Det första fartyg, som kringseglade jorden,
behöfde för färden 3 år, och äfven med våra dagars
utmärkta fortskaffningsmedel, oceanångaren och
jernbantåget, samt resa både natt och dag åtgå vid pass 2½
månader för en färd jorden rundt via London, New York,
San Francisco, Yokuhama, Suez, Brindisi och åter till
London. Man skulle visserligen på grund häraf kunna
på ett ungefär beräkna jordens storlek, men beräkningen
skulle blifva föga tillförlitlig, då färden naturligtvis gått
i stora krokar och icke kunnat följa en storcirkel åt.
På ett noggrannare sätt har man funnit jordens radie
vara vid pass 637 svenska nymil. Jorden är dock ej ett
fullkomligt klot, utan har en i en viss riktning något
hoptryckt form.


Den del af jorden, som man från hennes yta kan
på en gång öfverskåda, bör således icke vara synnerligt
stor. För att få en föreställning derom, rita upp på
svarta taflan en stor cirkel, som föreställer jorden, samt
sätt ofvan honom på riktigt proportionelt afstånd en punkt,
föreställande vår iakttagelseplats, som vi kunna antaga
vara belägen 10, 50 à 100 meter öfver jordytan. Sök
sedan från den utsatte punkten draga de tangerande
linierna, som bestämma vår synkrets. De skola på vår
ritning i det allra närmaste bilda en rät linie, hvaraf
vi förstå, att de, om vi haft ett klot framför oss i
stället för ritningen, skulle hafva bildat en nästan
fullkomligt plan yta, tangerande klotet i en cirkelrund liten
linie omkring vår antagna iakttagelseplats. Det är denna
yta, som utgör vårt s. k. (skenbara) horisontplan (sid. 1),
och den nära nog till en punkt sammansmältande
cirkelrunda tangeringslinien med klotet motsvarar vår synkrets.

Vi kunna således öfver hufvud och i synnerhet på
fastlandets oregelbundna yta, der synkretsen inskränkes
äfven af skog, berg m. m., anse jordens synliga del sakna
märkbar sferisk bugtighet. Men om vi begifva oss till den
möjligt jemnaste delen af jordytan, nemligen hafvet, samt
stiga tillräckligt högt upp i luften, kunna vi ej längre,
om vi vilja vara riktigt noggranna, anse den synliga
skålformiga , delen af jordytan såsom ett plan, utan måste
göra afseende på den sammes kullrighet. Låt bifogade
bild 2 föreställa en del af hafsytan och a vår iakttagelse-
plats. Ytan a b c d, som enligt § 1 bestämmer vår
synkrets b c d, blir då en starkt tillplattad kon, som
 

Bild 2. — Synområdet från a bestämmes af den koniska ytan a b c d.
b c d är synkretsen.  Ett fartyg närmar sig.



märkbart skiljer sig från ett plan. Bortom synkretsen b c d
kommer samma yta, såsom vi i § 1 visade, äfven att
utgöra den gräns, ofvan hvilken föremål i verldsrymden
utanför jorden måste befinna sig för att kunna ses af en
åskådare i a. Så t. ex. kan man från a af det i bilden
aftecknade skeppet endast se masttopparne, hvilka då tyckas
liksom dyka upp ur hafvet (se bild 3), medan det öfriga
af fartyget är skymdt af vattenytans rundning. Först i
den mån fartyget närmar sig intill synranden i d (bild 2),
börja äfven tacklingens nedre delar samt fartygets skrof
att visa sig, och så snart fartyget öfverskridit synranden,
synes det helt och hållet. Derefter tillväxer det till alla
sina delar i skenbar storlek, ju mer det nalkas åskådaren
(bild 3).

Bild 3. — Fartyg på hafvet, på olika afstånd från åskådaren.

För att bland fastlandets ojemnheter tydligt finna
horisontplanets sträckning, kunna vi tänka oss synkretsen
derstädes öfversvämmad af vatten, som likt en sjö fyller
insänkningarna i jordytan och bildar ett jemnt plan.
Detta plan angifver då sträckningen af jordytans
grundplan eller horisontplanet.

Det samma kan naturligen äfven sägas om den lilla
mängd vätska, som vi slå i en skål eller dylikt. Hennes
fria stillastående yta utmärker horisontplanet på den ort
der vi befinna oss. Nu veta vi af läran om
naturkrafterna,Se t. ex. Sohlberg, Materien och Naturkrafterna,  Stockholm 1880,
s. 44. att den s. k. lodlinien eller tyngdkraftens
riktning är noga vinkelrät mot hvarje stillastående vätskas
fria yta. Hon är således äfven riktad vinkelrätt mot
horisontplanet eller jordytans grundplan. Men linier
som dragas vinkelrätt mot en klotyta träffas alla i
klotets medelpunkt. Så vidt jorden är ett klot, måste
derför alla jordens lodlinier sammanträffa i hennes medelpunkt.




Samma riktning som vi kalla uppåt, blir alltså nedåt för
dem som befinna sig på den punkt af jorden, som är
diametralt motsatt den der vi äro, och vårt »lodrätt» blir
»vågrätt» för dem som bo på 90° vinkelafstånd från oss o.s.v.

§ 3. Jordglober. Horisontplan å jordglob.

Man begagnar klotformiga kroppar till afbildningar
af jorden eller s. k. jordglober. Vill man på en jordglob
utmärka det skenbara horisontplanet i någon viss punkt,
kan detta lämpligen ske genom att derstädes fästa en
liten cirkelrund, jemn och styf papperslapp. Dennes plan
blir nemligen då vinkelrätt mot punktens i fråga lodlinie,
hvars riktning sammanfaller med jordglobens utdragna
radie i den punkten (sid. 5), och om vi göra ett litet
fint hål i papperets beröringspunkt med jordgloben, kan
detta hål närmevis anses utmärka synkretsen i samma
punkt. Lägga vi, t. ex., nämda papper på jordgloben, så
att orten Stockholm befinner sig i hålets medelpunkt,
så antyder det lilla hålet hvad som i Stockholm ses af
sjelfva jordytan, medan sjelfva papperet angifver
sträckningen af Stockholms horisontplan på globen och på
samma gång gränsen mellan det från Stockholm synliga
och osynliga af rymden utanför jordytan. En iakttagare
å Stockholms horisont kan nemligen i ett visst ögonblick
se endast de himlakroppar, sol, måne, stjernor o. s. v.,
som då befinna sig öfver horisontplanet i Stockholm.
Men himlakropparne försvinna och blifva för honom
osynliga strax som de sänka sig under Stockholms förlängda
horisontplan.

När en himlakropp befinner sig i förlängningen af en
geografisk orts lodlinie, säges han befinna sig i ortens zenith.

Frågor till öfning. Om vi någon gång skulle se en fallande
meteor försvinna vid horisontens skogsbryn, skola vi derför tro, att
han nedfallit der i skogen? — Är det ens säkert, att han
någonstädes nedfallit? Kan han icke ännu sväfva fritt i verldsrymden och
ses på andra trakter än våra? — Huru skall man öfver hufvud
bestämma det område af jordytan, från hvilket en till sitt läge gifven
kropp utom jorden är samtidigt synlig? — Visa att en aflägsen
himlakropp, t. ex. månen eller solen, ej kan på en gång ses från mer än
jemnt halfva jordytan. —
§ 4. Himmelens dagliga rörelse. Väderstrecken  i
horisontplanet. Jordens poler.

Låtom oss nu vända vår uppmärksamhet till det
som försiggår i verldsrymden utanför vår jord. Låtom
oss således gå ut en stjernklar vinterafton och närmare
betrakta himmelens ofantliga halfklotformiga hvalf. Vi
se ett mycket stort antal klart blänkande stjernor eller
ljuspunkter sitta derpå fästa. Så snart vi lärt oss
igenkänna åtminstone några af de större s. k. stjernbilderna,
såsom Karlavagnen, Orion, Sjustjernorna m. fl. (härom
mera i § 19), skola vi snart finna, att de från timme till
timme, utan att ändra sin form, småningom ändra läge
och ställning. Betrakta vi t. ex. Karlavagnen i början
af December månad vid 6-tiden på aftonen, så finna vi
honom innehafva ungefärligen den ställning med
»stången» vänd åt venster, som antydes af nedersta figuren i
bifogade bild 4. Sex timmar senare har han vridit sig
så, som figuren till
höger i samma bild
visar. Kl. 6 på
morgonen påföljande dag
står han i Zenith, är
upp- och nedvänd för
betraktaren samt har
stången vänd åt
höger. Se bildens
öfversta figur. Om dagen
ser man med blotta
ögat inga stjernor
på himmelen, men
med tillhjelp af
dyrbara instrument, som
skärpa synförmågan
och kallas teleskop,
kan man se dem äfven då, när vädret är klart, och
öfvertyga sig att de finnas, ehuru luftkretsens belysning
genom solen för obeväpnadt öga borttager deras sken.
På detta sätt kan man utröna, att Karlavagnen
fortsätter sin rörelse äfven om dagen och vid 12-tiden på
middagen sagda tid på året intager det läge, som antydes

Bild 4. — Karlavagnen i olika ställningar på
himmelen under dygnets lopp.

af figuren längst till venster i bilden. Påföljande afton
kl. 6 finna vi honom åter på hans första plats. Det
förefaller således, som om »vagnen» under dygnets lopp åkte
baklänges i en cirkelformig krets omkring en orubblig
punkt på himlahvalfvet, medan härunder de skenbara
afstånd noga bibehållas, som hans särskilda stjernor hafva
inbördes.

Betrakta vi åter Orion, se vi denna vackra
stjernbild, ungefär samtidigt med att Karlavagnen befann sig
i sitt nyssbeskrifna första läge, intaga sin plats på den
sidan af himmelen, der solen går upp, i öster. Efter 6
timmar är han der solen synes om middagen, i söder, och
efter ytterligare 6 timmar står han i vester, i trakten der
solen går ned. Derefter försvinner han under horisonten,
men stiger påföljande afton åter upp på sin första plats
i öster. Äfven Orion synes således röra sig i en
cirkelformig krets, alltid befinnande sig på samma afstånd från
den punkt, kring hvilken äfven Karlavagnen kretsade.
Orion fullbordar ock sitt omlopp på samma tid, som
denne gjorde, men hälften af Orions cirkelformiga bana
ligger under horisonten.

Anställa vi dylika iakttagelser äfven på andra
stjernbilder, komma vi snart till insigt om att stjernorna i
allmänhet icke röra sig hvar och en för sig, utan alla
samfäldt på ett sådant sätt, som om de vore orubbligt
fästa vid det skenbara himlahvalfvet och detta såsom ett
fast förbundet helt småningom vände sig kring en af sina
diametrar. Denna diameter, som kallas verldsaxel, har
sin ena ändpunkt i den punkt på himlahvalfvet, kring
hvilken Karlavagnens stjernor m. fl. synas kretsa i
cirkelformiga banor; den andra, som naturligtvis är diametralt
motsatt, befinner sig under vår horisont. Den förre
benämnes norra och den senare södra verldspolen.
Himlahvalfvets kring verldsaxeln försiggående rullning
benämnes himmelens dagliga rörelse. Den fullbordar hvarje hvarf
på jemnt ett dygn, s. k. stjerndygn. Himmelseqvator
kallar man den storcirkel på himmelssferen, hvars plan är
vinkelrätt mot verldsaxeln. Himmelseqvatorn delar
himmelssferen i en nordlig och en sydlig hälft, norra och södra
stjernhimmelen.
Af verldsaxelns riktning och verldspolernas läge
bestämmas väderstrecken i horisontplanet. Den punkt af
horisontens rand, som befinner sig närmast norra
verldspolen, kallas horisontens nordpunkt. Den diametralt
motsatte punkten i horisontplanet är sydpunkten. Står man
vänd mot norr, är öster riktningen åt höger vinkelrätt
mot nord-syd-linien; vester är den riktning, som är
motsatt öster. Det plan, som å vår antagna iakttagelseort
lägges genom nord-syd-linien och lodlinien, kallas ortens
meridianplan. Det innehåller i sig verldsaxeln.

Till följd af himmelens dagliga rörelse se vi långs
horisontens hela östra kant från norr till söder stjernor
»gå upp» öfver horisontplanet och derefter skrida öfver
hvalfvet i parallela cirkelbågar för att slutligen »gå ned»
på himmelens vestra sida. Härunder nå de sin största
höjd öfver horisontplanet, då de passera
iakttagelseplatsens meridian (»kulminera»). En stjernas höjd öfver horisontplanet är skenbara afståndet från stjernan till horisontens närmaste punkt. — De skenbara afstånden på
himlahvalfvet mätas af vinklarne mellan de synlinier, som dragas från
åskådarens öga till afståndens ändpunkter. Men utom dessa
stjernor, som gå upp och ned, finnas många, hvilka liksom
Karlavagnen hafva sina banor liggande helt och hållet
öfver horisontplanet och som således, oaktadt himmelens
dagliga rörelse, aldrig gå ned. De kallas cirkumpolära
och äro belägna rundt omkring norra verldspolen inom
en krets, hvars radie är lika med afståndet mellan samma
verldspol och horisontens nordpunkt. Detta afstånd,
som bibehåller sig oförändradt, utgör i Stockholm vid
pass 591/3°. Medan de cirkumpolära stjernorna
beständigt befinna sig öfver horisonten, är ett lika område af
stjernor omkring södra verldspolen för oss beständigt
osynligt. — Genom den dagliga rörelsen får himlahvalfvet
en oupphörligt förändrad ställning till jorden, men i alla
dess skiftande lägen blir städse verldsaxelns lutning mot
iakttagelseortens horisontplan oförändrad.

Flytta vi oss till en annan iakttagelseplats på
jordytan, så kan det visserligen hända, att vi der få se
delvis andra stjernor och att derför himmelen der har ett
mer eller mindre förändradt utseende. Men från hvilken 
ort på jordytan vi an betrakta honom, finna vi honom
stadd i en sådan daglig rörelse, som vi nyss betraktat, kring
en axel, hvars ändpunkter på himlahvalfvet öfverallt visa sig
vara de ofvannämnde verldspolerna, och hvars lutning mot
iakttagelseplatsens horisontplan under rörelsens hela förlopp
visar sig vara alldeles oförändrad.

Hvarthän vi begifva oss på jordens yta, se vi
verldsaxeln gå genom vår iakttagelseplats. Då han likväl allt
jemt träffar himlahvalfvet i verldspolerna, kan detta endast
på det sättet förklaras, att de linier, som tänkas dragna
från endera verldspolen till jordytans särskilde punkter,
ej göra med hvarandra någon märkbar vinkel. Till följd
deraf måste jordens diameter vara utomordentligt liten i
förhållande till de skenbara verldspolernas afstånd.
Verldsaxeln går i sjelfva verket genom jordens medelpunkt,
oaktadt det synes oss, som skulle han öfverallt på jorden
gå genom vår egen iakttagelseplats.

Ofvannämda orubbliga lutning hos verldsaxeln mot
hvarje särskild orts horisontplan visar (såsom vi vid
betraktande af en jordglob lätt finna), att han träffar
jordklotet i riktningen af beständigt samma diameter. Denna
diameter kallas jordaxel, och jordaxelns ändpunkter
utgöra jordens s. k. norra och södra pol, som svara mot
de båda verldspolerna. Det är i jordaxelns riktning
jordens form är något hoptryckt (sid. 3). Jordens
polradie är nemligen 636 mil, medan den deremot
vinkelräta (eqvatorradien) är 638 mil.

*


<chapter name="Framställning medelst himmelsglob af
himlahvalfvets vigtigaste företeelser.">

Framställning medelst himmelsglob af
himlahvalfvets vigtigaste företeelser.

§ 5. Himmelsglob. Den matematiska horisonten.

I bifogade bild 5 hafva vi aftecknat en apparat, en
himmelsglob, hvars ändamål är att, så vidt möjligt,
naturtroget afbilda jordklotet och det skenbara 

Bild 5. — Himmelsglob. A himlahvalfvet, B jordklotet.


himlahvalfvet i deras verkliga inbördes ställning till hvarandra.
Det skenbara med stjernor beströdda himlahvalfvet
föreställes i denna apparat af en glasglob A, hvarå stjernorna
äro utsatta i sina riktiga inbördes lägen (nemligen så, som
de synas från jorden), och i glasklotets midt är
koncentriskt insatt en mindre jordglob B.

Verldsaxeln utmärkes af en metallaxel a b, som har
sina ändpunkter på himmelsgloben i de punkter som
motsvara verldspolerna. Denna axel genomborrar jordgloben
utefter den diameter, som motsvarar den verkliga
jordaxeln. På detta sätt kan jordgloben, hvilken liksom
himmelsgloben är rörlig kring verldsaxeln, i hvarje
ögonblick gifvas en riktig och naturtrogen ställning i
förhållande till himmelsgloben och hans stjernor. Man behöfver
blott tillse, att någon viss ort på jordgloben, t. ex,
Stockholm, har samma stjerna i zenith på himmelsgloben, som
han har i verkligheten i det ifrågavarande ögonblicket.
För att utmärka det skenbara horisontplanet fyller man
glasgloben med en färgad, ogenomskinlig vätska Denna påfyllning sker bäst så, att man vid e (se bilden)
afskrufvar jordglobaxelns infattning samt uttager den samma jemte jordgloben
ur glasklotet. Genom det sålunda öppnade hålet slår man så mycket
destilleradt vatten som önskas och färgar det genom tillsats af helt
litet bläck eller stark filtrerad lackmuslösning. Sedan jordglobaxeln å
nyo införts och fastskrufvats, kan man efter behof sänka vattenståndet
med hjelp af det med kran försedda afloppsröret a och luftproppen b.
Skjutes en vattenledningsslang öfver a, kan man, om så önskas, äfven
inpressa mera vatten i glasklotet. till
en sådan höjd (d. ä. något mer än till hälften), att
vätskeytan tangerar jordgloben i hans för tillfället högst
belägne punkt. Är nu denne t. ex. orten Stockholm på
globen, så utmärker vattenytan Stockholms skenbara
horisontplan och uppdrager tillika på glasgloben (den
ungefärliga) gränsen mellan det i Stockholm vid
tillfället i fråga synliga och osynliga af himlahvalfvet (§ 3).

Men vi kunna med apparatens tillhjelp äfven finna
himmelens samtidiga utseende å hvarje annan uppgifven
ort. Vi behöfva för detta ändamål blott tillse, att de
förenade globerna oförändradt bibehålla sin tillfälliga
inbördes ställning, och i detta skick vrida dem, tills 

jordgloben tangeras i den ifrågavarande orten af vattenytans
horisontplan. Genom att, efter lossande af klämskrufven
c, kringvrida den halfcirkelformiga arm E, som
fasthåller globens infattningar, kan man nemligen bringa
vattenytan att tangera jordgloben i en mängd vexlande
punkter. Men dessutom är man i tillfälle att vrida de
förenade globerna samfäldt omkring deras gemensamma
axel a b. Genom dessa dubbla vridningar kan hvilken
som helst punkt på jordgloben bringas i beröring med
den städse orörliga och horisontala vattenytan, utan att
himmelsglobens ställning till jordgloben behöfver rubbas.
Undersök då till öfning himlahvalfvets samtidiga utseende,
vid visst tillfälle, i södra Sverige, på Sundaöarna, vid
Kap Horn o. s. v. Man må ej hafva anspråk på noggrannhet vid dessa inställningar.
De äro att betrakta blott såsom öfningar för lärjungarne samt såsom
en öfvergång till mera exakta bestämningar.

Det är emellertid att märka vid dessa inställningar
att, emedan jordgloben alltid måste hafva en viss
utsträckning omkring himmelsglobens medelpunkt,
vattenytans tangentplan till jordglobens yta ej kan gå genom
himlahvalfvets medelpunkt, utan måste vara skjutet något
åt sidan derom. Härigenom inträffar, att den
ogenomskinliga vätskeytan kommer att för en tänkt åskådare i
hennes tangeringspunkt med jordklotet undanskymma mer
än halfva himmelen, nemligen så mycket mer än
hälften, som en mot jordens radie svarande sferisk
himmelszon. Om vi nu jemföra t. ex. den i Stockholm synliga
himmelen med den, som ses på den Stockholm diametralt
motsatte punkten af jorden, skola vi finna, att en zon
på midten af himmelsklotet, svarande mot jordens
diameter, måste blifva osynlig på båda dessa ställen. Men
nu är frågan: finnes i verkligheten någon sådan å de
båda nämda ställena osynlig zon? Nej, erfarenheten
visar, att ingen sådan zon finnes eller, med andra ord, att
den inskränker sig till en linie på himlahvalfvet af 
omätbar finhet. Då denna omätbart fina linie måste hafva
en bredd lika med jordens diameter, så är detta ett nytt
bevis på, att jordens storlek måste vara försvinnande liten 

i förhållande till det skenbara himlahvalfvets afstånd. En
följd häraf är att, i fråga om himlahvalfvets företeelser,
hvarje horisontplan å jordytan sammanfaller med det
dermed parallela plan, som drages genom jordens medelpunkt.

Vi sänka derför, genom att öppna kranen vid a och lätta
på luftskrufven b, vattenytan i himmelsgloben, tills hon,
om hon tänkes utdragen, kommer att innehålla
jordglobens och himlahvalfvets gemensamme medelpunkt.
Hon blir då det rätta horisontplanet för våra iakttagelser
på himmelsgloben, det s. k. matematiska horisontplanet.
Tillika inse vi, att himmelsglobens inställning hädanefter
alltid gäller jordglobens för tillfället öfverste punkt. Ty
till denna punkt hänför sig vattenytan såsom matematiskt
horisontplan. Allt efter som nämde punkt utgöres af
Stockholm, Calcutta, Buenos Ayres o. s. v., är globen
instäld för Stockholm, Calcutta, Buenos Ayres o. s. v. Jfr noten å föreg. sida.
Genom att utbyta det skenbara horisontplanet mot
det matematiska, hafva vi äfven i högsta möjliga grad
bringat de förenade jord- och himmelsgloberna att motsvara
verklighetens försvinnande lilla jord och ofantligt stora
himmelsklot. Att vi riktigt träffat den diameter i
jordgloben, utefter hvilken han bör genomborras af
verldsaxeln, finna vi deraf, att, när globen är instäld t. ex.
för Stockholm, hans verldsaxel har mot vattenytans
horisontplan den lutning, som vi förut funnit vara den
verkliga i Stockholm. Det inträffar i sjelfva verket då äfven,
att för hvilken annan ort som helst, för hvilken vi
inställa globen, hans verldsaxel har mot vattenytans
horisontplan den lutning, som motsvaras af förhållandena i
verkligheten. Himmelsgloben blir således en i allt
väsentligt trogen bild af det verkliga verldsaltet. I stället
för att resa jorden kring och på ort och ställe
undersöka, huru derstädes himlahvalfvets alldagliga och
lagbundna företeelser gestalta sig i hvarje särskildt
ögonblick, kunna vi för samma ändamål anlita vår
himmelsglob, som inställes för den ifrågavarande orten och det
särskilda ögonblicket. 
§ 6. Den dagliga rörelsen. Jordytans breddcirklar
och meridianer.

På ofvan beskrifna sätt kunna vi således medelst
himmelsgloben undersöka himlahvalfvets ställning i
förhållande till olika orters horisontplan i något visst
ögonblick. Vi skola nu se, huru globen kan användas att
åskådliggöra himmelens dagliga rörelse, sådan hon visar
sig å hvarje särskild ort af jorden.

För detta ändamål böra vi först bestämma
väderstreckens läge i vattenytans horisontplan och tänka oss
derför ett plan lagdt genom verldsaxeln och vattenytans
lodlinie i globens medelpunkt. Detta plan blir
meridianplan för den ort, för hvilken globen är instäld, och
det blir då lätt att utpeka norr, söder, öster o. s. v.
(jfr s. 9).

Nu fästa vi medelst skrufven d (se bild 5) jordgloben
i sitt bestämda läge och begynna, med tillhjelp af
skifvan e, småningom vrida himmelsgloben ett hvarf omkring
verldsaxeln a b i den dagliga rörelsens led. Vi se då,
alldeles så som det i verkligheten sker, vissa stjernor gå
upp långs horisontens östra rand, kulminera i meridianen På himmelsglobens rullningsaxel är inristad en s. k. timcirkel,
som visar storleken af kringvridningen. Index för denna timcirkel är
så satt, att när himmelsglobens deklinationscirklar (storcirklar som
läggas genom hans poler) passera index, gå de genom meridianen.

Vissa himmelsglober äro försedda med särskild meridiancirkel, en
fast halfcirkel af messing, som går från den ena verldspolen till den
andra och utmärker meridianplanets läge.
och åter gå ned i vester, medan andra, de cirkumpolära,
oaktadt kringrullningen alltid förblifva öfver
iakttagelseplatsens horisontplan.

Närmare undersökning af den dagliga rörelsen. Undersök nu
för den ort, för hvilken globen är instäld, hvilka stjernor äro
cirkumpolära, hvilka gå upp och ned, samt hvilka alltid äro osynliga. —
Betrakta äfven de cirkumpolära stjernbildernas, t. ex. Karlavagnens,
skiftande ställningar under den dagliga rörelsens fortgång. Passera de
derunder meridianplanet öfver horisonten mer än 1 gång dagligen? —
Undersök vidare, i hvilka väderstreck eqvatorns stjernor, t. ex. Orions
bälte, gå upp och ned, samt förhållandet mellan de bågar de
beskrifva öfver och  under horisontplanet. — Undersök på samma sätt 
stjernor, belägna å norra eller södra stjernhimmelen. T. ex. den
söder om eqvatorn belägna Sirius och de norr derom belägna
Aldebaran,  Castor och Pollux m. fl.

Vi vilja nu jemföra himmelens dagliga rörelse å
olika orter. Till en början lossa vi skrufven d och vrida
jordgloben något litet omkring verldsaxeln. Härvid
kommer den ort, för hvilken globen förut var instäld,
antag att det varit t. ex. Stockholm, nu att efterträdas af
en annan, som intager jordglobens öfversta punkt (sid. 14),
men samma inställning gäller äfven för honom. Och om
vi fortsätta jordaxelns kringvridning, se vi globen efter
hvart annat blifva stäld för orter, på hvilka alla norra
verldspolen har samma höjd öfver horisonten (59 1/3°),
eller verldsaxeln samma lutning mot horisontplanet, som
i Stockholm. Det är lätt att inse, att för alla dessa
orter himmelens utseende och dagliga rörelse måste visa
sig på lika sätt. De sägas alla ligga på samma
bredd-cirkel som Stockholm.

Låsom oss nu något litet vrida armen E.
Verldsaxeln får då en annan lutning mot horisontplanet och
himmelsgloben blir instäld t. ex. för New York.
Himmelens utseende och den dagliga rörelsens förlopp hafva
nu förändrats, och många stjernor, som i Stockholm voro
cirkumpolära, höra i New York till dem, som gå upp
och ned. Afven har området af osynliga stjernor kring
södra polen förminskats. Vrida vi nu åter jordgloben,
men hålla armen E stilla, blir globen efter hvart annat
instäld för orter, på hvilka alla verldsaxeln har samma
lutning (nära 41°) mot horisontplanet som i New York,
och himmelens dagliga rörelse visar sig på lika sätt.
De ligga alla på New Yorks breddcirkel.

Orter, på hvilka verldsaxeln har samma lutning mot
horisontplanet, och der således himmelens dagliga rörelse
visar sig på lika sätt, utgöra tillhopa en breddcirkel på
jordytan eller sägas hafva samma geografiska bredd. Af
det sätt, hvarpå orterna med samma bredd framkomma
vid jordaxelns kringvridning, följer att breddcirklarnes
plan alla äro vinkelräta mot denna axel eller
verldsaxeln. Breddcirklarne äro således äfven  parallela med 
hvarandra och öfvergå ytterst i jordens båda polpunkter.
Den största breddcirkeln är eqvator, som delar jorden
midt itu.

Orters geografiska bredd räknas i vinkelafstånd från
eqvatorn. Den är nordlig, då orten ligger norr om
eqvatorn, sydlig, då han ligger söder derom. Allt efter
vinkelafståndet från eqvatorn, säges orten vara belägen på 1°,
2°, 3°, 10°, 20° o. s. v. nordlig eller sydlig bredd.
Eqvatorns bredd är 0°, polernas 90°.

Meridianer kallas åter halfcirklar, som hafva
jordaxeln till diameter. Hvarje sådan halfcirkels plan är
tillika meridianplan för alla de orter, som äro belägna å
den bugtiga delen af hans omkrets. Den 1:ste meridianen
räknas vanligen öfver Greenwichs observatorium. Hvarje
annan meridian bestämmes genom att angifva vinkeln åt
öster eller vester, som hans plan gör med den 1:stes.
Orter som ligga på samma meridian sägas hafva samma
geografiska längd. En ort är sålunda belägen på 1°, 2°,
3°, 10°, 20°, 30° o. s. v. östlig eller vestlig längd, när
hans meridian gör denna vinkel åt öster eller vester med
den 1:sta meridianen. Uppsök såsom exempel följande
orter å kartan eller jordgloben: 1) 60° nordl. bredd, 30°
östl. längd fr. Greenw.; 2) 40° s. br., 175° ö. l.; 3) 1°
s. br., 91° v. l.; 4) 82° n. br., 58° v. 1.

Ytterligare öfningar med himmelsgloben. Inställ nu till öfning
himmelsgloben för eqvatorn och undersök, huruvida några stjernor der
alltid äro osynliga, hvilka gå upp och ned samt om några cirkumpolära
finnas. — Undersök äfven ställningen i förhållande till horisontplanet
hos de synliga stjernornas cirkelformiga banor. — Märk
verldspolernas läge.

Inställ nu himmelsgloben äfven för jordens polpunkter samt gör
samma undersökningar.

Gör äfven inställningar för sydliga breddgrader samt jemför den
dagliga rörelsens företeelser å motsvarande nordliga och sydliga
breddgrader.

§ 7. Geografisk bredd är lika med polhöjd.

Vi hafva af föregående § funnit, att å alla orter, som
äro belägne under samma breddcirkel, har verldsaxeln 
samma lutning mot horisontplanet, men att denna
lutning vexlar från den ena breddcirkeln till den andra.
Låtom oss ställa himmelsgloben för eqvatorn. Jordgloben
B's öfverste punkt (se bild 6) är då en af eqvatorns
punkter och verldsaxeln a b
ligger derför i horisontplanet.
Bild 6. — Visar, huru verldsaxeln, när
man går från eqvator mot polen, höjer
sig öfver horisontplanet med den
geografiska breddens vinkelbelopp.
Antag sedan, att vi från
eqvatorn ville öfvergå till
orten o på t. ex. 18° nordlig
bredd, för att undersöka
verldsaxelns lutning mot hans
horisont. Jordgloben B jemte
verldsaxeln a b måste då på vanligt sätt vridas omkring
sin medelpunkt, tills o blir globens öfverste punkt (sid. 14).
Tydligen är dertill en vridning på just 18° erforderlig
(se bilden). Men som verldsaxeln förut låg i
horisontplanet, får han genom denna vridning, såsom bilden
angifver, en lutning af 18° mot samma plan. Således är
orten o's geografiska bredd = (norra) verldspolen höjd öfver
o's horisont.

Vi skola i allmänhet finna, att för hvar grad vi
flytta oss på jorden från eqvator mot polerna, höjer
sig motsvarande verldspol 1° på himmelen, tills vi
hunnit polerna sjelfva, då verldspolen står i zenith. Det är
då tydligt, huru sjömannen kan af verldspolens höjd öfver
horisonten och himmelens deraf beroende utseende
bedöma, på hvilken geografisk bredd han befinner sig. Är
nämda höjd 10°, 23 1/2°, 59 1/3° o. s. v., så befinner han
sig ock på en geografisk bredd af 10°, 23 1/2°, 59 1/3°
o. s. v., nordlig eller sydlig, allt efter som det handlade
om norra eller södra verldspolen. I verkligheten bestämmer man  dock icke den geografiska bredden
på hafvet genom något omedelbart  iakttagande  af polhöjden.
 Och när vi vilja
inställa himmelsgloben för en viss uppgifven geografisk bredd,
hafva vi hädanefter blott att tillse, att verldsaxelns
lutning mot horisontplanet är lika med den uppgifna bredden.
Inställ till öfning himmelsgloben för Hammerfest, Neapel,
Singapore, Kapstaden, Kap Horn m. fl. orter, hvilkas
geografiska  bredd  inhemtas af kartan eller en större 
jordglob. Verldsaxelns lutning mot horisonten afläses  på
gradskifvan f (se bild 5, sid. 11).

Ytterligare öfningar med himmelsgloben. Huru stor är vinkeln
mellan himmelseqvatorns plan och horisontplanet på de nyss anförde
orterna? — Huru förändras således himmelseqvatorns ställning till
horisontplanet, när man färdas från eqvatorn till polerna? — Om en
stjerna befinner sig å eqvatorn, huru högt kan hon då stiga öfver
horisonten i Stockholm eller på de andra nämde orterna? — Om en
stjerna befinner sig på 1, 2, 3 etc. graders vinkelafstånd från
närmaste punkt å eqvatorn, säges hon hafva 1, 2, 3 etc. graders
deklination, nordlig eller sydlig, allt efter som hon befinner sig norr eller
söder om eqvatorn. Sirius har en sydlig deklination af 16 1/2 grader,
Aldebaran en nordlig af 16 1/2 grader, Castor, en nordlig af 32 3/4°,
allt ungefärligen. Huru högt kunna då Sirius, Aldebaran, Castor stiga
öfver Stockholms horisont? — Hvilken är den minsta deklination en
stjerna måste hafva for att vara cirkumpolär å Stockholms horisont?
— Dylika frågor äfven i afseende på andra breddgrader.

§ 8. Himlahvalfvets skenbara rörelse förklarad genom
en rullningsrörelse hos jorden.

Det förefaller osannolikt, att stjernorna i
verkligheten skulle röra sig så, som himmelens dagliga rörelse
visar sig för oss. Ty då himlahvalfvet är så ofantligt
aflägset (sid. 10 & 13), med hvilken, i mån af deras närhet
till eqvatorn, oerhörd hastighet måste då icke stjernorna
dagligen beskrifva sina cirklar omkring jorden? Huru
förklara, på hvad sätt stjernorna under denna hastiga
rörelse kunna bevara sina skenbara inbördes afstånd? Och
slutligen, huru finna någon antaglig orsak, hvarför denna
oerhördt stora verld utom oss skulle vända sig kring den
försvinnande lilla jorden såsom sin medelpunkt? Vi må
derföre tillse, huruvida icke himmelens dagliga rörelse
kan förklaras såsom en skenbar företeelse.

För detta ändamål skola vi använda vår vanliga
himmelsglob, men utbyta dess jordglob B med sin axel mot
ett slags biapparat D (se bild 5), som vi i stället insätta.
Denna biapparat utgöres af en på en axel fäst liten kula,
hvilken föreställer en jordglob i förminskad skala och
omkring hvilken vi hafva satt en plan skifva, som är rörlig
kring en af diametrarne i den lilla jordglobens
eqvatorcirkel och sålunda kan ställas i olika lutningar mot 
jordaxeln. I dessa sina olika lägen företräder skifvan
matematiska horisontplan, som svara mot alla särskilda
geografiska bredder. Bokstäfverna å skifvan, N, S, O, V,
utmärka de 4 hufvudväderstrecken i  horisontplanet.

Vi aftappa nu vattnet ur globen och insätta
beskrifna biapparat i stället för jordgloben B. Apparatens
vridbara skifva må vara instäld för hvilken bredd som
helst, vi rätta blott himmelsglobens ställning derefter, så
att skifvan blir horisontal. När detta skett, anteckna vi,
hvilka stjernor synas i det förlängda horisontplanets
skärning med himmelsgloben, i nordpunkten och vidare långs
synkretsens rand till ostpunkten o. s. v. Derpå vrida vi
himmelsgloben t. ex. 45° i den dagliga rörelsens led och
undersöka, hvilka stjernor genom denna vridning föras i
synkretsens rand. Vi vilja nu visa, att alldeles samma
stjernor, som då finnas i denna rand, skulle synts der,
äfven om vi låtit himmelsgloben stå stilla, men i stället
meddelat jordgloben himmelsglobens nyssnämda vridning i
motsatt led. Vi återföra alltså himmelsgloben i sitt förra
läge och vrida sedan jorden kring verldsaxeln en lika
vinkel (45°), som vi nyss vredo himlahvalfvet kring samma
axel, men i motsatt led. Horisontplanets östra kant
sänker sig dervid under stjernorna på östra himmelen, som
dervid synas »gå upp», medan dess vestra kant höjer sig
öfver stjernorna på vestra himmelen, hvilka dervid tyckas
»gå ned». Och när den ifrågavarande vridningen
fullbordats, skola stjernorna, som då ses ligga i det rörliga
horisontplanets förlängning, befinnas vara noga de samma,
som nyss genom himlahvalfvets rullning fördes i det
orörliga horisontplanets kant.

Men icke blott de vid horisontens östra rand
uppgående och de vid den vestra nedgående stjernorna blifva
de samma i begge fallen; hela stjernhimmelen öfver
horisontplanet, vare sig det är rörligt eller orörligt, blifver
också den samme, huru stor eller liten än vridningen
begge gångerna göres, och vi kunna derföre påstå, att
jordens rullning omkring sin axel, när den sker i
motsatt led mot himlahvalfvets, frambringar samma skenbara
förflyttningar hos stjernorna, som dem vi iakttaga i
himmelens dagliga rörelse.

Jordens poler äro då intet annat än ändpunkterna af
den diameter, kring hvilken jorden rullar, och verldsaxeln
är samma diameter utdragen mot det skenbara
himlahvalfvet, som träffas af den samme i verldspolerna.

Iakttaga vi från tid till annan verldspolernas läge,
skola vi finna, att de från år till år förblifva orörliga på
himlahvalfvet. Vi inse, att detta beror derpå att jordens
rullningsaxel pekar beständigt åt samma håll i rymden. Det
är först efter mycket långa tidrymder eller genom
mycket skarpa instrument man upptäcker en småningom
fortgående förändring i verldspolernas läge.

§ 9. Himlahvalfvet är en synvilla. Vårt solsystem
och fixstjernorna.

Men låtom oss nu undersöka, huruvida icke äfven
den hvalfformiga himmelen är en synvilla. Eller skola
vi verkligen tro, att stjernorna sitta på ett ofantligt
hvalf, alla lika långt från jorden? Vi må söka
jemförelser  från  vår  erfarenhet  om förhållandena på jorden.

Bild 7. — A  en åskådares öga,  a, b, c, d, e, f i mörkret spridda ljus på olika
afstånd, hvilkas relativa storlek ögat A förgäfves söker bedöma.

Vi antaga, att vi en mörk afton befinna oss vid
stranden af en sjö, å hvars vida yta åtskilliga med
lyktor försedda fartyg ligga förankrade. Der vi se
fartygsljusen ligga tätt tillsammans, tro vi att äfven fartygen
göra det, och der ljusen synas långt åtskilda, tro vi lätt
att fartygen befinna sig på ett stort afstånd från
hvarandra. Likväl kan det huru ofta som helst inträffa, att
alla de fartyg, hvilkas ljus ses samlade tätt tillhopa, äro,
om ock belägna åt temligen samma håll från oss
räknadt, likväl vida mera aflägsna sins emellan, än de eller
några af dem äro från andra fartyg, som synas oss ligga
mera åt sidan. Jemför nemligen bild 7, der för
betraktaren A de långt från hvarandra belägna fartygen a, b, c
lysa nära tillhopa, medan det till b närbelägna fartyget d 
och ännu mer de till c närbelägna fartygen e och f
förefalla betraktaren, som dömmer endast efter
ljusstrålarnes riktning, mycket aflägsna från de skenbart tätt
samlade fartygen a, b, c.

Sammalunda kunna vi äfven vara öfvertygade, att
himmelens stjernor på intet vis, såsom vi tycka, befinna
sig alla lika aflägsna från oss, fästa på inre ytan af ett
klotformigt hvalf. Hela himlahvalfvet är en synvilla; långt
ifrån att vara något begränsadt, är det ett oändligt svalg,
der blicken stannar i det tomma, vanmäktig att finna
dess slut och bedöma dess afstånd. Stjernorna äro
derför ingalunda så stälda i förhållande till hvarandra, som
de för våra ögon visa sig. Tvärt om, för vårt öga nära
belägna stjernor eller stjerngrupper kunna allt för väl
vara spridda på de mest olika afstånd i himmelens djup.

Bland hela denna mängd af himlakroppar, hvilka
under klara nätter den mörka årstiden visa sig i (som det vid
första påseendet tyckes) oräkneligt antal, finnes det några
som framför andra af ålder tilldragit sig uppmärksamhet,
nemligen vår måne och de s. k. planeterna eller
irrstjernorna, Venus, Mars, Jupiter, Saturnus m. fl. I synnerhet
äro, bland planeterna, att märka Venus och Jupiter, de
största och klaraste »stjernorna» bland alla. Vigtigast
af alla föremål på himmelen är dock dagens strålande
stjerna, solen, af hvilken, såsom vi framdeles skola visa,
dag och natt bestämmas och sålunda jordens hela lif
beror. Det ojemförligt största antalet (med blotta ögat
synliga) föremål på himmelen utgöres emellertid af de
s. k. fixstjernorna. Medan dessa orubbligt eller nästan
orubbligt behålla sina skenbara lägen i förhållande till
hvarandra, så utmärka sig de förutnämde himlakropparne
gemensamt derigenom att de förflytta sig mer eller
mindre hastigt bland de orörliga fixstjernorna, vandrande
himmelen rundt, ofta på jemförelsevis kort tid.

För att förstå orsaken, hvarför fixstjernorna synas
stillastående, men planeterna jemförelsevis hastigt röra
sig på himmelen, skola vi åter söka en motsvarighet
från förhållandena på jordytan. Antag nemligen, att vi
stå vid stranden af hafvets fria och obegränsade
vattenyta och att på denna fartyg röra sig både nära och 
fjerran. De fartyg, som befinna sig längst bort vid
horisontens rand med masttopparne liksom uppstickande ur
vågorna, tyckas oaktadt den måhända friska brisen stå
alldeles stilla, åtminstone om vår uppmärksamhet varar
endast en kort stund. Men de fartyg, som öfverfara
vattenytan tätt intill stranden, der vi stå, komma,
passera förbi och försvinna redan på några få minuter, och
dock är deras verkliga hastighet kanske ej ens så stor,
som de aflägsna fartygens, hvilka tyckas stillastående.

På samma sätt, hafva vi stark anledning att tro, måste
de ofvannämde himlakropparne, som på ett eller annat år
eller, hvad månen beträffar, på få veckor skenbart
öfverskrida hela eller en stor del af himmelen, befinna sig
ojemförligt mycket närmare oss, än fixstjernorna göra, som i
årtusenden antingen synts orörliga eller ock under hela
denna långa tidrymd blott haft en nästan omärklig
förflyttning. På fixstjernornas oerhörda afstånd häntyder ock
den omständigheten, att äfven de starkaste teleskop äro
vanmäktiga, då det gäller att af en fixstjerna gifva en
förstorad bild. Hon synes alltid blott såsom en ljuspunkt.
Planeterna deremot, då de betraktas genom förstorande
instrument, erbjuda utseendet af en rund skifva eller del af
sådan, och denna skifva synes allt större, ju större förstoring
användes. Den omständigheten, att man af vissa bland
planeterna (liksom af månen) ser vexlande ljusgestalter
eller s. k. faser, än en smal cirkelformig skära, än en
halfcirkel, än en fullständig cirkel, tyder dessutom på att
planeterna liksom månen äro i sig sjelfva mörka
kroppar, af hvilka blott den del kan varseblifvas som belyses
af solen, men den del blir osynlig som saknar belysning.
Solen, månen och planeterna utgöra tillsammans med
jorden vårt s. k. solsystem, och detta är i sjelfva verket
så utomordentligt aflägset från fixstjernorna och så nära
sammanslutet i förhållande till afståndet från dem, att
om vi sökte göra oss en bild af solsystemet och
verldsbyggnaden och dervid gjorde solens afstånd från jorden lika
med t. ex. 1/3 meter, så skulle de yttersta planeterna komma
på ett afstånd från solen af några få, högst 10 meter,
men de närmaste fixstjernorna vore att sätta först på ett
afstånd af flera mil. Och om vi sedan fortsatte att 
utsätta stjernor, skulle efter ytterligare milslånga afstånd
nya stjernor eller andra himmelens ljus följa i alla
riktningar, de ena efter de andra, utan gräns och slut.

Att fixstjernorna äro sjelflysande kroppar liksom vår
sol och att de kunna vara mycket större än hon, lider
intet tvifvel. Man kan äfven förmoda, att de liksom
solen kunna omkretsas af mörka planeter, ehuru dessa till
följd af det ofantliga afståndet ej kunna synas till oss.
Fixstjernorna äro således aflägsna solar.

Märklige himlakroppar äro de s. k. töckenstjernorna
och nebulosorna. De senare kallas oupplösliga, om ej de
starkaste teleskop kunna upplösa dem i enskilda stjernor
eller stjernhopar. De synas i detta fall bestå af glödande
gasmassor. En sådan nebulosa förtätar sig, tror man, först
till en töckenstjerna eller flera sådana, sedan till en eller
flera verkliga stjernor eller solar med sina planeter.

Vi skola i det följande närmare undersöka rörelsen
hos någre af himlakropparne i vårt solsystem, först och
främst solen och månen. Himlahvalfvet kunna vi då
betrakta såsom en orörlig vägg eller bakgrund, mot
hvilken solen, månen och planeterna synas röra sig.

§ 10. Månens rörelse mot himlahvalfvets bakgrund.

Denna är ganska lätt att iakttaga. Så syntes till
exempel  Beskrifningen af månens rörelse följes lätt på stjernkarta II,
bifogad § 19. I samma § äfven anvisning att lära känna de
vigtigaste stjernbilderna. 1880 Okt. 11 på aftonen, kort efter solens
nedgång, månen i söder i Skyttens stjernbild eller rättare
(ty stjernorna äro svåra att se i månens närhet): der
man vet att Skyttens stjernbild befinner sig. Han var då
i sitt »första qvarter» och hade det utseende bifogade
bild 8 visar. Kl. 10,18 e. m. gick han, såsom
almanackan för nämde dag angifver, ned under horisontplanet,
åtföljande himmelens dagliga rörelse. De följande dagarne
såg man månen efter hvart annat i Stenbockens,
Vattumannens och FiskarnesDer befunno sig samtidigt de starkt lysande planeterna Jupiter 
och Saturnus, i hvilkas närhet månens rörelse lätt iakttages.  stjernbilder, under det den
lysande delen af hans skifva dag för dag tilltog (bild 9).
Slutligen gick han in i Vädurens stjernbild och blef 

»fullmåne» (bild 10) den 18 Okt. På samma gång månen
sålunda skred fram på himmelen, fick han för hvarje dag
ett alltmera ostligt läge på himmelen vid solens nedgång,


Bild 8.  Bild 9. Bild 10.

Bild 11. Bild 12. Bild 13.

Bild 14. Bild 15. Bild 16. 

Månens faser.


och såsom fullmåne stod han alldeles i öster, när solen
gick ned i vester. Under den påföljande veckan passerade
månen mellan Plejaderna och Aldebaran, nedom Castor
och Pollux samt in i Kräftans stjernbild, medan hans
ljusgestalt eller s. k. fas aftog på den åt vester vända
sidan (bild 11), tills månen den 26 Okt. ingick i sitt
»sista qvarter» (bild 12). Månens uppgång hade
emellertid begynt inträffa allt senare på natten och vid sist
nämda tillfälle stod han i söder först när solen uppgick.
Dag för dag ryckte derefter månen allt närmare solen,
medan hans fas förminskades till en allt smalare skära
(bild 13 & 14). Månen syntes nu ej längre öfver
horisonten om aftonen och natten, utan steg upp först mot
morgonen såsom en solens förelöpare. Slutligen kom
månen så nära solen, att han försvann i hennes ljus,
men efter några dagar hade han passerat solen förbi, ty













man såg honom nu, den 4:de November, under form af en
smal skära, vänd såsom bild 15 visar, i Skorpionens
stjernbild, öster om solen efter hennes nedgång. Månen var då
»nytänd». Ännu några dagar och under tilltagande fas
(bild 16) passerade månen Skyttens och Stenbockens
stjernbilder för att, den 9 Nov., ånyo ingå i sitt första
qvarter (bild 8) med samma läge i förhållande till solen,
som han hade nästföregående 11:te Okt. Tjugunio och
en half dagar hade erfordrats för honom att genomgå de
nu beskrifna faserna, men han hade under denna tid gått
mer än himmelen rundt, ty han stod nu icke längre i
Skytten, der han började, utan i en längre åt öster
belägen stjernbild.

När man närmare undersöker månens rörelse på himmelssferen,
finner man den försiggå i en storcirkel, som under en mycket spetsig
vinkel (något öfver 5°) skär ekliptikan (§11) i 2 diametralt motsatte
punkter, månbanans s. k. noder. Af dessa kallas den, i hvilken månen
uppstiger från den södra till den norra sidan om ekliptikan, månbanans
uppstigande nod och utmärkes i almanackan genom tecknet ☊. Den
andre noden kallas den nedstigande och utmärkes med ☋. På vissa
af ofvan (sid. 11) nämda himmelsglober finnes en särskild anordning
för att gifva en bild af månens rörelse. Den fals på dessa glober,
som är infäld i ekliptikan, bär nemligen en cirkelformig månbana,
som är fäst vid honom i en lutning på 5° och i hvilken en månbild
kan föras himmelsgloben rundt, på samma sätt som de verkliga
månomloppen på himmelen försiggå.

Astronomerna hafva nu funnit, att medan månbanan bibehåller
sin lutning mot ekliptikan i det närmaste oförändrad, flytta sig
nodpunkterna småningom i motsatt riktning mot solens rörelse, ekliptikan
rundt på en tid af 18 2/3 år. Den fals som bär månbanan är derför
skjutbar i ekliptikan och kan sålunda genom sin förskjutning gifva en
noggrann bild af månnodernas tillbakaskridande. Nodernas
ungefärliga läge i ekliptikan är vid hvarje tidpunkt angifvet i almanackorna.

§ 11. Solens skenbara årliga rörelse i ekliptikan.

Något svårare är det att iakttaga solens rörelse
bland fixstjernorna, alldenstund solen, så länge hon
befinner sig öfver horisonten och belyser luftkretsen,
derigenom alldeles fördunklar stjernornas ljus, så att dessa
icke kunna varseblifvas. Låtom oss emellertid en afton, 

vi antaga att det är i medlet af Februari, gå ut för att
göra iakttagelser på solens ställning i förhållande till
stjernorna strax efter hennes nedgång. Skymningsljuset
varar då visserligen ännu i mer än 1 1/4 à 1 1/2 timme, men
efter denna tids förlopp begynna stjernorna att
framtindra. Rikta vi då vår uppmärksamhet mot den
Sydvestra himmelen, der solen gått ned, böra vi (åtminstone
med tillhjelp af en vanlig teaterkikare) kunna der högt
öfver horisonten upptäcka Fiskarnes stjernbild samt mera
åt vester qvadraten i Pegasus. Högt upp på himmelen
mot söder se vi Väduren, Oxen med Aldebaran och
Plejaderna, samt bort mot öster Tvillingarne, Lilla
hunden m. fl. I sydost glänser Orion. Fortsätta vi
nu våra iakttagelser en tid bortåt om aftnarne, så snart
skymningsljuset försvunnit, skola vi finna, att
Fiskarnes stjernbild och likaså Pegasus' qvadrat för hvarje
afton blifva allt otydligare, i det att de tyckas mer och
mer blifva liksom dränkta i den nedgående solens ljus.
Slutligen kunna vi icke mer upptäcka dem om aftnarne,
vi se på deras plats i vester Väduren jemte andra
stjernbilder kort efter solens nedgång. Efter hand försvinna
äfven dessa stjernbilder i solens strålar och deras plats
om aftnarne intages efter hvarandra af Oxen med
Aldebaran och Plejaderna (samtidigt synes Orion i sydvest),
Tvillingarne och Lilla hunden o. s. v. Orsaken härtill är,
att solen skenbart förflyttar sig bland fixstjernorna i
riktning från vester genom söder åt öster eller (norr ifrån
sedt) motsatt visarnes rörelse på ett ur. Härigenom
inträffar, att stjernbilderna på solens väg i ordning efter
hvarandra medfölja henne vid hennes nedgång och
derigenom gifva tillfälle åt städse nya stjernbilder att visa
sig på vestra himmelen, sedan solnedgången egt rum.

Om vi på hösten vid de mörka qvällarnes återkomst
fortsätta våra iakttagelser, skola vi derför finna, att helt
andra stjernor, än under vårqvällarne, visa sig på den
vestra himmelen. Der se vi (i början af Oktober) Bootes
med Arcturus, den Norra kronan, Herkules samt längre
ned mot sydvest, der på våren (i början af April) Orion,
Plejaderna och Aldebaran strålade, synas nu Ormen,
Ophiuclins m. fl. Solen har nemligen under sommaren 
hunnit förflytta sig mot den sidan af himmelen, der
dessa senare stjernor äro belägna.

Följa vi på detta sätt solen i hennes skenbara
rörelse på himmelen under ett års tid och med tillhjelp af
instrument noggrannare bestämma hennes lägen på
himmelssferen, skola vi finna, att hon på denna tid
beskrifver en fullständig storcirkel på den samme. Denna
storcirkel kallas ekliptika och skär eqvatorn i 2 diametralt
motsatte punkter, de s. k. vår- och
höst-dagjemningspunkterna. Vinkeln mellan ekliptikans och eqvatorns plan är
vid pass 23 1/2°. Ekliptikan är på vår himmelsglob (bild 5,
sid. 11) utmärkt genom en uppstående fals af metall, som
rundt om omsluter globen. Utefter denna fals kan en
solbild (g på bild 5) kringföras i olika lägen att förebilda
solens rörelse i ekliptikan. Af solbilden bör blott kärnan,
icke  strålarne,  anses  svara  mot den verkliga solskifvan.

Ekliptikan indelas i 12 lika stora delar eller s. k.
tecken, nemligen: Vädurens (♈), Oxens (♉), Tvillingarnes
(♊), Kräftans (♋), Lejonets (♌), Jungfruns (♍), Vågens (♎),
Skorpionens (♏), Skyttens (♐), Stenbockens (♑),
Vattumannens (♒), Fiskarnes (♓). (Dessa tecken få icke förblandas
med liknämda stjernbilder. Jfr § 19). Omkring d. 21 Mars,
då solen befinner sig i vårdagjemningspunkten (♈),
ingår hon i Vädurens tecken. Hon passerar derefter Oxens
och Tvillingarnes tecken och befinner sig omkring d. 22
Juni i den s. k. sommarsolståndspunkten (♋), der hon är
mest aflägsen från eqvator åt norra sidan. På samma
gång ingår hon i Kräftans tecken, som jemte Lejonets
och Jungfruns genomvandras intill d. 23 Sept., då solen
befinner sig i höstdagjemningspunkten (♎), den andre af
eqvatorns och ekliptikans skärningspunkter. Samma punkt
utgör äfven begynnelsepunkten för Vågens tecken,
hvarefter följa Skorpionens och Skyttens. Omkring d. 22
Dec. är solen i vintersolståndspunkten (♑) samt mest
aflägsen från eqvatorn åt södra sidan, och under de
påföljande månaderna genomgår hon Stenbockens,
Vattumannens och Fiskarnes tecken samt inträffar ånyo vid
vårdagjemningen i ♈. Den tid, solen behöfver för att i
ekliptikan förflytta sig himmelen rundt från ♈ till ♈
tillbaka, kallas ett tropiskt är. I de vanliga små 
almanackorna uppgifvas de tidpunkter, då solen (☉) ingår i
hvarje särskildt tecken. Vi finna deraf, att solen icke
genomgår alla tecknen på fullkomligt lika tid. I
Stenbockens tecken är solens hastighet störst, i Kräftans
tecken minst. Använd nu himmelsglobens rörliga solbild
för att åskådliggöra solens årliga rörelse i ekliptikan.

På samma gång solen rör sig i ekliptikan,
åstadkommer jordens rullning eller himmelens dagliga rörelse
kring verldsaxeln, att hon, åtminstone i våra trakter,
dagligen går upp och ned i förhållande till horisontplanet.
Så länge solen befinner sig öfver detta plan, är det dag; så
snart hon gått ned derunder, blir det natt. I det ögonblick
solen står i meridian är det, säger man, sann middag.

För att närmare se, huru solens dagliga rörelse öfver
horisontplanet förenar sig med hennes årliga rörelse i
ekliptikan, låtom oss föra himmelsglobens rörliga solbild
i vårdagjemningspunkten (♈) och ställa dem båda, solen
och ♈, i meridianen. Det är då middag. Vrida vi nu
himmelsgloben omkring jemnt ett hvarf, så är ♈ ånyo
i meridianen och ett stjerndygn (sid. 8) anses då hafva
förflutit. Men solen är ännu icke tillbaka på sin plats,
alldenstund hon under stjerndygnets lopp skridit fram i
ekliptikan ett visst stycke åt öster. Vi måste vrida
himmelsgloben ytterligare vid pass 1°, innan solen för
2:dra gången kulminerar och middag ånyo inträffar. För
hvarje nytt stjerndygn ökas afståndet mellan ♈ och
solen med ungefär 1°, ibland något mer, ibland något
mindre, tills solen och ♈ efter förloppet af vid pass 366 1/4
stjerndygn, ett tropiskt år, ånyo sammanträffa. — Sant
soldygn kallar man den tid, som förflyter mellan två på
hvarandra följande solkulminationer. Det är, som synes,
något längre än stjerndygnet.

Visa nu äfven med himmelsgloben, huru solen vid
sin nedgång åtföljes af oupphörligt nya stjernbilder under
årets lopp.

Ytterligare öfningar med himmelsgloben. Ett stjerntidsur visar
0t 0m 0s, då ♈ genomgår meridianen, och stjerndygnet delas i 24
fortlöpande timmar och dessa i minuter och sekunder på samma sätt
som våra vanliga dygn. Huru mycket bör då ett stjerntidsur visa,
när solen vid sommarsolståndet genomgår meridianen? — Än, när hon 
gör det vid höstdagjämningen eller vintersolståndet? — Stjerntiden,
då ☉genomgår meridianen, kallas hennes rektascension. Hvarje
himlakropp bestämmes till sitt läge på himmelssferen genom sin
rektascension och deklination (sid. 19).

§ 12. Årstidernas olikhet beror på solens rörelse i
ekliptikan.

Vi vilja nu undersöka, hvilken betydelse solens
årliga rörelse i ekliptikan har för jorden, på den ort der
vi bo.

Erfarenheten lärer, att ju högre solen stiger öfver
horisontplanet, ju mer värme sänder hon detta. Om
sommaren, årets varmaste årstid, se vi sålunda solen stiga
högt på himmelen och beskrifva på honom en lång och
utsträckt båge, medan under årets kallaste tid hon höjer
sig föga öfver horisonten och hennes dagliga bana på
himmelen är mycket liten och kort. Under årets lopp
förändras öfver hufvud från dag till dag solens
middagshöjd och hennes dagliga banas längd. Orsaken till dessa
förändringar ligger just i solens skenbara årliga rörelse
i ekliptikan, såsom vi nu skola visa.

För detta ändamål använda vi ånyo himmelsgloben,
inställa honom för den ort der vi bo, antag Stockholm, hvars
polhöjd är 591/3°, och sätta solbilden till en början i ♈.
Vi vrida derpå himmelsgloben omkring i den dagliga
rörelsens led. Solen går då upp rakt i öster och ned
rakt i vester, hennes middagshöjd är 302/3° eller lika
med vinkeln mellan eqvatorns plan och horisontplanet i
Stockholm, och hennes båge öfver horisonten är jemnt
lika med den hon beskrifver under horisonten, hvaraf vi
sluta, att dag och natt vid vårdagjemningen äro lika
långa.

Till följd af solljusets brytning i jordens atmosfer
inträffar emellertid, att solskifvans öfre kant synes i
horisontens rand, redan då han befinner sig något mer
än 1/2° derunder. I allmänhet kan sägas, att
ljusbrytningen ökar den synliga delen af himlahvalfvet med
ett bälte under horisonten af mer än 1/2 grads bredd.
Härigenom ökas dagens längd och denna ökning uppgår vid
dagjemningarne till 9 minuter. Natten förkortas 

ytterligare derigenom att solen en längre eller kortare stund
efter sin nedgång eller före sin uppgång belyser
luftlagren öfver horisontplanet, hvilka sedan återkasta en
del af hennes ljus ned till jordytan. Denna öfvergång
från fullkomligt dagsljus till fullständigt mörker, eller
tvärt om, benämnes skymning. Skymningen kan i
allmänhet varseblifvas, så länge ännu solen befinner sig
mindre än 18° under horisonten, men det starkaste
skymningsljuset kunna vi under himmelsglobens kringvridning
anse hafva upphört, så snart solbildens strålar, hvilkas
längd, från solmedelpunkten räknadt, är ungefär 5 grader,
icke längre sticka upp öfver horisontplanet. Den ungefärliga tid, som förflyter från solmedelpunktens nedgång
till strålarnes fullständiga försvinnande under horisontplanet, kunna vi
afläsa på himmelsglobens timcirkel, som  är indelad i timmar och qvarter.

Man är på detta sätt i tillfälle att jemföra skymningsljusets
varaktighet på olika orter och vid  olika tider af året. Se nästa sida.

Sedan vi gjort dessa iakttagelser, då solen (omkring
d. 21 Mars) befinner sig i ♈, föra vi henne efter hvart
annat i nya lägen i ekliptikan, särskildt i ekliptikans
öfrige hufvudpunkter, nemligen: i ♋, der solen befinner
sig omkring d. 22 Juni, sedan i ♎ (solens läge omkring
d. 23 Sept.), sedan i ♑ (läget omkring d. 22 Dec.) och
slutligen tillbaka i ♈. För hvart och ett af dessa lägen
iakttaga vi:

l:o Väderstrecken, i hvilka solen går upp och ned.
Med afseende på denna sak uppnår solen gränspunkterna
mot norr och söder vid sommar- och vintersolstånden.
Vid dessa tider synes solen först liksom stanna och sedan
vända om i fråga om platsen för sin upp- eller nedgång
i horisontens rand — deraf namnet solstånd.

2:o Solens höjd öfver horisonten vid middagen. För
att på ett ungefär finna denna höjd, bör man först i
grader uppmäta Den s. k. dagjemningskoluren på himmelsgloben är för detta
ändamål graderad mellan ♈ och 10°. Man använder passare. solens tillfälliga vinkelafstånd från
eqvatorn samt derpå, allt efter solens läge norr eller söder
om honom, antingen lägga det till eqvatorns vinkel med
horisontplanet eller ock draga det frän samma vinkel.
Sålunda finna vi solens middagshöjd i Stockholm vid 
vintersolståndet vara 302/3°— 231/2° eller blott vid pass
7°, men vid sommarsolståndet 302/3° + 231/2° eller cirka
54°. Af solens höjd öfver horisontplanet i ett visst
ögonblick beror, såsom vi i § 16 skola se, den mängd värme
solen vid samma tillfälle förmår sända den fläck af
jordytan, mot hvilken horisontplanet svarar.

3:o Förhållandet mellan de bågar solen beskrifver öfver
och under horisontplanet. Ur detta förhållande böra vi
söka bestämma dagens och nattens ungefärliga längd,
under jemförelse med de noggrannare uppgifter härom,
som för hvar eller hvarannan dag förekomma i
almanackan. I Stockholm är den längsta dagen, vid
sommarsolståndet, mer än 3 gånger så lång som natten. Han
är nemligen 18 tim. 32 min., hvaraf 15 min. bero på
ljusbrytningen. Den kortaste dagen åter, som inträffar
vid vintersolståndet, är 5 tim. 58 min. (15 min. på grund
af ljusbrytning).

Vi böra äfven undersöka dels den mer eller mindre
sneda riktning mot horisontplanet, hvari solens upp- och
nedgång försiggår, dels äfven huru djupt öfver hufvud
solen under natten sjunker under nämda plan. Då solen
går ned vinkelrätt eller nära vinkelrätt mot
horisontplanet, såsom vi lätt kunna med globen visa att
förhållandet är i eqvatorns närhet, har hon redan inom en kort
stund hunnit så djupt, att det starkare skymningsljuset Man afläser dess ungefärliga varaktighet på timcirkeln. Jfr
föregående sidas  l:sta not.
upphört. Mörkret faller då hastigt uppå. Deremot då,
såsom hos oss, solens nedgång försiggår i en ganska sned
riktning mot horisonten, kan ett starkt skymningsljus
fortfara ända till flere timmar. Sålunda finna vi, att i
Stockholm vid sommarsolståndet solen under den korta
natten rör sig tätt under horisontens rand och först vid
midnatt hinner ett djup af 7° under henne. Deraf våra
ljusa nätter under högsommaren. Det visar sig äfven,
att ända från 23 Apr. till 20 Aug. solens midnattsdjup
under horisonten icke öfverstiger 18°, hvadan
skymningsljuset under hela denna tid icke hinner om natten
fullständigt försvinna.

På detta sätt finna vi, att solens rörelse i ekliptikan
bestämmer hennes vexlande middagshöjd öfver horisonten
samt dagens och nattens föränderliga längd under årets
lopp, hvaraf allt våra årstider bero. Af astronomerna
räknas på jordens norra halfklot vårens årstid från d. 21
Mars, då solen är i ♈, till d. 22 Juni, då hon är i ♋.
Från att vara lika lång med natten vid vårdagjemningen,
tillväxer dagen beständigt under hela denna tid, medan
solens middagshöjd ökas från vid pass 31° till 54°. Sommar
råder under solens förflyttning från ♋ till ♎. Dagens
längd aftager då för att vid höstdagjemningen blifva
lika med nattens, och solens middagshöjd minskas från
54° till 31°. Under hösten, då solen öfvergår från ♎
till ♑, aftaga ytterligare både dagens längd och solens
middagshöjd, så att vid vintersolståndet, på årets kortaste
dag, solens middagshöjd är blott vid pass 7°. Derefter
växa de båda från vintersolståndet till vårdagjemningen,
då dagen och natten ånyo blifva af lika längd och solens
middagshöjd är 31°. Denna årstid benämnes vinter.

§ 13. Solens årliga rörelse betraktad från olika
breddgrader. Norra polcirkeln. Polarnatten.

Låtom oss nu medelst himmelsgloben undersöka,
huru solens i föreg. § framstälda rörelse öfver
himlahvalfvet förändras, när man från Stockholm begifver sig
norr- eller söderut. Vi antaga, att tiden är
vintersolståndet, då solen i Stockholm om middagen når en höjd
af blott 302/3°— 231/2° eller vid pass 7°. Begifva vi oss
vid detta tillfälle från Stockholm norrut, d. v. s. ställa
vi globens verldsaxel för högre och högre geografiska
bredder, finna vi nämda lilla middagshöjd minskas mer
och mer, tills solen slutligen står i horisontens sydpunkt
vid middagstiden, medan hon under den öfriga delen af
dygnet förblifver gömd under horisontplanet. Vi befinna
oss då på den breddcirkel, som kallas norra polcirkeln,
och det är lätt att visa, att norra polens höjd öfver
horisontplanet derstädes är 661/2°, eller, med andra ord, att
detta är norra polcirkelns geografiska bredd. Ty efter
solen vid vintersolståndet befinner sig 231/2° söder om
eqvatorn, har hon då (231/2 + 90) graders vinkelafstånd
från norra polen. Men efter solen, med detta
vinkelafstånd från polen, kunde befinna sig i horisontens
sydpunkt, måste polens höjd öfver samma horisont, d. ä.
ställets (polcirkelns) geografiska bredd (jfr § 7), vara
180° — (231/2° + 90°) eller 661/2°.

Låtom oss nu undersöka vexlingarne vid norra
polcirkeln i solens middagshöjd och dagliga båge under
årets lopp. Vi se begge tilltaga från den tid, då solen
befinner sig i ♑, och tills hon förbi ♈ hunnit ♋. Vid
sistnämda tid är solens middagshöjd 231/2° + 231/2°
eller 47° och hennes dagliga båge har växt derhän, att
solen icke längre går ned under horisontplanet, utan blott
tangerar det i dess nordpunkt för att åter med ett nytt
dygn höja sig öfver det samma. När solen sedan
förflyttar sig från ♋ genom ♎ tillbaka till ♑, återkomma
i omvänd ordning samma middagshöjder och dagliga
bågar, som under det föregående halfåret.

Begifva vi oss nu inom polcirkeln, allt längre och
längre, så finna vi solen vid sommarsolståndet dröja allt
flera dygn öfver horisonten, men vid vintersolståndet
vara vid pass lika lång tid osynlig. Deraf den långa
arktiska (högnordiska) sommardagen och den nästan lika
långa vinternatten. Antag t. ex., att vi befinna oss på
norra Spetsbergen vid 80° n. br., och inställ
himmelsgloben för denna polhöjd. Vi finna då, att solen redan
innan hon hunnit Skorpionens tecken, har upphört att
gå upp öfver dessa trakters horisont och först, när hon
hunnit ett stycke in i Fiskarnes tecken, begynner åter
att synas. Tiden, som solen behöfver för att tillryggalägga
den del af sin bana, då hon sålunda, förblifver osynlig,
är vid pass 127 dygn och så lång är derföre vid 80°
n. br. den arktiska natten. Den arktiska dagen på samma
ställe är något längre, nemligen 135 dygn, emedan solen
i den del af ekliptikan, i hvilken hon under sommaren
rörer sig, har en mindre hastighet (jfr sid. 29). Men
solens derunder beskrifne väg i ekliptikan är lika lång,
som den hon under den arktiska natten tillryggalägger
eller vid pass 41/2 tecken, jemnt fördelade å ömse sidor
om sommarsolståndspunkten.

Inställa vi himmelsgloben för sjelfva nordpolen, finna
vi, att solen der förblifver öfver horisonten från
vårdagjemningen till höstdagjemningen eller 186 dygn. Hon
bibehåller då under hvarje dygns lopp samma höjd öfver
horisonten, rörande sig himmelen rundt i en sluten
cirkelformig bana, hvars plan är parallelt med horisontens.
Från dygn till dygn förändras dock denna banas höjd
öfver horisonten; den är störst, 231/2°, vid
sommarsolståndet. Från solens läge i ♎ till hennes läge i ♈,
hvilken del af sin bana solen beskrifver under en tid af 179
dygn, råder vid norra polen en beständig natt. (Vi lemna
härvid, liksom nyss, å sido både strålbrytningens inflytande
och skymningsljuset (jfr föreg. §). Den förra förlänger
solens synlighet vid norra polen med vid pass 2 dygn
[eller mer, om hon är ovanligt stark] före vårdagjemningen
och lika mycket efter höstdagjemningen. Ett starkt
skymningsljus råder dessutom ett par veckor efter solens
försvinnande och uppträder lika lång tid före hennes
återkomst. Blott under cirka 21/2 månader, den tid
solens djup under horisonten öfverstiger 18°, torde äfven
under klara dagar allt skymningsljus fullkomligt saknas
vid norra polen).


Hvilket djupt intryck solens försvinnande gör på dem, som gå
att möta polarnattens långa mörker, kunna vi förstå af följande
skildring från  1872—74 års österrikisk-ungerska nordpolsexpedition:

 J. Payer, Upptäcktsresor i norra polarhafvet. Öfvers. af Th. M.
Fries. Stockholm 1877, sid. 286.

»— — — Den 22 Oktober framträdde för sista gången solens
genom refraktionen upphöjda bild såsom ett halfklot öfver horisonten;
hela den sydliga himmelen var ett eldhaf öfver den eviga isens kalla,
stelnade massor! Lätta sträckmoln sväfvade såsom glödande slöjor
öfver himlaljuset, som utsände ett rikt, bländande klart strålknippe.
Snart framryckte dystra molnmassor och insvepte på alla håll
ljuskretsen, nattens långa välde tog sin början och ödemarken rundt
omkring oss sjönk i vinterns isande famn. Ett svagt, blekhvitt och rödt
skymningsljus hade stannat qvar, men dess båge blef för hvarje dag
lägre; vandrande hade inga skuggor mer, allt högre klagande drog
vinden genom isvirrvarret, kallare och mörkare vardt det och åter 



hvälfde sig nattens väldiga hvalf i drömmande allvar öfver de ödsliga
platser, som blifvit vårt hemvist.»

Låtom oss nu äfven läsa  Anförda arbete, s. 241, 242. Den följande beskrifningen har
dock afseende på ett annat års öfvervintring., med hvilken glädje polarfararen
helsar solens återkomst vid den långa vinternattens slut.

»Den 19 Febr. 1873 skulle solen på vår geografiska breddgrad
återkomma, men den starka refraktionen af 1° 40', som åtföljer en
temperatur af 30 grader under fryspunkten, förorsakade att vi kunde
helsa solens första strålar redan tre dagar förut. En obeskrifligt
högtidlig tilldragelse är för polarfararen solens återkomst; i dessa
fruktansvärda ödemarker tycker man sig då nästan skåda ett
återupplifvande af den urgamla soldyrkan med dess tro på denna evigt
strålande himlakropps undergörande förmåga.

Liksom i fordom tima Belus' tjenare vid Eufrats blomstrande
stränder, så väntade äfven vi, samlade liksom till en fest, på isbergens
spetsar och masttopparne på ljuset. Då svallade ett ögonblick en
ljusvåg såsom ett förebud genom den vida rymden och, omgifven af
ett purpurhölje, steg solen upp på den isiga skådeplatsen. Alla tego;
hvem hade kunnat finna ord för den känsla af förlossning, som
strålade på hvarje anlete, och som omedvetet, konstlöst uppenbarade sig i
den simple sjömannens stilla hviskning: »Benedetto giorno!» --- --- ---

Endast få minuter hade solskifvans öfre del dröjt öfver
horisonten; derefter slocknade åter dess ljus, en dyster violett färgton
utbredde sig öfver de aflägsnare partierna och darrande glänste ånyo
stjernorna på den mörknande himmelen.»


§ 14. Solens årliga rörelse betraktad från olika
breddgrader. Norra vändkretsen. Solen i zenith.

Låtom oss nu flytta oss från Stockholm mot söder,
d. v. s. låta himmelsglobens polaxel göra allt mindre
vinklar mot horisontplanet. Utgående från solens
middagsställning vid sommarsolståndet, se vi då solens
middagshöjd vid verldsaxelns minskade lutningsvinkel mer
och mer tilltaga samt förstå deraf, att det ljus och värme
solen skänker horisontplanet mer och mer tillväxer, tills
vi slutligen komma till de trakter, der solen står i
Zenith, och hvilka således af henne mottaga den största
möjliga ljus- och värmemängden. Vi befinna oss då på 

den breddcirkel, som kallas norra eller Kräftans vändkrets.
Dennes geogr. bredd är 231/2°. Ty vid
sommarsolståndet befinner sig solen 661/2° från polen, och efter hon
nu tillika stod i zenith, d. ä. hade 90° vinkelafstånd
till horisonten, måste polens höjd öfver horisonten vara
90°—661/2° eller 231/2°.

Sedan vi på norra vändkretsens breddcirkel medelst
himmelsgloben undersökt solens vexlande middagshöjd under
årets lopp, hennes dagliga båge på himmelen,
skymningsljuset o. s. v., inställa vi globen för eqvatorn och iakttaga
solens dagliga gång der öfver himlahvalfvet under årets
lopp. Vi böra dervid visa, att å eqvatorns horisont
middagssolen står i zenith 2 gånger om året, nemligen vid
vår- och höstdagjemningarna, och att hon deremellan står
i norr under ena halfåret och i söder under det andra.
Tillika finna vi, att vid eqvatorn äro dag och natt
beständigt lika långa. Det är just på sistnämda
förhållande ordet eqvator hänsyftar.

Vi böra äfven inställa globen för orter, belägne
mellan vändkretsen och eqvatorn, samt visa, att solen äfven
der befinner sig 2 gånger om året i zenith, och att dessa
båda tidpunkter falla allt närmare hvarandra, ju närmare
intill vändkretsen orten är belägen.

Zenith-solens glödande strålar bilda en skärande motsats till
polarsolens kraftlösa skimmer i horisontens isiga rand. Låtom oss höra
hvad en bekant reseskildrare C. A. Gosselman, Resa i Colombia åren 1825  och  1826,
Stockholm 1864, sid. 24. skrifver en brännhet Aprildag från
Cartagena i Sydamerika på något öfver 10° n. br.:

»— — — Sällan ser man också någon ute vid middagstiden.
De förfärligt upplysta gatorna och torgen äro då tomma och öde.
Skulle händelsevis någon angelägen vandrare ila öfver dem, så gör
han det i en hemsk ensamhet, då till och med den annars
oskiljaktiga skuggan af hans egen kropp nu tyckes hafva öfvergifvit honom;
hon är hemma, utom aftnar och morgnar, och kan, liksom
tjenstefolket härstädes, icke tvingas ut midt på dagen. — Det är också
svårt att göra sig en föreställning om en sådan dager. Det är som
vore man omgifven af en allt upplysande, antänd gasmassa, hvilken
genomtränger och uppfyller allt med sitt bländande sken.»


§ 15. Solens årliga rörelse betraktad från olika
breddgrader. Södra vändkretsen och polcirkeln. Jordytans
indelning i 5 zoner.

Låtom oss derefter begifva oss in på jordens södra
halfklot, der vi af sydpolens höjd öfver horisontplanet
bestämma vår geografiska bredd. Vi böra då med
himmelsglobens tillhjelp visa, att äfven södra halfklotet
har en vändkrets, den s. k. södra eller Stenbockens
vändkrets på 231/2° s. br., der solen en viss tid af året står
i zenith vid middagen. Man finner lätt, att solens
inträffande i zenith vid södra vändkretsen eger rum vid
vintersolståndet, d. v. s. samtidigt med att solen vid
norra vändkretsen har sin lägsta middagshöjd. — Visa,
att äfven eljest förhållandena i afseende på solens
middagshöjd och storleken af hennes dagliga båge samtidigt
äro motsatta vid de båda vändkretsarne. — Visa, att
solen vid södra vändkretsen står i norr om middagen, då
hon ej är i zenith. —

För att vidare jemföra förhållandena å norra och
södra halfkloten, ställa vi nu himmelsgloben t. ex. för
Kap Horn, Sydamerikas sydligaste udde, belägen å 56°
s. br., hvilken plats kan å södra halfklotet ungefärligen
motsvara den i § 12 undersökte orten Stockholm å det
norra. Visa, att när i Stockholm, såsom vi förut sett,
solen omkring d. 22 Dec. når en middagshöjd af blott
7° och endast några få timmar höjer sig öfver horisonten
derstädes, så beskrifver hon samtidigt öfver Kap Horns
horisont en lång och vidsträckt båge, lik den hon gör hos
oss om högsommaren, samt går upp till en middagshöjd
i norr af 571/2° eller den samma, som hon når vid
sommarsolståndet på motsvarande geogr. bredd å norra
halfklotet, men då i söder. — Fortsätt dessa jemförelser äfven
vid andra tidpunkter af året och visa, att så länge solen
befinner sig på södra stjernhimmelen, höst och vinter råda
på jordens norra halfklot, vår och sommar på det södra,
men att så snart solen öfvergår på den norra
stjernhimmelen, vår och sommar stunda på jordens norra halfklot,
medan höst och vinter inträda på det södra. Motsatta
årstider råda således samtidigt på jordens båda halfklot.
Då man i Europa har vinter, har man i Kaplandet och 
Australien sommar, och när det är höst i Förenta
Staterna och Canada i Norra Amerika, är det på Eldslandet
vår o. s. v.

Visa slutligen, att äfven södra halfklotet har sin
polcirkel, på 661/2° s. br., och anställ jemförelser mellan
solens samtidiga ställning eller rörelse i förhållande till
horisontplanet vid södra och norra polcirkeln samt vid
södra och norra polen. — Visa t. ex., att när den långa
sommardagen begynner vid norra polen (d. v. s. när
solen går öfver på norra stjernhimmelen), begynner en, om
man bortser från ljusbrytning och skymningsljus (sid. 35),
lika lång vinternatt vid den södra polen;   och  omvändt.

Genom vändkretsarne och polcirklarne delas jordytan
i 1 het zon (å ömse sidor om eqvatorn mellan
vändkretsarne), 2 kalla zoner (inom polcirklarne) och 2
tempererade (mellan vändkretsarne och polcirklarne).
Värmeförhållandena å en ort på jordytan bero dock äfven på
andra omständigheter, än solens större eller mindre
middagshöjd, såsom vi inhemta i den fysiska geografien.

§ 16. Huru kommer det sig, att solen kraftigare
uppvärmer jordytan, då hon står högt på himmelen, än
då hon står lågt?

För att vinna ett svar på denna fråga, skola vi göra
följande lilla

Försök. Tag en med vax tunt öfverdragen träskifva
och håll henne på lämpligt afstånd framför en
kakelugnsbrasa eller annan stark värmekälla. Hålla vi nu
träskifvan vinkelrätt mot det från elden utstrålande värmet,
kunna vi strax få se vaxet begynna smälta, men ju mera
snedt vi hålla henne, dess mindre verkar elden på vaxet,

Bild 17. — Visar, att ju mera snedt mot strålarne A skifvan a b hålles,
dess mindre af dem uppfångar hon.

och om skifvan hålles i fullkomligt horisontalt läge, blir
eldens verkan på henne omärkbar. Orsaken härtill är
lätt att inse. Låt nemligen a b (bild 17) vara skifvan och
linierna A ett parallelt strålknippe, som utgår från en
aflägsen värmekälla. Vi inse då, att ju mer vi luta på
skifvan, dess mer värme släppa vi förbi henne att värma
på annat håll. I läget a b uppfångar således skifvan
dubbelt så mycket värme, som i läget a' b', och 4 gånger
så mycket som i läget a'' b''. I läget a''' b''' går hela
strålknippet A henne förbi.

Låtom oss nu tillämpa detta på vår ofvan uppstälda
fråga. Det runda af synkretsen begränsade
horisontplanet å den ort, hvarom det är fråga, motsvarar vår med
vax bestrukna skifva; solen som än står högre, än lägre
öfver horisontplanet är eldbrasan, hvars strålar än fingo
falla lodrätt, än mer eller mindre snedt mot vaxskifvan.
Hetast bör det således blifva, då solen står i zenith och
strålarne falla lodrätt på marken. Men när solen står i
horisontens rand, göra strålarne ringa verkan. Och ju
högre solen står öfver horisontplanet, dess mer värme
skänker hon det. Vi inse äfven, att på jordens norra halfklot
den trakt som sluttar åt söder i allmänhet måste mer
uppvärmas af solen, än den som sluttar åt norr, men att
på södra halfklotet ett omvändt förhållande eger rum.

Det finnes äfven en annan omständighet, som
försvagar solstrålarnes verkan på jordytan, nemligen deras
absorption eller uppsugning i atmosferen, hvilken i
synnerhet eger rum då solen befinner sig nära horisonten.
Hennes strålar gå nemligen då mera snedt genom
luftkretsen, än när hon står närmare zenith. De få sålunda
i förra fallet en längre väg att tillryggalägga genom
luftkretsen och hans vattengas och absorberas derföre då
i större mängd, så att en mindre del kommer jordytan
till godo.

§ 17. Om tidens beräkning.

Antag, att vi hade ett större cylindriskt kärl, som
nedtill vore försedt med utloppsrör och kran. I brist på
klocka vilja vi nu försöka att använda detta kärl för att
mäta tiden. Vi slå för den skull så mycket vatten deri,
att dess fullständiga utrinnande genom den öppnade kranen
erfordrar jemnt 1 timmes tid, samt indela den sålunda
bestämda vattenhöjden i 4 lika delar. Månne vi nu kunna 
säga, att vattnets fallande hvarje sådan del motsvarar en
qvart? Nej, ty vattnet utrinner fortare i början, då dess
presshöjd är stor, än sedermera, då hon förminskats,
till följd hvaraf den 1:ste »qvarten» blir kortast och
den siste längst. Deremot, om det utrinnande vattnet
stode under beständigt samma tryck, och således
utströmningen försigginge med oförändrad hastighet, så kunde vi
använda mängden utrunnet vatten såsom riktigt mått på
den tid, som under utrinnandet förflutit.

Jordens verkliga eller himlahvalfvets skenbara
rullning försiggår nu med nära nog fullkomlig likformighet,
i det att icke blott hvarje helt rullningshvarf kan anses
blifva fulländadt på precis samma tid, utan äfven hvarje
1/2 eller 1/4 eller 1/8 eller hvilken annan liten del som
helst af hvarfvet alltid kräfver samma tidsförlopp.
Genom denna rullningsrörelse kunna vi derföre bäst mäta
tiden.

Vi hafva redan förut (sid. 29) redogjort för
betydelsen af stjerndygn och sant soldygn och sett, att
stjerndygnet bestämmes af vårdagjemningspunktens och det sanna
soldygnet af solens meridiangenomgång. Af dessa båda
tidsenheter kan i borgerliga lifvet endast soldygnet komma
i fråga att användas, med hvilket dygn jordens dag och
natt äro oupplösligen förbundne. Men det sanna
soldygnet har en stor olägenhet, nemligen att vara af något
olika längd på årets särskilda tider, en omständighet,
som beror på att solen rör sig med föränderlig hastighet
i ekliptikan (sid. 29) och att denna storcirkel ej är vinkelrät
mot verldsaxeln. Det sanna soldygnet blir derföre en ojemn
tidmätare, och ingen kan få ett urverk att följa dess
vexlande längd. Olika långa dygn kunna vi icke hafva, men
tidsangifvelserna vilja vi likväl förbinda med solens gång.
Det finnes då ingen annan utväg, än att till tidsenhet taga
en oföränderlig medellängd af ett stort antal sanna
soldygn. Detta nya dygn kallas ett medelsoldygn, och
tideräkningen, för hvilken medelsoldygnet ligger till grund såsom
tidsenhet, kallas medelsoltid. De vanliga små almanackorna
hafva i slutet en tabell, s. k. tidsjemningstabell, af
hvilken man för hvar 3:dje dag kan finna medelsoltiden vid
sann middag. Än är hon något mer, än något mindre
än 12. Det förra uttryckes med tecknet + framför det
utsatta beloppet af minuter och sekunder, det senare
utmärkes på samma sätt med —. Medelsoldygnet (det
borgerliga) räknar 12 timmar från middag till midnatt
och lika många från midnatt till middag. Det anses
begynna vid midnatt. Dess timmar delas i 60 minuter
och minuterna i 60 sekunder. (Stjerndygnet delas åter
i 24 fortlöpande timmar).

Den tid, som solen behöfver för att i ekliptikan
skenbart röra sig himmelen rundt från ♈ till ♈
tillbaka, kallas, såsom ofvan (sid. 28) är nämdt, ett tropiskt
år. Det tropiska året innehåller 365 medelsoldygn 5
tim. 48 min. 48 sek. I det borgerliga lifvet är
naturligtvis beqvämast att räkna år med hela dygn. Enligt
den julianska kalendern (tideräkningen), införd af Julius
Caesar år 44 f. Kr., bestämde man det borgerliga året så,
att efter 3 år med 365 dagar skulle följa ett 4:de (vårt
s. k. skottår) med 366. Medellängden af det julianska
året blef således 365 1/4 dygn. Men emedan det tropiska
året är 11 min. 12 sek. kortare, än denna det julianska
årets medellängd, så inträffade, att då jemnt 4 julianska
år voro slut, hade den tropiska årsräkningen redan
hunnit 44 min. 48 sek. in på 5:te året eller, med andra ord,
solen hunnit 44 min. 48 sek. in på sitt 5:te hvarf. Och
när jemnt 128 julianska år hade förflutit, hade solen
redan hunnit (44 min. 48 sek.) × 128/4 eller nära 1 helt dygn
på sitt 129:de hvarf. År 325 e. Kr. hölls ett
kyrkomöte i Nicæa för att bestämma tiden för påskens firande,
och då stälde man vårdagjemningen till den 21 Mars;
128 år derefter (om ej förr) befann sig solen i ♈ redan
den 20 Mars, efter 256 år var hon der den 19 Mars
o. s. v. På detta sätt sköts vårdagjemningen och
dermed årstiderna tillbaka 1 dygn för hvar tiderymd af 128
år, och i tidernas längd skulle på detta sätt våren falla
in i vinterns gamla månader, sommaren i vårens o. s. v.
För att hindra detta, beslöt påfven Gregorius XIII att
låta förbättra tideräkningen och förminska det borgerliga
årets medellängd. Ar 1582 återförde han den då till
den 11 Mars tillbakaskjutna vårdagjemningen till hennes 
ursprungliga datum vid det Nicæiska mötet eller d. 21
Mars och förordnade, att skottårens antal skulle
förminskas. Skottår voro förut alla de år, hvilkas tal kunna
jemnt delas med 4. Nu undantog Gregorius från
skottårens antal de sekelår, 1700, 1800, 1900, 2100 o. s. v.,
hvilkas sekeltal ej äro jemnt delbara med 4. Denna
sålunda förbättrade tideräkning kallas den gregorianska
kalendern eller nya stilen. Den julianska kalendern eller
gamla stilen begagnas ännu i Ryssland och Grekland.
Skilnaden mellan begge kalendrarne är under närvarande
sekel 12 dagar. Vår 21 Mars är således Ryssarnes 9
Mars och deras 21 Mars är vår 2 April.

§ 18. Tidskilnad å olika orter. Bestämmande af en
orts geografiska längd. Sveriges gemensamma  borgerliga tid.

Då middagen och dermed dygnets alla öfriga timmar
bestämmas af solens meridiangenomgång, så inses att
orter, som ligga på samma meridian, i hvarje ögonblick
måste hafva samma tid, men att deremot orter, som
ligga på olika meridianer, måste hafva en viss tidskilnad.
Tänkom oss nu solen med likformig hastighet i den
dagliga rörelsens led förbiskrida jordens alla meridianer Till vår i denna bok allt jemt begagnade himmelsglob bör, utom
den i § 8 omnämde biapparaten, äfven en annan sådan (C å bild 5,
sid. 11), som utgöres af åtskilliga, i vinkel mot hvarandra stälda
meridianplan. Om vattnet uttappas ur himmelsglobens glasklot och denna
biapparat införes i stället för jordgloben, så kunna vi genom glasklotets
kringvridning tydligt åskådliggöra solens förbiskridande af jordens
meridianer. från
den 1:ste tillbaka till honom igen på en tid af 24
timmar medelsoltid. Det måste då åtgå 12 timmar sådan
tid, innan solen från den 1:ste meridianen hinner den
som är honom diametralt motsatt; 6 timmar, innan hon
hinner den meridian, som är belägen på 90 graders vestligt 
afstånd från den 1:ste; 1 timme, om meridianen
ligger på 15 graders vestligt afstånd; 4 minuter, om hans
vestliga längd är 1° o. s. v. Mot en meridian- eller
längdskilnad af 1° mellan 2:ne orter svarar alltså en tidskilnad
af 4 minuter, med hvilket tidsbelopp orten, som ligger
åt vester, är efter den, som ligger åt öster.

Antag, att klockan i Greenwich är 12 middagen den
1 Sept. Hon är då 

vester ut:

på     45°  vestlig längd, 9    f. m. Sept. 1
»   90°      »       »     6     »      »
» 135°      »       »     3     »      »
» 179°      »       »     12,4    »      »


öster ut:

   på   45° östliglängd,  3    e. m. Sept. 1
 »    90°   »   »     6     »    »
 »  135°   »   »     9     »    »
 »  179°   »   »    11,56  »    » Denna öfversigt af tiden å jordens olika meridianer är på
himmelsgloben utmärkt genom en motsvarande indelning af den lilla
jordglobens eqvator.


Samtidigt är klockan på den 180:de meridianen 12
midnatt, men medan den 2 Sept. då begynner på vestra
sidan om denna meridian, är det blott den 1:sta i samma
månad, som ingår för dem, som befinna sig öster om
honom.

Timme efter timme skrider vidare. Snart är
klockan 3 e. m. i Greenwich; det är då midnatt på 135° ö. l.,
och den 2 Sept. räknas mellan 135° och 180° ö. l., på
hvilket senare ställe för öfrigt klockan är 3 f. m. Från
135° ost till 180° vest råder ännu den 1 Sept., men för
hvarje förflytande ögonblick utsträcker den 2 Sept. mer
och mer sitt välde öfver land och haf, inkräktande på
området för den 1 Sept. Sist viker sistnämde dag från
jorden strax öster om 180:de meridianen, i samma
ögonblick som den 3 Sept. ingår vester om samma meridian
o. s. v.

Det är dock endast för hafvens irrande invånare,
sjömännen, som precis den 180:de meridianen utgör
datumgräns. Ty bland de bofaste bebyggarne af europeiskt
ursprung i främmande verldsdelar är datumräkningen
beroende af häfdvunnet bruk sedan deras förfäders
inflyttning från Europa, och deras dagskilnadslinie, som dock
lyckligtvis äfven håller sig i närheten af nämde
meridian, går derföre mera oregelbundet (från 



Behringssund till öster om Nya Zeeland med en stor bugt åt
vester, som omsluter Filippinerna, Karolinerna m. fl. öar).

Emellertid inse vi, att när ett fartyg från öster till
vester skär den 180:de meridianen, bör man ombord på
det samma hoppa öfver 1 dag i almanackan (egentligen:
genast gå öfver till nästa dag) för att få rätt
dagteckning. Deremot bör man 2 gånger räkna samma dag
(egentligen: genast gå tillbaka till föregående dag), om
fartyget skär meridianen från vester till öster.

På hafvet begagna sjömännen sig af tidskilnaden för
att på ett enkelt sätt bestämma den geografiska längden
för det ställe, der de befinna sig. De medföra nemligen
på sina fartyg noggranna ur, s. k. kronometrar, stälda
efter Greenwichs meridian och sålunda i hvarje ögonblick
visande medelsoltiden derstädes. Så snart himmelens
klarhet medgifver att anställa soliakttagelser, bestämma
de ögonblicket för solens passerande af fartygets meridian.
Den deremot svarande medelsoltiden finna de af sina
tidsjemningstabeller (jfr sid 41). Antag att den vore 11,55
f. m. och att kronometern för Greenwich samtidigt visade
1,30 e. m. Tidskilnaden är således 1 tim. 35 min. eller
95 min. och fartyget befann sig således på 95/4 eller 233/4°
vestlig längd från Greenwich. Förut (sid. 18) hafva vi
antydt ett sätt att bestämma en obekant orts geografiska
bredd. De sjöfarande kunna således genom iakttagelser
på himmelen fullständigt bestämma sitt fartygs läge på
hafvets likformiga yta, oaktadt de icke hafva något land
i sigte.


Sveriges gemensamma borgerliga tid. Efter hvad vi ofvan sett
har således hvarje meridian sin särskilda tid. Så t. ex. när klockan
i Nora är 12, så felas hon ännu i Göteborg 12m 18s och i Strömstad
15m 28s i 12, medan hon i Stockholm (på dess observatorium) är
12m 4s och i Haparanda 36m 25s öfver 12, o. s. v. Ja, till och med
inom samma stad kan en märkbar tidskilnad förefinnas. Sålunda uppgår
den mellan Marieberg och Blockhusudden i Stockholm till mer än 1/2
minut. Detta är obeqvämt för den allmänna samfärdseln invånarne
emellan. Det vore bättre att alla klockor i landet ginge lika, om
ock derigenom middagen för vissa orter komme något för tidigt, för
andra deremot något för sent. Från år 1879 Jan. 1 räknas derför 


inom konungariket Sverige såsom för alla orter gemensam borgerlig
tid medelsoltiden för den meridian, som, ligger på 3 graders eller 12
tidsminuters vestligt afstånd från Stockholms observatorium. Denna
meridian skär nemligen riket långs efter på ett sådant sätt, att
skilnaden mellan den efter honom bestämda gemensamma borgerliga tiden
och de folkrikare landsdelarnes särskilda rätta ortstider blifver i det
stora hela så liten som möjligt. I de vanliga små almanackorna
finner man efter tidsjemningstabellen en tabell, som visar skilnaden
mellan Sveriges gemensamma borgerliga tid och en mängd uppgifne
orters verkliga medelsoltid. Då denna skilnad bär tecknet —,
utmärker naturligtvis detta, att den gemensamma borgerliga tiden är
mindre än, d. v. s. efter den ifrågavarande ortstiden med det belopp
minuter och sekunder, som efter tecknet är utsatt. Tecknet +
utmärker åter, att den rätta ortstiden är efter den gemensamma borgerliga
så mycket, som de vidstående minuterna och sekunderna angifva.

Har man nu, t. ex. med tillhjelp af en uppdragen middagslinie En sådan kan erhållas på följande sätt. På ett jemnt, soligt
plan uppreser man en f. m. ett smalt, lodrätt stift. Dettas fotpunkt
tages till medelpunkt för en cirkelbåge, hvars radie är lika med längden
af stiftets skugga för tillfället, hvilken senare man för öfrigt upplinierar
i planet. Efter hand förändras skuggan till riktning och minskas i
längd, men på e. m. tilltager hon åter, så att i ett visst ögonblick, som
iakttages, hennes spets åter når den uppritade cirkellinien. Man
uppdrager då ånyo skuggans riktning i planet. Vinkeln mellan de båda
upplinierade riktningarne delas midt itu af middagslinien. När stiftets
skugga passerar denna  linie, går solen genom meridianen.,
iakttagit solens gång genom meridianen, der man befinner sig, så finner
man af tidsjemningstabellen (jfr sid. 41) den rätta medelsoltiden i detta
ögonblick och således med tillhjelp af här ifrågavarande tabell
Sveriges gemensamma borgerliga tid. Ex. När solen går genom
meridianen i Karlstad den 16 Oktober, så felar enligt tidsjemningstabellen
den rätta medelsoltiden i Karlstad ännu 14m 26s i 12. Men om vi
uppslå den andra tabellen, finna vi att denna tid är 6m 12s efter
den borgerliga, hvilken sålunda bör fela 8m 14s i 12, då sann middag
eger rum i Karlstad den 16 Oktober.

I de små almanackorna, som hafva afseende på Stockholms
horisont, är för hvar annan dag under hela året i en underkolumn utsatt
Sveriges gemensamma borgerliga tid vid sann middag i Stockholm.
(På samma ställe står äfven den borgerliga tiden vid solens upp- och
nedgång i afseende på Stockholms horisont.)

§ 19. Huru himmelsgloben kan användas till att visa
himmelens utseende från hvilken uppgifven punkt som helst
af jordytan vid viss tid. Anvisning att igenkänna de vigtigaste
hos oss synliga stjernbilderna.

Det är nu lätt att medelst himmelsgloben visa
himmelens utseende å hvilken uppgifven ort som helst, vid
viss tid af året och timme på dygnet. Antag t. ex., att
det vore fråga om Stockholms horisont, vid
vintersolståndet, kl. 9 på aftonen efter Stockholms ortstid. Vi
ställa då till en början globen för Stockholms
horisont och föra solbilden ♑. Vrida vi derefter
glasgloben, så att solen kommer att stå i Stockholms
meridianplan, så angifver han himlahvalfvets ställning kl. 12 på
dagen sagda tid på året (tidsjemningstabellen visar nära 0
vid vintersolståndet). Men för att finna himlahvalfvets
utseende kl. 9 e. m., behöfva vi blott vrida globen ur
middagsställningen 9/24 af ett helt hvarf omkring sin
axel i den dagliga rörelsens led. Ty hela hvarfvets
vridning svarar mot en förfluten tid af 24 stjerntidstimmar,
och skilnaden mellan dem och medelsoltids-timmar är för
liten för att här behöfva tagas i betraktandePå himmelsglobens timcirkel kan man omedelbart,   i timmar och
qvarter, afläsa hvarje vridning.. Globens
öfver vattnets yta befintliga hälft visar då himmelens
utseende vid den uppgifna tiden i Stockholm, och vi
kunna med hans tillhjelp vägleda oss på himlahvalfvet och
lära känna dess förnämsta, för tillfället synliga stjernor.
Anm. Hade fråga varit om Sveriges gemensamma borgerliga tid
i stället för Stockholms ortstid, skulle vi hafva vridit globen
ytterligare 1/5 timme (jfr sid. 46) framåt, d. ä. i den dagliga rörelsens
led. Och om tidsjemningstabellen visat en mera betydande skilnad
mellan sann soltid och medelsoltid, hade vi måst göra afseende derpå
genom passande små vridningar på globen framåt eller tillbaka.

Himlahvalfvets stjernor har man af ålder delat i
grupper eller s. k. stjernbilder med namn af personer,
djur eller andra föremål (Väduren, Oxen, Tvillingarne,
Vågen o. s. v.). De enskilda stjernorna i hvarje sådan
stjernbild utmärkas, (vanligen) i ordning efter deras
storlek, med bokstäfver ur det grekiska alfabetet: α (uttalas 
alfa), β (beta), γ (gamma), δ (delta), ε (epsilon), ζ (dseta),
η (eta), o. s. v. Om dessa ej räcka till, fortsätter man med de
latinska bokstäfverna eller tager slutligen sin tillflykt till
siffror. De för ett godt, obeväpnadt öga synliga stjernorna
äro ingalunda oräkneliga; de utgöra blott 5 à 6000, af
hvilket antal man för öfrigt på en gång ser endast den
ena hälften, medan den andra befinner sig under
horisontplanet. Stjernorna delas efter deras olika glans i s. k.
storleksklasser. Till 1:sta klassen höra de ljusstarkaste
stjernorna, hvilka dock ingalunda behöfva vara de i
verkligheten största, utan kunna vara belägna närmare oss, än
de öfriga äro. De äro 21 till antalet. Till 2:dra klassen
räknas 65, till 3:dje klassen omkring 200, o. s.  v.

De med teleskop synliga stjernorna äro deremot
oräkneliga. Vintergatan, det kända ljusbältet på
himmelen, torde allena innehålla vid pass 18 millioner. Och
dessutom finnes ett mycket stort antal stjernhopar och
nebulosor, som för ögat eller vid svagare förstoring synas
blott såsom töcken, men i starkare teleskop upplösa sig
i täta massor af särskilda stjernor.

Bild 18. — Karlavagnen eller Stora björn.

Efter dessa allmänna anmärkningar vilja vi nu, med
himmelsgloben till ledning, begynna en kort vandring på himlahvalfvet,
hvilket vi antaga hafva samma ställning mot horisontplanet, som vi
nyss (sid. 47) gåfvo globen. Till utgångspunkt välja vi den allom
bekante Karlavagnen eller Stora björn, hvars 7 förnämsta stjernor äro 
ordnade så, som bifogade bild 18 visar. Stjernorna α, β, γ, δ utgöra
Björnens kropp, ε, ζ, η hans svans.

Tänker man sig α och β förenade genom en linie och denna
utdragen uppåt vid pass sin 5-dubbla längd, träffar man den s. k.
Polstjernan (Polaris, bild 19).   Denna märkliga stjerna är belägen blott

Bild 19. — Visar, huru man från Stora björn finner Polstjernan och Cassiopea.

11/3° från norra verldspolen och behåller derför beständigt sitt
skenbara läge på himmelen i det närmaste oförändradt. Polstjernan utgör
ytterste änden af Lilla björnens svans, hvilken stjernbild utmärkes
af 7, till en del mera ljussvaga, stjernor, som bilda en figur, liknande
Stora björn, men mindre och med svansen vänd åt motsatt håll (bild 19).

Bild 20. — Visar, huru man finner Qvadraten i Pegasus, Andromeda och
bågen i Perseus.

Om föreningslinien mellan δ  i  Stora  björn och Polstjernan
utdrages åt polstjernan till ett stycke lika med hennes ursprungliga längd,
träffar hon den för tillfället ej långt från zenith befintlige stjernbilden 
Cassiopea, hvilken, om den betraktas från en viss sida, har utseende
af ett slags stol med ryggstöd (se bild 19). Utdrages nämda linie
ytterligare lika långt som nyss skedde, förer hon oss till Qvadraten i Pegasus,
en ansenlig fyrkant af 4 ganska starkt lysande stjernor (bild 20, s. 49).
Om man till stjernorna i Pegasus1 qvadrat lägger 3:ne andra, ungefär
lika ljusstarka och lika långt från hvarandra skilda stjernor, som nu
synas något söder om Cassiopea, får man en figur, som liknar Stora
björn, men är mycket större (se bild 20). Af de 7 stjernorna i denna
figur tillhör den som svarar mot Björnens svansände stjernbilden
Perseus, de derintill 3 närmaste Andromeda och de 3 återstående
hörnstjernorna, α, β, γ stjernbilden Pegasus (se nämnde bild).

Nyssnämda stjerna i Perseus (hon utmärkes med α) har på hvar
sin sida 2:ne andra, δ och γ, i samma stjernbild, med hvilka hon
bildar ett slags båge, γ α δ (se bild 20), hvars inböjda sida är vänd
ungefär i riktning mot Stora björn. Denna
båge vilja vi nu taga till ny utgångspunkt.

Bild 21. — Visar, huru man
från bågen i Perseus finner
Capella,  Algol  och
Plejaderna.


Till en början finna vi (jfr bild 21),
att om man förlänger sagde båge till en
fortsatt bugtig linie, stöter man på den
glänsande stjernan Capella eller Geten (af 1:sta
storleken) i Kuskens stjernbild, medan man
på andra sidan om samma båge ser den för
sin föränderlighet i glans namnkunnige Algol,
som vanligen är af 2:dra storleken, men då
och då regelbundet inom 31/2 timmar
nedsjunker till 4:de storleken. Gifver man åter
bågen en svängning bakåt mellan Capella
och Algol, på sätt bild 21
visar, träffar man på stjernorna
ε och ζ i Perseus samt derefter
den vackra stjernsamlingen
Plejaderna eller Sjustjernorna.

Bild 22. — Orion med Sirius och
Aldebaran.

En af alla väl känd
stjernbild är den praktfulle Orion
(bild 22). De tre stjernorna
i midten, δ, ε, ζ, benämnas
tillsammans Orions bälte. Vid
här antagne tidpunkt,
vintersolståndet 9 e. m., ses Orion från Stockholms horisont glänsa på
himmelen i sydost. Förlänges Orions bälte nedåt, påträffar man  strax 


ofvan horisontens rand den starkast lysande fixstjernan på himmelen,
nemligen Sirius, tillhörande stjernbilden Stora hunden. Verkställes
förlängningen åt motsatt sida, passerar den i närheten af Aldebaran
eller Oxens öga (af 1:sta klassen) och träffar sedan de oss redan
bekanta Plejaderna. (De i söder mellan horisonten och eqvatorn nu
synliga stjernorna tillhöra Hvalfiskens och Eridanus' stjernbilder).

Vi återvända nu till Stora björn. Förenas δ och β i  denna
stjernbild med en linie som utdrages åt öster, så går förlängningen
mellan Castor och Pollux (den senare af 1:sta storleken) i Tvillingarnes stjernbild (bild 23) och derefter mellan Orion och Sirius.
Något nedom denna linie, i öster, befinner sig stjernbilden Lilla
hunden med Procyon.

Bild 23. — Huru man från Stora björn finner Tvillingarne och Procyon.

Bild 24. — Huru man från Stora björn finner Lejonet.

Utdrager man åter
nedåt
sammanbindningslinien mellan α
och β i Stora björn,
kommer man till
stjernbilden Stora
lejonet med form af
ett trapezium (bild
24). Denna
stjernbild har dock vid
här antagne tidpunkt ännu icke hunnit stiga fullständigt upp öfver
horisontplanet.

Fortsätter man svängningen af Stora björnens svans nedåt (bild 25 å
nästa sida), träffar man den strålande Arcturus (af 1:sta storleken) i
Oxdrifvaren (Bootes). Arcturus, liksom större delen af den
närliggande halfcirkelformiga stjernbilden Norra kronan (se bild 25), har
visserligen nu redan gått ned, men vi kunna se dessa stjernor på
himmelsgloben strax nedom horisonten (i globens här antagna ställning). 




Vända vi oss slutligen mot vestra sidan af himmelen, skåda vi
der, i nordvest, den glänsande Vega, lätt igenkännelig genom den lilla
parallelogram af 4 små stjernor, som synes strax bredvid henne (se
globen) och som jemte Vega tillhör Lyrans stjernbild.

Bild 25. — Huru man från Stora björn finner Arcturus i Bootes
samt Norra kronan.

Nära intill Vega, men mera mot vester, synes den vackra, lik ett
kors på himmelen utsträckte Svanen (se bild 26), som åter på andra
sidan har till granne Qvadraten i Pegasus, om hvilken vi förut talat.
Nedom Svanen, strax under horisonten, befinner sig stjernbilden Örnen
med Altaïr (af 1:sta klassen).

Bild 26. — Qvadraten i Pegasus, Svanen, Vega och Altaïr.

Vi hafva nu sysselsatt oss endast med de stjernor, som äro vid
vintersolståndet på aftonen synliga i Stockholm. Men dessutom böra
vi särskildt uppmärksamma, bland andra, de stjernbilder som befinna
sig å ömse sidor om ekliptikan, och efter hvilka dennas tecken bära 
Karta I.

Stjernornas storleksklasser


1234
* * * *







Karta II.

Stjernornas storleksklasser

1234
* * ** 






namn. Dessa stjernbilder kallas djurkretsens stjernbilder och äro:
Väduren, Oxen med Aldebaran och Plejaderna, Tvillingarne,
Kräftan, Lejonet, Jungfrun med »axet», den glänsande stjernan Spica,
Vågen, Skorpionen med Antares, Skytten, Stenbocken,
Vattumannen och Fiskarne.

Af dessa känna vi redan Oxen, Tvillingarne och Lejonet. Mellan
de två sistnämda befinner sig Kräftan, hvars små obetydliga stjernor ej
äro utsatta på globen. Har denne sin förut antagna ställning, se vi i
vester, i hörnet mellan ekliptikan och eqvatorn, Vattumannen, samt
högre upp, omkring Vädurens tecken, Fiskarnes stjernbild. Strax ofvan
Oxens tecken synas åter 2:ne närliggande stjernor, hörande till
Vädurens stjernbild. För öfrigt hänvisa vi till bifogade stjernkartor, med
ledning af hvilka äfven andra stjernbilder, än de nu nämda eller de på
globen förekommande, kunna återfinnas på himmelen. Kartan N:o 1
innehåller de 6 stjernbilder, som närmast omgifva norra verldspolen.
Kartan N:o 2 innehåller åter stjernor å ömse sidor om eqvatorn,
nemligen norrut intill 50° afstånd derifrån, söderut endast till vid pass 35°,
det mesta som kan i Sverige blifva synligt. Af samma karta finna
vi äfven, att ekliptikans tecken icke infalla i likbenämde stjernbilder.
Vädurens tecken ligger, såsom vi äfven nyss nämt, i Fiskarnes
stjernbild, Oxens tecken i Vädurens stjernbild o. s. v. Detta beror derpå
att vårdagjemningspunkten, från hvilken man utgår vid ekliptikans
indelning i tecken, småningom flyttar sig utefter ekliptikan, i
motsatt led mot solens rörelse. Derigenom hafva tecknen, som
ursprungligen sammanföllo med de likbenämde stjernbilderna, under
tidernas lopp skilt sig från och flyttats åt vester om dem.

Ytterligare öfningar med himmelsgloben. Undersök nu, huru
vid den ofvannämde tidpunkten af året himmelen i Stockholm
förändrar utseende under nattens lopp, huru han visar sig vid midnatt,
3 och 6 f. m. — Undersök äfven, huru himmelens utseende 9 e. m.
i Stockholm förändras från månad till månad under årets lopp. —
Inställ globen äfven för andra geografiska bredder, vid olika tider,
t. ex. för Haparandas horisont, Okt. 20, 6 e. m. efter Sveriges
gemensamma borgerliga tid. Gör äfven afseende på tidsjemningen.  —

*



 Den Kopernikanska förklaringen af
himlahvalfvets företeelser.

§ 20. Solens skenbara årliga rörelse i ekliptikan kan
förklaras genom en kretsrörelse hos jorden omkring solen.
Solsystemet enligt Kopernikus. Keplers lagar för
planeternas rörelser.

Vi hafva i föreg. § 11 lärt känna solens rörelse i
ekliptikan omkring jorden såsom stillastående. Men
alldeles samma företeelser som vi der skildrat skola visa
sig, om vi antaga, att solen står stilla och att det är
jorden som rör sig kring henne.

För att lättare kunna förstå detta, skola vi först
tänka oss, att 2:ne personer, A och B, med något litet
afstånd mellan sig befinna sig midt på en stor slätt,
som rundt om är begränsad af skog. Nu står A stilla
och B går omkring honom. B ser då A i oupphörligt
vexlande riktningar mot skogens bakgrund och skulle.
om han ej visste af sin egen rörelse, tro att A i
verkligheten förflyttade sig i en krets omkring honom. Ty
företeelsens förlopp skulle på intet vis ändra sig för B,
om han företoge sig att stanna, men A i stället begynte
röra sig kring honom på alldeles samma sätt och i samma
led, som han nyss rörde sig kring A.

På samma sätt, som A och B i midten af denna
slätt, befinna sig (se § 9) de till vårt solsystem hörande
himlakropparne nära sammanslutna med hvarandra i
midten af himlahvalfvet.

Må vi då tänka oss solen och jorden på ekliptikans
plan i midten af himlahvalfvet och att solen någon gång
ses från jorden i riktning mot ♈. Om vi då låta
jorden röra sig i en krets kring solen i ekliptikans plan, 
i en riktning som, från nordsidan sedt, är motsatt
visarnes rörelse på ett ur, samt i jordens olika lägen liksom
utpeka synliniernas från jorden till solen vexlande
riktningar mot de bakom i fjerran liggande stjernorna, är
det tydligt, att solen måste, såsom i verkligheten sker,
undan for undan synas intaga sina lägen mot
fixstjernornas bakgrund i ♉, ♊, ♋, ♌ o. s. v. och tillbaka i ♈
igen, på samma tid som jorden rör sig ett helt hvarf kring
solen. Denna solens skenbara rörelse kommer äfven att
försiggå på alldeles samma sätt och i samma led som
jordens verkliga rörelse kring solen.

Den man, som först af alla i den nyare tiden insåg,
att icke blott jorden, utan ock alla planeterna (§ 9) röra sig
kring solen samt att jorden under sin kretsrörelse kring
solen rullar kring en af sina diametrar (§ 8), hette
Nikolaus Kopernikus (f 1543). En annan man, Johan Kepler
(f 1630), odödliggjorde sedan sitt namn för alla tider
derigenom, att han upptäckte de riktiga lagarne för jordens
och planeternas rörelser kring solen. Kepler ådagalade
bland annat, att såväl jorden som planeterna röra sig kring
solen i slutna banor af elliptisk form, i hvilkas ena
brännpunkt solen är belägen, samt att de i hvarje punkt af sin
bana hafva en bestämd hastighet, som
växer i den mån planeten närmar sig
solen.
Bild 27. — En Ellips.

Anm. Ellips (jfr bild 27) är en 
plan kroklinie, som omsluter 2 s. k.
brännpunkter, så belägne inom
kroklinien, att summan af deras afstånd
till en punkt hvilken som helst på
henne är oföränderlig. Tänka vi oss
nu solen i ellipsens ena brännpunkt och jorden rörande sig
i den elliptiska kroklinien, så inse vi, att jorden härunder
än närmar sig solen, än aflägsnar sig från henne, något
som i verkligheten tydligast visar sig deri, att solens
skenbara diameter vexelvis till- och aftager (från 311/2
minut d. 1 Juli till något mer än 321/2 minut d. 1
Jan.). Skilnaden mellan jordens största och minsta
afstånd från solen är emellertid icke stor. Jordens
elliptiska bana liknar sålunda mycket nära en cirkel.



56

§21.    Öfversigt af planeterna.   Kometer, stjernfall, meteorer.

Bifogade tafla gifver en bild af planeternas banor kring solen.
Banornas elliptiska form afviker i allmänhet föga från en cirkel, och
deras plan sammanfalla öfver hufvud ganska nära med jordbanans 
eller ekliptikans plan. Planeterna röra sig alla i samma led som.
jorden.

Innerst eller närmast solen (se taflan) finna vi den minste af
hufvudplaneterna, Merkurius. Derefter kommer Venus, utmärkt genom sin
skenbara storlek och glans. Dessa bero på planetens nära
grannskaptill oss. I sitt närmaste läge vänder Venus dock sin obelysta hälft mot
jorden, så att hon då ej kan varseblifvas (så vidt hon ej vandrar så-

Bild 28. — Solsystemets hufvudplaneter jemte jordens måne.

som en mörk fläck just öfver solskifvan). Äfven Mars, den förste
planet, hvars bana ligger utanför jordens, kan stundom komma oss
ganska  nära.    Man har då ej blott sett snöfält vid hans poler,   utan
Tafla öfver solsystemet.

äfven trott sig kunna urskilja land och haf på hans yta. Utanför
Mars hafva vi en svärm småplaneter, som ej kunna ses med blotta
ögat. Derefter komma vi till Jupiter, den störste af alla planeterna.
Oaktadt sitt stora afstånd från oss lyser han med en glans, som
nästan är lika liflig som Venus'. Jupiter omkretsas af 4 biplaneter eller
s. k. månar. Nästa planet i ordningen är Saturnus, beryktad för
den besynnerliga, platta ring (jfr bild 28), som omgifver honom. Denna
ring, som egentligen består af flere koncentriska, är sannolikt intet
annat, än en otalig mängd små, omkring planeten kretsande månar.
Dessutom kringlöpes Saturnus af 8 vanliga månar. De yttersta
planeterna, Uranus och Neptunus, ses ej med blotta ögat. Neptunus'
tillvaro anade man, innan ännu någon sett honom. Uranus visade
nemligen då och då vissa rubbningar i sin rörelse och man ansåg
detta bero på dragningskraften (jfr § 26) hos någon utanför liggande
okänd planet. Ja, Leverrier företog sig till och med att beräkna den
osedde planetens läge och storlek, och när man sedan riktade
teleskopen mot himmelen, fann man honom helt nära den beräknade platsen.
Detta skedde år 1846.

På vår tafla öfver solsystemet hafva vi icke kunnat tillräckligt
noggrant visa förhållandet mellan planeternas afstånd från solen. Vi
tillägga i sådant ändamål följande tabell, som äfven innehåller
planeternas omloppstider i sina banor. Till enhet för afstånden är taget
jordens medelafstånd från solen och till tidsenhet jordens år.


               Medelafståndfr. solen. Omlopps-tider.
Merkurius 0,39                               0,24
Venus     0,72                               0,62
Jorden    1,00                                1,00
Mars       1,52                               1,88
Jupiter    5,20                                11,86
Saturnus 9,54                                29,46
Uranus    19,18                              84,02
Neptunus 30,03                             164,58


En föreställning om planeternas inbördes storlek vinna vi åter
genom bild 28. Efter samma måttstock som der begagnats skulle
solen företrädas af ett klot af 15 centimeters radie.

Inom vårt solsystem förekomma mycket talrikt äfven ett slags
dunstformiga himlakroppar, som kallas kometer. Kometerna vexla i
utseende nästan lika mycket som »skyarne på himmelen». Blott få
ses med blotta ögat; så t. ex. Donatis komet af år 1858 (bild 29).
Kometernas hufvudmassa, den s. k. kärnan, synes bestå af ett slags 

löst verldsgrus, men i solens närhet bilda de ofta höljen och svansar
af millioner mils längd, om hvilkas natur man vet nästan intet. Vissa
kometer har man funnit regelbundet kretsa kring solen i starkt
 Bild 29. — Donatis komet. 
elliptiska banor (å vår tafla öfver
solsystemet äro 2:ne sådane namngifne
kometer upptagna). Andra komma ur
verldsrymdens djup likasom på besök
till vårt solsystem, göra en lof eller
sväng kring solen och försvinna åter.
Solens och planeternas dragningskraft
synes verka upplösande på kometernas
massa, så att den efter hand liksom
utdrages i ett smalare band af grus
långs kometens bana. Kometen
försvinner då slutligen såsom sådan för
ögat, men när jorden, såsom ofta
händer, har sin väg fram bland detta
grus af en sålunda upplöst komet,
faller en större eller mindre del deraf
ned till jordytan eller genomfar
åtminstone vår luftkrets. Detta grus
upphettas dervid genom gnidningen
mot luften till glödgning; det finare
förtäres af hettan och vi kalla den
hastiga ljusföreteelsen dervid stjernfall. Stundom uppträda af samma
orsak äfven större eldkulor, s. k. meteorer, genomkorsande
rymden med en glans, jemförlig med Jupiters eller månens. Det är
först på de senare åren man tror sig hafva funnit detta samband
mellan kometer, meteorer och stjernfall.

§ 22. Huru jordens kretsrörelse omkring solen och
rullningsrörelse omkring sin axel bestämma himlahvalfvets
ekliptika och verldsaxel. Den dagliga rörelsens företeelse i
det Kopernikanska solsystemet.

Vår ursprungliga uppfattning af verldsbyggnaden har
efter hand blifvit i väsentlig mån förändrad. Medan
våra första föreställningar föranledde oss att låta
verldsaltet i sin helhet företrädas af himmelsgloben med jorden
i hans medelpunkt, böra vi nu tänka oss solen och
planeterna med deras månar liksom nedtagna från 
himlahvalfvet och tillika med jorden samlade i midten af
himmelsgloben. Vi böra vidare tänka oss jorden och
planeterna der utföra sina rörelser omkring solen, men så att
säga i mikroskopisklitenhet, emedan vi redan i § 9 sett,
att hela vårt solsystems omfång är mycket obetydligt i
förhållande till fixstjernornas afstånd från oss.

Dessa i förhållande till himmelsglobens storlek
osynligt små rörelser vilja vi nu, hvad jorden angår, i större
skala och i riktigt förhållande till globens ställning
åskådliggöra.


 Bild 30.  Bild 31.


Bilderna visa, huru jordens dubbla rörelse omkring solen
bestämmer himlahvalfvets ekliptika, eqvator och verldsaxel. När jorden T
rör sig kring solen S i bild 30, synes solen röra sig i ekliptikan
♈, ♋, ♎, ♑ i bild 31. Jordaxelns oföränderliga riktning under
rörelsen i bild 30 bestämmer verldsaxeln lutning mot ekliptikan och
eqvatorplanets sträckning i bild 31  och dermed läget af ♈, ♋, ♎, ♑.

På ett bord uppdraga vi för den skull en (nära)
cirkelformig bana, som föreställer jordbanan (se bild 30). I S
hafva vi solen, i T jorden, förestäld genom en helt liten
jordglob, som vi föra den cirkelformiga banan rundt i
en led, som är motsatt visarnes rörelse på ett ur. I andra
större eller mindre kretsar löpa de öfrige planeterna, men
vi skola nu, såsom sagdt, här sysselsätta oss endast med
jordens rörelse. Då vi nu tilltagit jordbanan så stor,
måste vi i stället tänka oss himmelens hvalf, som skall
omsluta henne, milslångt i alla riktningar tillbakaskjutet,
men på samma gång ihågkomma, att det i sjelfva verket
ej är något hvalf, utan blott ett slags inre gräns för den 


oerhörda mängd af andra himlakroppar, som följa der
bortom.

För att bestämma detta tänkta himlahvalfs och den
uppdragna jordbanans ställning i förhållande till
hvarandra, uppställa vi bredvid den senare till rättelse och
ledning vår himmelsglob på ett sådant sätt, att globens
ekliptika kommer att ligga horisontalt och i samma plan
som jordbanan (jfr bilderna 30 & 31). Vi utsätta
derefter i jordbanan hufvudpunkterna ♈, ♋, ♎, ♑ på
sådant sätt, att dagjemnings- och solstånds-linierna blifva
parallela med motsvarande linier på globen (se bilderna).
Solen, sedd från jorden, befinner sig nu alltid i den punkt
på himmelen, som träffas af den utdragna
sammanbindningslinien mellan jorden och solen (§ 20). Sålunda, när
jorden är i T, bild 30, ser man solen på himlahvalfvet i
S, bild 31. Och när jorden är i ♎ i sin bana, ser man
från henne solen i ♈ på himmelen. När vidare jorden
rör sig från ♎ till ♑ i sin bana, ser man solen flytta
sig från ♈ till ♋ i ekliptikan på himlahvalfvet, o. s. v.

Vid denna jordens rörelse kring solen är nu att
märka:

1:o att jordbanans plan behåller ett oföränderligt läge
i rymden. Detta sluta vi deraf, att det samma synes
skära himlahvalfvet utefter oföränderligt samma linie
(»ekliptikan»).

2:o att jorden, under det hon rör sig i sin bana
kring solen, tillika rullar från vester till öster kring en af
sina diametrar, den s. k. jordaxeln, som härvid beständigt
är riktad åt samma håll i rymden (§ 8) och derför äfven
måste bibehålla en oföränderlig lutning mot jordbanans
plan.

Den frågan uppstår då: huru stor är jordaxelns
lutning mot jordbanans plan? Jordaxeln utdragen är intet
annat än verldsaxeln (§ 8). Men såsom vår uppstälde
himmelsglob visar, gör verldsaxeln med ekliptikans plan
och, närmare bestämdt, med sammanbindningslinien
mellan ♑ och ♋, åt ♋ till, en oföränderlig vinkel af vid pass
661/2°. En sålunda bestämd ställning, 661/2 graders
vinkel mot jordbanans plan och mot den riktning deri, som
bestämmes af ♑-♋-linien, åt ♋ till, skall jordens 
rullningsaxel orubbadt bibehålla, under det jorden beskrifver sin
bana ♎, ♑, ♈, ♋ kring solen (jfr bild 30). Jordens
eqvatorplan måste härunder göra med jordbanans plan
en oföränderlig vinkel af 231/2° och skärningslinien
mellan dessa plan alltid förblifva parallel med ♈-♎-linien.

Vi kunna nu äfven lemna ett bestämdt bevis för
den utomordentliga litenheten af jordens rörelse kring
solen eller af jordbanans diameter, då man jemför dem
med afståndet till fixstjernorna. Man skulle nemligen
kunna tro, att då jordaxeln förflyttar sig parallelt med
sig sjelf hela jordbanan utefter, så borde dervid hans
förlängning liksom teckna på himmelen en mot jordbanans
storlek svarande krets, en hel krans af olika verldspolen
hvilken krets eller krans emellertid borde, till följd af
jordaxelns lutning mot jordbanan, blifva i en viss
riktning något hoptryckt. Men så är det icke, utan
erfarenheten visar, att jordaxeln under hela årets lopp
beständigt är riktad mot en och samma verldspol på himmelen.
Deraf måste vi sluta, att icke blott, såsom vi förut (sid. 10)
sett, jordklotet, utan till och med sjelfva jordbanan
blifver, om hon tänkes förflyttad till äfven de närmaste
fixstjernornas ofantliga afstånd, så försvinnande liten för
ögat, att hon då icke synes annorlunda, än såsom en
nästan omätbar punkt  Då man nu i verkligheten funnit, att jordbanans diameter uppgår
till den väldiga längden af nära 30 millioner mil, så måste vår tanke
hisna vid försöket att fatta de oerhörda afstånd, som skilja oss från
fixstjernorna. Också mäter man icke dessa afstånd på samma sätt som
de jordiska, i mil, utan efter antalet af år, s. k. ljusår, som ljuset
behöfver för att tillryggalägga dem. Den sannolikt närmaste stjernan
befinner sig på ett afstånd från jorden af vid pass 31/2 ljusår, men andra
finnas, hvilkas afstånd man uppskattat till 10, 20, 30, ja äfven
100-eller 1000-tals ljusår, — för att icke tala om nebulosor på kanske
milliontals ljusårs afstånd..

Liksom jordaxelns sidoförflyttning alls icke märkes
på himlahvalfvet, så är detta ännu mindre förhållandet
med sidoförflyttningen af jordeqvatorns plan. Dess
skärning med himmelssferen visar sig under årets hela lopp
såsom en skarp oföränderlig cirkelformig linie, den s. k.
himmelseqvatorn (jfr bild 31), på samma gång som
eqvatorplanets skärningslinie med jordbanans plan under årets  
lopp  träffar   himlahvalfvet  i  beständigt samma punkter,
♈ och ♎.

Vi se således, att jordens rörelse kring solen till
utsträckningen i rymden är, jemförd med fixstjernornas
afstånd, alldeles försvinnande liten, men det är icke
storleken, utan riktningen af denna rörelse, äfvensom
riktningen af jordens rullningsaxel, som bestämmer
sträckningen af ekliptikans och eqvatorns plan, verldsaxelns
ställning, dagjemnings- och solståndspunkternas lägen.

När vi nu bestämt allt detta i förhållande till vår uppritade
modell, bild 30, böra vi äfven visa, huru den dagliga rörelsens
företeelser å en uppgifven ort uppkomma. Som jordglob (T i bild 30)
begagna vi då den, med rörligt matematiskt horisontplan försedda,
lilla miniatyrglob (D å bild 5 sid. 11), som vi redan förut (se § 8)
i liknande syfte användt. Solen föreställa vi genom ett annat större
klot och anordna deromkring i midten af lärosalen en horisontal
jordbana, i hvilken jorden anses löpa. Det aflägsna himlahvalfvet kunna
vi anse företrädas af lärosalens väggar, å hvilka vi enligt nyss
gjorda bestämningar tänka oss ekliptikan och eqvatorn uppdragna,
medan verldsaxelns riktning angifves genom utsatte polpunkter i golf
och tak. (Vi kunna äfven, om rummet vore rundt och hvalfformigt,
tänka oss stjernbilder betäcka tak och väggar.)

Sedan vi gifvit jordglobens axel sin tillbörliga lutning af 661/2°
mot ekliptikans plan (bordets plan i bild 30), inställa vi hans
horisontplan för den breddgrad, som är i fråga. Det är då lätt att
omedelbart afgöra, hvilken hälft af himlahvalfvet som synes och
hvilken icke synes från orten i fråga vid den gifna tillfälliga ställningen
hos globen, hvilken lutning verldsaxeln, eqvatorn och ekliptikan hafva
mot horisontplanet o. s. v. Låta vi nu jordgloben rulla kring sin axel
i jordens verkliga rullningsled, så sänker sig hans för den
ifrågavarande orten inriktade horisontplan på ena sidan, men höjer sig på
den andra, till följd hvaraf det för en på samma plan befintlig åskådare
synes som om himlahvalfvet (hela rummet med eqvator, ekliptika,
stjernbilder, äfven solen) rullade i motsatt led kring sina polpunkter
(jfr § 8). Himmelseqvatorn behåller härunder oföränderligt sin
lutning mot horisontplanet, men ekliptikan får en oupphörligt förändrad
ställning deremot.

Vi kunna vid jordglobens kringrullning äfven lätt afgöra, hvilken
ställning solen i hvarje ögonblick intager i förhållande till den
ifrågavarande ortens rörliga horisontplan, och således äfven bestämma, om 

det derstädes är dag eller natt  (d. ä. sol öfver eller under nämda
plan), morgon, middag o. s. v.

Emellertid skola vi till dessa senare, undersökningar använda en
särskild undervisningsapparat, det s. k. telluriet, se följ. §.

§ 23. Huru solens dagliga rörelse öfver himlahvalfvet
på olika orter och  vid  olika  årstider  förklaras  medelst
telluriet. Arstider på andra planeter än jorden.

Telluriet (bild 32), en apparat, som är ämnad att
förebilda jordens årliga rörelse kring solen, utgöres
förnämligast af ett brinnande ljus a, som föreställer solen,

Bild 32. — Tellurium med Lunarium.

och en jordglob b. En reflektionsspegel d återkastar det
brinnande ljusets strålar såsom ett parallelt knippe mot
jordgloben. Genom en mekanisk inrättning bringas
jordgloben att röra sig i en cirkelformig bana omkring ljuset
(solen) och på samma gång rulla kring sin polaxel, som
under hela rörelsen beständigt hålles parallel med sig
sjelf, lutande 661/2° mot jordbanans plan. Härunder är
alltid den ena hälften af jordgloben belyst af ljuset (solen),
medan den andra ligger i skuggan. Den förra utmärker
tydligen den del af jorden, som har dag, d. ä. solen öfver
horisonten, den senare åter den delen, som har natt, d. ä.
solen under horisonten. — Telluriet bär vanligen äfven 
ett litet månklot c, hvarmed månens rörelse
åskådliggöres (se §§ 24 och 25). Det får då tilläggsnamnet
Lunarium.

Beträffande de förebildade himlakropparne, jorden,
solen och månen, böra vi genast anmärka, att i
verkligheten månen befinner sig på ett afstånd från jorden af
60 jordradier, medan solens afstånd från jorden är 24,000
sådane. Detta är omöjligt att iakttaga, om ej jorden
skall göras allt för liten. Icke heller kan man göra
solen så stor, som hon egentligen borde vara, ty solens
radie är i verkligheten nära nog lika stor som
månbanans diameter. Deremot kan förhållandet mellan
jordens och månens storlek rätt väl iakttagas, alldenstund
jordens volym är blott 49 gånger större än månens.

Låtom oss nu med telluriet söka förklara, huru
jordens med rullning kring polaxeln förenade rörelse kring
solen måste på jordens särskilda orter förorsaka en
skenbar daglig rörelse hos solen öfver himlahvalfvet, vexlande
under årets lopp på sätt vi i §§ 12—15 lärt känna.

Ställom då först telluriets jordglob i det läge jorden
innehar den 21 Mars, då solen synes i
vårdagjemningspunkten. Jordaxeln (sedd från solen lutar han åt höger)
ligger då i ett mot solstrålarne vinkelrätt plan, som
tillika är gränsen mellan den belysta hälften af jorden,
som har dag, och den icke belysta, som har natt.
Iakttaga vi nu, att ljuset (solen) måste tänkas befinna sig
på stort afstånd från jordgloben, samt lägga på denne,
å den ort vi vilja undersöka, ett sådant litet horisontplan
af papper, hvarom talades sid. 6, så kunna vi lätt visa,
att hvarje ort af jordglobens belysta halfva, som ligger
i sjelfva randen till den mörka, har solen i
horisonten, medan man, ju längre man följer ortens breddcirkel
mot midten af hans belyste del, finner solen vara belägen
allt högre öfver horisontplanet.

Vrid nu med handen jorden, såsom i verkligheten
sker, från vester åt öster ett halft hvarf omkring
polaxeln, så komma härunder den vestra randens orter allt
längre in på det belysta fältet — solen har då gått upp
för dem och det lider allt längre på f. m. De komma 
till midten af det belysta fältet — då är det middag och
solen har nått sin största höjd. (Undersöka vi, huru
denna solens middagshöjd förändras från eqvatorn till
polerna, finna vi, att solen vid eqvatorn står i zenith och
att hennes middagshöjd aftager med växande breddgrad,
så att solen vid polerna står i horisonten.)

Sedan middagslinien är passerad, synes å de
ifrågavarande orterna solen sänka sig mer och mer på
himmelen, och när meridianen för de orter, vi betraktat, når
den östra randen mellan ljus och mörker, säger man.
att solen går ned å dessa orter. Den hälft af himmelens
stjernor, som befinner sig öfver orternas horisontplan.
begynner nu att framtindra, och medan vår meridian
mer och mer fördjupar sig i mörkret bakom jorden, synes
oss som om himmelen hvälfde sig i motsatt led (jfr
sid. 62). Till sist göra vi den slutsatsen, att enär
jordklotet rullar med jemn hastighet och breddcirklarnes
solbelysta bågar äro lika stora med de i skuggans
mörker försänkta, så måste, vid den tidpunkt här är i fråga.
dag och natt vara lika långa (12 timmar hvardera) på
hela jordklotet (utom polpunkterna). Häraf benämningen
dagjemning.

Nu sätta vi apparaten i gång, så att jorden, rullande
kring sin axel från vester till öster, begynner (från
nordsidan sedt) i motsatt riktning mot visarnes rörelse på
ett ur beskrifva en del, låt vara 1/8, af sin bana kring
solen. Vi iakttaga härunder att, såsom ofvan anmärktes,
jordaxeln beständigt bibehåller samma riktning och
endast sidoförflyttas, genom jordens rörelse, parallelt med
sig sjelf. Men just af denna jordaxelns orubbligt
bibehållna riktning i förhållande till jordbanans plan
följer, att vid jordens nyss nämda rörelse i sin bana
jordaxelns norra del lutar mer och mer solstrålarne till
mötes. Häraf åter följer, att planet, som begränsar ljus
och mörker på jordytan, icke längre, såsom vid
vårdagjemningen, innehåller i sig jordaxeln, utan skär den
samme på midten så, att norra hälften vetter åt solsidan,
den södra åt det bakom jorden varande mörkret. För
att tydligt se  detta  plan, låtom oss i ett papper skära 
ut en cirkel, lika stor som jordglobens storcirkelplan och
fästa detta papper kring globen så, att det omsluter
honom utefter gränslinien mellan ljus och mörker. Låtom
oss sedan hålla detta papper orubbligt i dess läge och
derunder vrida jordgloben omkring hans axel. Vi skola då
tydligen se, att, jordrullningen oaktadt, trakterna kring
sydpolen ej vid någon tid af dygnet få del af solljuset,
medan deremot trakterna vid nordpolen belysas af solen
dygnet om. Vi kunna dessutom se, att medan af
eqvatorn jemnt ena hälften är belyst, så tilltager
breddcirklarnes solbelyste del mot norr och aftager mot söder.
På grund deraf inträffar, att vid jordens dagliga rullning
kring sin axel en geografisk ort kommer att förblifva, i
den mån längre inom det belysta fältet (hafva dag), som
han är belägen vid en hög nordlig breddgrad, och att
alla trakter på norra halfklotet nu hafva dagen längre än
natten, medan eqvatorn har dag och natt lika långa samt
södra halfklotets orter natten längre än dagen. Låta vi
jorden rulla vidare i sin bana, finna vi, att dagarnes
längd ökas allt mer på norra halfklotet, men aftager på
det södra, ju närmare det lider mot sommarsolståndet
eller tiden omkring den 22 Juni.

Vid denna tid har jordaxelns norra hälft en lutning
mot solstrålarne af 661/2°. Häraf följer, att vid jordens
kringrullning solstrålarne nu måste falla lodrätt mot
jordytan på alla de punkter, som ligga 231/2° norr från
eqvatorn, d. v. s. just på norra eller Kräftans vändkrets.
Men som alltid jemnt halfva jordklotet belyses af solen,
så måste solljuset vid samma tillfälle sträcka sig 231/2°
på andra sidan nordpolen och således dygnet om belysa
allt hvad som ligger inom norra polcirkeln. Mot söder
deremot hinner ljuset ej längre, än till ett afstånd af 231/2°
från polen, och lemnar således hela området inom södra
polcirkeln dygnet om i mörker. Vinterns årstid ar nu
inne på södra halfklotet, nemligen i dess tempererade och
kalla zoner, men sommaren herrskar på det norra.

Efter sommarsolståndet begynna på jordens särskilda
breddgrader samma förhållanden mellan dagens och
nattens längd, som nyss beskrifvits, att i motsatt ordning
återkomma, tills slutligen omkring den 23 Sept. 
höstdagjemningen inträffar, då dag och natt ånyo äro lika långa
på hela jordklotet (utom polpunkterna) och vid
eqvatorn solen om middagen står i zenith. Jordaxeln synes
nu, sedd från solen, luta åt venster och hans orubbligt
bibehållna lutning har till följd, att vid jordens fortsatta
rörelse kring solen det blir jordaxelns sydliga hälft, som
kommer att vetta mot solsidan, medan den norra hälften
vetter åt jordskuggan. Till följd deraf komma dagarne
på södra halfklotet under qvartalet 23 Sept.—22 Dec.
att alldeles motsvara dem på det norra under qvartalet
21 Mars—22 Juni, medan den för södra halfklotet under
sistnämda tid gällande följd af dagar nu inträder på det
norra. Det blir sålunda nu vår på södra halfklotet,
medan hösten begynner på det norra.

Höstqvartalet afslutas med vintersolståndet den 22
Dec. Jordaxelns södra hälft lutar då mot solstrålarne
661/2°. Följaktligen falla dessa lodrätt mot jordytan på
den breddcirkel, som ligger 231/2° söder om eqvatorn,
Stenbockens vändkrets. På samma gång sträcker sig
belysningen öfver södra polcirkelns hela område. Inom
norra polcirkeln herrskar deremot samtidigt mörker.

Vi låta slutligen jorden rulla den sista fjerdedelen
af sin bana och se då, huru dagarne under qvartalet
Sept.—Dec. i omvänd ordning återkomma på begge
halfkloten .

De från §§ 12—15 bekanta företeelserna blifva öfver
hufvud fullständigt förklarade.



Liksom jorden, rulla äfven de öfriga planeterna under sitt
kretslopp kring solen kring bestämda axlar. Mars' rullningsaxel bildar med
planetens banplan en vinkel på omkring 61°. På Mars komma
derför vändkretsarnes afstånd från eqvatorn och polcirklarnes från polerna
att blifva 29°. Årstidernas vexlingar på Mars blifva härigenom ganska
lika dem på jorden. Betrakta vi bilderna 30 & 31 (sid. 59), der allt,
som i underskriften säges om jorden, kan sägas om hvilken annan
planet som helst, finna vi strax med lätthet, att på Mars' himlahvalf
eqvatorn gör med banplanet 29 graders vinkel och verldsaxeln 61.
Huru långt verldspolerna på Mars äro belägna från våra, beror dock
äfven på det håll, hvaråt Mars' rullningsaxel lutar. (Planeternas
banplan sammanfalla temligen nära med ekliptikans plan, sid. 56.)


Venus' rullningsaxel deremot gör sannolikt en vinkel af blott 37°
mot banplanet. Himlahvalfvet på denna planet visar derför 53
graders vinkel mellan eqvator och banplan och verldspolerna på Venus'
himlahvalf hafva helt annat läge än för oss. Afbilda en
himmelsglob med nämde vinkel mellan eqvatorn och ekliptikan. Vi finna
då lätt att, t. ex., vid 53° n. br. å Venus1 yta (d. v. s. vid ungefär
samma bredd som Nord-Tyskland på jordytan) middagssolen står i
zenith vid sommarsolståndet, men är 16° under horisonten vid
vintersolståndet. Vid förra tillfället är solen dessutom cirkumpolär.
Vexlingarne i värme under årets lopp måste således blifva mycket stora
på Venus.

Annorlunda är förhållandet på Jupiter. Denna planets axel
afviker blott 9° från den mot banan lodräta ställningen. Solens
middagshöjd förändras således på en ort af Jupiter med högst 18° under
årets lopp och årstidernas vexlingar blifva der nästan omärkliga.
Vändkretsarne ligga på 9 graders afstånd från eqvatorn och polcirklarne
lika långt från polerna. Jupiters stora afstånd från solen förminskar
dock i hög grad solvärmets inflytande på denne planet.


§ 24. Om sol- och månförmörkelser. Om solens
fysiska beskaffenhet.

Liksom planeterna röra sig kring solen, så rör sig
månen, lärde Kopernikus, omkring jorden, medan jorden
samtidigt beskrifver sin egen bana. Månen lyder härunder
samma lagar, som styra planeternas rörelser omkring solen
(sid. 55), och beskrifver i det närmaste en ellips omkring
jorden, som befinner sig i ellipsens ena brännpunkt. För
att afbilda denna rörelse bär telluriet, såsom vi ofvan
(sid. 64) nämnt, en bild af månen, som under jordglobens
fortskridande rörelse kretsar kring honom i en nära
cirkelformig bana. Sätta vi nu telluriet i gång, se vi
månbanans plan visserligen ganska nära, men ej fullkomligt,
sammanfalla med jordbanan (jfr § 10). Härigenom
inträffar, att när månen under sin rörelse korsar
föreningslinien mellan jorden och solen, befinner han sig än
något öfver (på nordsidan om) den samma, än något under,
än åter i det närmaste på henne.

I det sista fallet inträffa s. k. förmörkelser. När
nemligen månen befinner sig mellan solen och jorden
samt, åtminstone i det närmaste, på deras  

sammanbindningslinie, inträffar ej sällan, att spetsen af den mörka
skuggkägla (den s. k. »helskuggan»), som han kastar
bakom sig i riktning mot jorden, hinner fram till jordens
yta och, der hon framgår, fullständigt bortskymmer
solskifvan för invånarne. Solskifvan synes då för dem totalt
förmörkad (se planschen framför titelbladet, bild A).

Men strax utanför det område, der total
solförmörkelse eger rum, synes solen blott till en del, partielt,
förmörkad (se titelplanschen, bild B), och denna del blir
allt mindre, ju mer man aflägsnar sig från det ganska
smala bälte af jorden, der den totala förmörkelsens
skuggkägla framgår. Om, vid tillfälle af en total
solförmörkelse, man tänker sig månen aflägsnad från jorden och
närmad intill solen, så att spetsen af hans skugga ej
längre når jorden eller, hvad som är det samma, solen
sticker fram en lysande ring rundt kring den
bortskymmande månens mörka skifva, så förvandlas den totala
solförmörkelsen i en s. k. ringformig. För att få en tydlig föreställning om dessa olika slags
förmörkelser, häng upp en liten kula i solskenet och betrakta solen bakom
henne (ett sotadt glas till skydd för ögat!). I ett visst läge
bortskymmer kulan solen helt och hållet för ögat (total solförmörkelse); flyttas
då ögat något åt sidan, ser man blott en del af solskifvan förmörkad;
men om det, i stället för att flyttas åt sidan, tillräckligt aflägsnas från
kulan i riktningen af sammanbindningslinien mellan henne och solen,
förmår kulan ej längre täcka solskifvan, och vi se en smal rand af denna
rundt omkring henne (ringformig förmörkelse).

När åter jorden kommer mellan solen och månen,
är skuggkäglan (»helskuggan») bakom henne så stor, att
om månen befinner sig i närheten af jordens och solens
föreningslinie, han kan helt och hållet omslutas af jordens
skugga (total månförmörkelse). Inträder månen endast
till en del i jordskuggan, blir förmörkelsen partiel. En
månförmörkelse synes från hela den jordhalfva, som för
tillfället är vänd åt månen.


Äfven vid de totala månförmörkelserna upphör icke månens skifva
att synas, utan lyser med ett svagt kopparrödt ljus, medan stjernorna,
som eljest icke kunna varseblifvas i månens granskap, nu tindra klart
rundt omkring honom. Månens svaga belysning uppkommer af solljus,
om tangerat jorden och af hennes atmosfer  brutits in i jordskuggans 


spets, hvilken sålunda liksom utspädts deraf. Det hela gör på
åskådaren ett i hög grad ovanligt intryck.

Ännu mera öfverväldigande är åsynen af en total solförmörkelse,
hvaraf en författareC. F. E. Björling, Solen, Stockholm  1874, sid. 29, 30. lemnar följande gripande skildring:

»En dylik företeelse, en total solförmörkelse, är måhända det mest
storartade naturskådespel, en menniska någonsin får bevittna.---- ---- ----

Vid början af fenomenet synes hvarken på jorden eller himmelen
något ovanligt, med undantag af en liten inskärning, ett obetydligt hak
på solens högra rand, hvilket genom ett färgadt eller sotadt glas med
lätthet kan iakttagas. Denna inskärning sträcker, sig småningom allt
längre, ett allt större och större stycke af solen tyckes bortfrätt, men
innan förmörkelsen sträckt sig till dess halfva skifva, märkes ännu intet
synnerligt aftagande af dagsljuset. Men nu börjar äfven detta att
försvagas; förmörkelsen går framåt, omsider återstår blott en linie-smal
skärformig rand af den lysande skifvan, och en aningsfull bäfvan
genomgår naturen. En genomskinlig slöja lägger sig öfver jord och
himmel, djuren blifva oroliga, temperaturen sjunker hastigt, en och annan
vindstöt far klagande fram genom luften. Då — i ett ögonblick är
allt förvandladt, den sista ljusstrålen försvinner, och med blixtens
snabbhet ilar månskuggan fram öfver land och vatten. Ett underbart
dunkel breder sig öfver nejden, der det hvarken är natt eller dag,
hvarken morgon- eller afton-skymning, himmelen antager en
besynnerlig gröngrå färgton, och som ett svart, skarpt begränsadt klot
sväfvar månen på fästet, omgifven af en hvit ring, som lik en gloria
utsänder åt alla håll lysande strålarJemför titelplanschen, bild A..

Dock blott några sekunder! Den första solstrålen tränger åter
fram till höger om månen, mörkret flyr lika hastigt som det kommit,
förmörkelsens första period genomlöpes åter i motsatt ordning, och
inom mindre tid än ett par timmar är allt åter som förut.»

Betrakta vi närmare den omnämde planschen, hvars till
venster stående bild visar en solförmörkelses utseende under de få
minuter hon kan vara total, så se vi till en början bakom månens
rand allehanda besynnerliga slags utvexter af röd färg, protuberanser
kallade. På senare tider har man lärt sig att göra iakttagelser på
dessa protuberanser ej blott vid förmörkelser, utan äfven hvilken klar
solskensdag som helst och kommit till den slutsats, att dessa
företeelser förekomma allmänt på solens yta, men blifva synliga först i 



solkanten, då solen rullar ikring. De äro ett slags upphöjningar eller
utsprång af ett glödande och i synnerhet af vätgas bestående gashölje,
kromosferen, som omgifver solens hela klot och då och då slår
upp i ofantliga, merendels röda flammor på flera, ja 20 a 30, tusen
mils höjd. Utanför protuberanserna se vi på planschen en hvitaktig,
något i grönt stötande strålkrans, den s. k. koronan. Hon synes
vara ett öfvermåttan tunt dunsthölje af hufvudsakligen vätgas, som
ytterst omsluter solen.

Hvad åter den egentliga solkroppen angår, menar man, att i hans
inre råder en temperatur så oerhörd, att inga kemiska föreningar der
kunna behålla sitt sammanhang och allt är upplöst i ett oerhördt
gasformigt kaos. Blott på ytan har temperaturen sjunkit så mycket,
att gasmassan antagit ett sammanhangstillstånd, snarlikt en brinnande
ljuslågas. Det är detta mera afsvalnade lager, fotosferen, som visar
sig i solens glänsande skifva, från hvilken jorden får värme och
ljus. Då och då inträffa i samma lager insjunkningar,
fördjupningar eller dylika förändringar, på hvilka man anser de s. k.
solfläckarne bero.


§ 25. Förklaring af månens skenbara rörelse på
himmelen samt af hans vexlande faser.

Det är lätt att ur månens kretsrörelse kring
jorden förklara hans skenbara rörelse mot fixstjernornas
bakgrund, sådan vi ofvan i § 10 skildrat den, och de
olika faser hos månen, hvaraf den åtföljes. Då månen
vid det i § 10 nämda tillfället var i sitt första
qvarter och hade det utseende, bild 8 (sid. 25) visar,
befann sig solen vid pass 90° vester ut från honom. Vi
ställa derför telluriet så, att månen får detta läge i
förhållande till solen. Nu är månen en klotrund kropp
och kan derför af solen på en gång belysas blott på sin
ena, åt solen vända hälft. Låsom oss på något sätt,
t. ex. genom ett fint kritstreck, uppdraga gränsen mellan
månbildens belysta och hans i mörker försänkta hälft samt
tänka oss honom betraktad från jordgloben. Af hans
mot jorden vända hälft är då blott den högra delen
belyst, och derför är det blott denne som jordinbyggarne,
kunna se, medan den venstra är för dem osynlig, d. v. s.
månen har det utseende vi känna från hans första qvarter.
Vrid  nu  på telluriets mekanism och låt månen begynna 
röra sig omkring jorden och denna omkring solen.
Inbyggarne på jorden, som ej märka sin egen rörelse, tycka
sig då se solen långsamt flytta sig åt öster bland
fixstjernorna, men mycket raskare tyckes månen röra sig
åt samma håll. Snart står månen på motsatt sida om
jorden i förhållande till solen. Hela hans belysta hälft
synes då från jorden, han lyser såsom fullmåne (bild 10,
sid. 25) och går upp på östra sidan af horisonten
ungefär samtidigt med att solen går ned på den vestra.
Månen kommer således då att lysa hela natten samt går
ned först när solen går upp. Det är vid denna tidpunkt
det kan inträffa att månen förmörkas af jordens skugga.

Vi låta nu månen fortsätta sin rörelse och undersöka
då och då, liksom nyss, huru han, sedd från jorden, till
formen skenbart förändras. (Vi bestämma för detta
ändamål 1) den hälft af månen, som belyses af solen; 2) den
hälft af honom, som är vänd mot jorden. Den belyste
delen af denna senare hälft visar just, huru månen ser
ut för jordens inbyggare.) När månen, från det att han
var fullmåne, tillryggalagt 1/4 hvarf af sin bana, är han
i sitt sista qvarter och har det utseende bild 12 visar.
Han går då upp några timmar före solen och står redan
i söder, när morgonen randas. Dag för dag minskas
allt mer månens vinkelafstånd från solen, och slutligen
ligga dessa båda himlakroppar i ungefär rät linie med
jorden och på samma sida om henne. Månen vänder då
sin mörka obelysta hälft mot jorden och synes ej alls,
såvida han icke rör sig just öfver sjelfva solskifvan och,
genom att till större eller mindre del eller helt och
hållet bortskymma henne, åstadkommer en solförmörkelse.

Månen passerar nu öfver på östra sidan om solen,
och så snart en smal skära visar sig af hans belyste del,
säger man att han är nytänd. (Sjelfva ny'et ingår dock
redan i det ögonblick, då månen passerar solen förbi.)
Den smala skäran tilltager i bredd mer och mer, ju längre
månen aflägsnar sig från solen, och vid pass 291/2 dygn
från vår första iakttagelse se vi månen åter i sitt första
qvarter på 90 graders östligt vinkelafstånd från solen.
Men som solen under de 291/2 dygnens förlopp flyttat sig
vid  pass 1/12 af sin skenbara årliga bana åt öster, står 
äfven månen lika så mycket längre åt öster på
himmelen nu efter fullbordadt månskifte, än hvad han gjorde,
när han förra gången befann sig i sitt första qvarter.
(För att gå himmelen rundt, från stjerna till stjerna,
behöfver månen blott 271/3 dygn.)

Kall och mörk, liksom jorden och planeterna, hvilka
blott gifva återsken af solens ljus, går månen sin bana
kring jorden. Så vidt man vet, saknas på hans yta
vatten och organiskt lif. Månen eger icke ens så mycket
luft omkring sig, att han förmår bryta ljuset från
stjernan, som tindrar fram vid hans rand. Betäckt med
kratrar af utslocknade vulkaner, som vi med teleskop
kunna se från vår jord, ilar han fram genom rymden,
död och liflös.

Solförmörkelse kan således inträffa endast vid nytändning och
månförmörkelse vid fullmåne. På en himmelsglob med månbana
(sid. 26) kan man visa, att det för förmörkelse dessutom fordras, att
månen befinner sig nära sin banas noder. I annat fall kan nemligen,
icke månen komma i rät linie med solen och jorden, något som för
»bortskymning» är erforderligt (sid.  68).

*


Tillägg.

§ 26. Den allmänna tyngdens upptäckt genom Newton.

Man vet af läran om NaturkrafternaSe t. ex. Sohlberg, Materien och Naturkrafterna, sid. 23., att rörelse alltid
förutsätter en kraft som verkar. Hvad är det då för en kraft, som
drifver månen att kretsa kring jorden och denna, liksom de öfrige
planeterna, att röra sig kring solen? Den store vetenskapsmannen
I. Newton (f 1727) kom först, säges det, att tänka på denna fråga,
när han en gång såg ett moget äple falla från ett träd. Borde icke,
frågade sig Newton, äfven månen falla mot jorden? Eller har jordens
tyngdkraft ingen verkan på honom? Månen rör sig kring jorden i en
sluten elliptisk bana, men om ingen kraft verkade på honom, skulle
han enligt lagen om kroppars tröghet aflägsna sig utefter banans
tangentAnförda bok, sid. 31.. Kanske är det just jordens dragningskraft, som håller honom
qvar i hans krokliniga bana?

Bild 33. — Visar, huru
månen faller mot jorden
Låt A a c (bild 33) vara en del af
månbanan, J jorden. När månen hunnit till a,
skulle han, om ingen dragningskraft från
jorden eller från annat håll verkade på
honom, fortsätta sin väg utefter tangenten i
a och på 1 sekund hinna, låtom oss antaga,
till b. Men i verkligheten befinner sig
jorden, 1 sekund sedan hon passerade a, i sin
bana i c (a c = a b). Orsaken till månens
nedstigande från b till c ansåg då Newton
vara den, att jorden på 1 sekund bringar
honom att falla i riktning mot sig stycket
b c. Huru stort detta stycke är, kan man
utan svårighet uträkna, och man har funnit 

det vara vid pass 1,35 mm. Men på jordytan falla utkastade
kroppar, stora såväl som små, omkring 4,9 meter på 1:sta sekunden efter
utkastandetAnförda bok, sid.  29 (bild 3).. Ar det tyngdkraften, som under månens rörelse tvingar
honom att falla mot jorden, så måste hon der borta i månbanan verka
betydligt svagare än vid jordytan. Hon är i sjelfva verket vid jordytan
4900/1,35 eller ungefär 3630 gånger starkare än i månbanan.

Nu hade Newton förut funnit, att liksom jorden här tycktes sätta
månen i rörelse omkring sig, så tvingades jorden och alla planeterna
att kretsa omkring solen till följd af dragningskrafter mellan dem och
henne. Dessa senare dragningskrafter visade sig starkt förminskas
med planeternas afstånd från solen. Newton fann lagen för denna
förminskning vara sådan, att om vi t. ex. antaga Merkurius' afstånd
från solen vara 1, Venus' 2, Mars' 4, Jupiters 13 o. s. v., såsom
ungefärligen är förhållandet, så faller Merkurius mot solen med en
hastighet, som är 2 x 2 eller 4 gånger så stor som den, med hvilken
Venus faller, 4 x 4 eller 16 gånger så stor som Mars' fallhastighet,
13 x13 eller 169 gånger så stor som Jupiters o. s. v. (Planeternas
storlek hafva härvid intet inflytande, likasom ej heller kropparnes vid
jordytan storlek inverkar på deras fallhastighet mot jorden.)
Sannolikt, menade Newton, gälde samma lag äfven för tyngdkraftens
aftagande med afståndet. Då nu månen befinner sig på ett afstånd från
jorden af 60 jordradier, borde således tyngdkraften vara 60 x 60 eller
3600 gånger större vid jordytan, än på månens afstånd. Detta är
just hvad vi ofvan funno vara förhållandet, om vi bortse från den
lilla olikheten mellan talen 3600 och 3630, som äfven af Newton
förklarades.

Newton visade således, att det är samma kraft, nemligen jordens
dragningskraft, som kommer äplet att falla och månen att kretsa kring
jorden, och att från solen utgår en med jordens dragningskraft
likartad annan sådan, som orsakar planeternas rörelse omkring solen.

Han utförde denna upptäckt vidare och visade, att hvarje
himlakropp i solsystemet verkar attraherande eller tilldragande på hvar
och en af de öfrige; ja, han fann att alla kroppar, stora och
små, nära eller fjerran, verka mer eller mindre attraherande på
hvarandra. Denna egenskap hos kropparne kallas den allmänna
tyngden.
§ 27. Hafvets ebb och flod.

Bild 34. — Visar
huru månen L föror-
sakar flod i a och b,
ebb i c och d.
Den mellan jorden och månen verkande dragningskraften är,
liksom, dragningskrafterna öfver hufvud mellan himlakropparne, ömsesidig
och alstrar rörelse hos dem båda, ehuru denna dubbla rörelse af oss
förmärkes endast såsom rörelse hos månen i förhållande till jorden
såsom stillastående. Men månens dragning på jorden verkar olika
starkt på de delar af jorden, som äro honom närmare, och på dem,
som befinna sig längre bort. Så t. ex. drager månen L (se bild 34)
starkare på jordytan vid a, der han befinner sig i
zenith, än på den inre jordkroppen omkring C, och
starkare på denne, än på jordytan vid b. Om nu
jorden är omsvallad af vatten, så måste detta
lättrörliga ämne tvingas att höja sig öfver jordytan
både vid a och b, på förra stället, emedan vattnet
af månen slites upp från jorden, på det senare,
emedan den fasta jordkroppen så att säga ryckes
undan från vattnet i riktning mot månen L. På
samma gång sjunker vattenytan vid c och d. Man
kallar vattnets stigning vid a och b flod, dess
fallande vid c och d ebb. I sin helhet benämnes
företeelsen tidvatten.

Men floden förblir ej stilla vid a och b eller
ebben vid c och d. Ty när den orsakande kraften,
månen, på en tid af 24 t. 50 m. passerar jorden rundt från a's
meridian tillbaka till honom igen, så släpar han med sig öfver jordens
yta hela detta system af flod och ebb. Hvarje vid hafsytan belägen
ort får då flod, när månen befinner sig i hans meridianplan, öfver
eller under horisontplanet; ebb, när månen befinner sig i sin
upp- eller nedgång.

Äfven solen verkar flod å den meridian på jordytan, i hvars plan
hon befinner sig, liksom å den diametralt motsatte. Nu beror likväl
icke vattnets stigning på himlakroppens, solens eller månens, dragning
i och för sig, utan på skilnaden i den kraft, hvarmed han verkar på
den fasta jordkroppen och på det formbara, eftergifvande vattnet å
jordytan, och till följd af solens stora afstånd från jorden, blir denna
skilnad jemförelsevis liten. Solens förmåga att alstra tidvatten å
jordytan, d. ä. att slita från hvarandra vattnet och den fasta jordkroppen,
är derföre betydligt mindre än månens. Emellertid blir tidvattnet
starkast, då solen och månen förena sina krafter, d. ä. då de
samtidigt passera meridianen eller ock befinna sig på diametralt  motsatta 
sidor om jorden. Det förra inträffar vid ny, det senare vid fullmåne.
Vid dessa tillfällen uppkommer s. k. springflod.

I verkligheten öfverensstämmer tidvattnets naturföreteelse på långt
när icke med det förlopp vi här skildrat. Springfloden kommer ej vid
sjelfva tiden-för ny och fullmåne, utan först omkring 1 1/2 dygn senare.
Ej heller inträffar högsta vattenståndet vid månens gång genom
meridianen, utan än något förut och än något efteråt. (Detta beror dock
egentligen derpå att solen inverkar på det af månen bestämda
tidvattenståndet.) Den största höjdskilnaden mellan ett högvatten och
påföljande lågvatten, som enligt beräkning borde uppgå till vid pass 3/4
meter, visar sig i verkligheten ofta vara många gånger större. Så t. ex.
finnas ställen på franska och engelska kusterna, i Bristolkanalen, i
viken vid Liverpool, å Normandiet o. s. v., der tidvattenskilnaden
kan uppgå till 15 meter och deröfver. I en hafsvik, Fundy bay, på
Nordamerikas östra kust hoptränges flodvattnet mellan de båda
halföarne, Nya Brunswick och Nya Skottland, till den grad. att
skilnaden mellan hög- och lågvatten, som i vikens mynning är blott
2,7 meter, mot vikens innersta vinkel småningom växer till mer än
21 meter. Vidsträckta ytor, som hvarken kunna anses som land eller
haf, förvandlas då af floden till djupa vikar, medan skepp, som der
förut lågo omkullvräkta, resa sig upp och fara bort med fulla segel.
Städer, som vid flodtiden ligga i hafvets omedelbara närhet, flyttas vid
ebbtiden långt in i det inre landet. En resande berättar, huru han
en eftermiddag år 1864 i Windsor vid Fundy bay satt vid
middagsbordet utanför ett hotel och betraktade en lastad ångare, som just
lade till vid kajen. Om aftonen gjorde han på samma ställe en
spatsertur och såg då fartyget ligga på en klippa invid en tom afgrund
på 20 meters djup. Vidt och bredt syntes gula slamfylda
landsträckor, öfver hvilka Avonfloden långsamt smög sig fram, så svag och
vattenfattig, att månen knapt fick rum att spegla sig i honom.

Tidvattnets oregelbundenheter förorsakas till stor del deraf att
hafvets yta icke utbreder sig öfver hela jordklotet, utan afbrytes af
fastland, af hvilkas kustlinier vattnet hämmas och uppdämmes i sin
fortplantningsrörelse. Men de bero äfven på vattenmassornas tröghet
och friktion mot botten, hvarigenom vattnet först efter någon tid
hinner intaga den gestalt, som solens och månens dragning i hvarje
ögonblick bestämma.

*



INNEHÅLL.


Jordklotet och himlahvalfvet.

Sid.

§  1. Det skenbara horisontplanet. Jorden har form af ett
klot och tyckes befinna sig i medelpunkten till det
skenbart äfven klotformiga himlahvalfvet ..................  1.

§  2. Närmare undersökning af det skenbara horisontplanet.
Jordens lodlinier sammanträffa alla i hennes medelpunkt. ..  3.

§  3. Jordglober. Horisontplan å jordglob .......................  6.

§  4. Himmelens dagliga rörelse. Väderstrecken i
horisontplanet. Jordens poler .............................  7.
  
 
Framställning medelst himmelsglob afhimlahvalfvets vigtigaste företeelser.

§  5. Himmelsglob. Den matematiska horisonten ................... 11.

§  6. Den dagliga rörelsen. Jordytans breddcirklar och
meridianer ................................................ 15.

§  7. Geografisk bredd är lika med polhöjd ...................... 17.

§  8. Himlahvalfvets skenbara rörelse förklarad genom en
rullningsrörelse hos jorden ............................... 19.

§  9. Himlahvalfvet är en synvilla. Vårt solsystem och
fixstjernorna ............................................. 21.

§ 10. Månens rörelse mot himlahvalfvets bakgrund ................ 24.

§ 11. Solens skenbara årliga rörelse i ekliptikan ............... 26.

§ 12. Årstidernas olikhet beror på solens rörelse i ekliptikan .. 30.

§ 13. Solens årliga rörelse betraktad från olika breddgrader.
Norra polcirkeln. Polarnatten. ............................ 33.

§ 14. Solens årliga rörelse betraktad från olika breddgrader.
Norra vändkretsen. Solen i zenith ......................... 36.

§ 15. Solens -årliga rörelse betraktad från olika breddgrader.
Södra vändkretsen och polcirkeln. Jordytans indelning i
5 zoner ................................................... 38.

§ 16. Huru kommer det sig, att solen kraftigare uppvärmer
jordytan, då hon står högt på himmelen, än då hon står
lågt? ..................................................... 39.

§ 17. Om tidens beräkning ....................................... 40.

§ 18. Tidskilnad å olika orter. Bestämmande af en orts
geografiska längd. Sveriges gemensamma borgerliga tid ..... 43.


Sid.
§ 19. Huru himmelsgloben kan användas till att visa himmelens
utseende från hvilken uppgifven punkt som helst af
jordytan vid en viss tid. Anvisning att igenkänna de vigtigaste
hos oss synliga stjernbilderna ................................... 47.

Den Kopernikanska förklaringen afhimlahvalfvets företeelser.

§ 20. Solens skenbara årliga rörelse i ekliptikan kan förklaras
genom en kretsrörelse hos jorden omkring solen.
Solsystemet enligt Kopernikus. Keplers lagar för planeternas
rörelser ......................................................... 51.

§ 21. Öfversigt af planeterna. Kometer, stjernfall, meteorer ........... 56.

§ 22. Huru jordens kretsrörelse omkring solen och rullningsrörelse
omkring sin axel bestämma himlahvalfvets ekliptika och
verldsaxel. Den dagliga rörelsens företeelse i det
Kopernikanska solsystemet ........................................ 58.

§ 23. Huru solens dagliga rörelse öfver himlahvalfvet på olika
orter och vid olika årstider förklaras medelst telluriet.
Årstider på andra planeter än jorden ............................. 63.

§ 24. Om sol- och mån-förmörkelser. Om solens fysiska
beskaffenhet ..................................................... 68.

§ 25. Förklaring af månens skenbara rörelse på himlahvalfvet
samt af hans olika faser ......................................... 71.

Tillägg.

§ 26. Newtons upptäckt af den allmänna tyngden ......................... 74.
§ 27. Hafvets ebb och flod ............................................. 76.


*


I alla boklådor kan subskriberas å nu utkommande:

JORDKLOTET OCH DESS NATURUNDER:

dess land och vatten, dess luftkrets och dess organiska lif
af H. J. Klein och O. W. Thomé.

Med flera hundra illustrationer och kartor.

*

Anmälan.

Kunskapen om jorden, hennes kroppsbyggnad, den verld af
organismer hon bär vid sitt sköte samt den mångfald af skiftande naturförlopp,
under hvilkas medverkan lifvets materiela former ömsom nydanas och
förintas, är genom ämnets vigt och mångsidighet egnad att intressera talrika
kretsar. Den geografiska fysiken, som bearbetar iakttagelserna inom detta
vidsträckta område, har tillika blifvit föremål för en särskild
uppmärksamhet derföre, att dess arbetsfält är på samma gång så nybrutet och
rikt på lockande skatter. Också är det egentligen först i vår egen tid,
som denna gren af jordkunskapen börjat vinna stadga och krafter att
rätt sammanhålla och beherska sitt väldiga material. De omfattande
undersökningar rörande jordens fysiska lif, hvilka bragts å bane under de
senaste årtiondena, och hvilkas betydelse måhända mindre är att söka i
mängden af nyuppdagade sakförhållanden än i beriktigandet af äldre,
felaktiga åskådningar, hvarigenom ordning och reda kunnat vinna insteg, der
förut endast herskat förvirring, behöfva i det afseendet här endast påpekas.

Ett försök att i redigt sammanhang och från den moderna
vetenskapens ståndpunkt framlägga resultaten af de hithörande forskningarna
måste derföre blifva välkommet. Ett sådant af framstående förtjenst
erbjudes härmed i det arbete af H. J. Klein och O. W. Thomé, som
samtidigt utgifves i Tyskland och Frankrike. Det ansluter sig såsom
sjelfständigt sidostycke till F. von Hellwalds väl bekanta Jorden och dess folk
och illustreras med ett stort antal fint utförda, texten kompletterande
afbildningar.

Hellwalds arbete sysselsätter sig hufvudsakligen med den politiska
och etniska geografien. Det nu ifrågavarande arbetet, Jordklotet och
dess naturunder, har till föremål jorden såsom naturting, d. v. s. såsom
tummelplats för de geologiska och meteorologiska krafter, som betinga
rörelserna och lifvet på hennes yta. Jordfigurens egenskaper,
bergbildningarne och fastlandsfördelningen, de vulkaniska företeelserna,
verldshafven och deras rörelser, luftkretsen, vindar och väderlek, de elektriska
och magnetiska ovädren, regnens, källornas, flodernas, sjöarnes och
jöklarnes historia, landskapskaraktererna, växt- och djurlifvets fysiognomik, om
allt detta och mycket annat får läsaren här tillfälle att på ett
underhållande sätt stifta en bekantskap, som ofelbart måste bidraga att höja
sinnet till en sjelfständig och personlig uppfattning af den naturverld,
hvilken vi alla med bördens rätt tillhöra.

Arbetet utkommer i högst 24 häften om 3 ark, rikt illustrerade,
till pris af 75 öre för häftet. Då illustrationerna icke kunna likformigt
fördelas, utan måste ordnas efter den text, de tillhöra, fästes särskildt
uppmärksamheten dervid, att de icke böra bedömas efter de fåtaliga prof,
som förekomma i första häftet.

C. E. Fritze's K. Hofbokhandel.








Hos alla bokhandlare är utkommen:

MATERIEN och NATURKRAFTERNA.


Förberedande lärokurs i fysik och kemi

af


Dr K. H. SOHLBERG.

*

Pris inbunden 2 kr. 25  öre.

*


