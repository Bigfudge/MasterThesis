SVENSKA

MILLIONÄRER.


SVENSKA

MILLIONÄRER

MINNEN OCH ANTECKNINGAR

AF

LAZARUS

FÖRSTA SAMLINGEN

STOCKHOLM
P. A. HULDBERGS BOKFÖRLAGS-AKTIEBOLAG


NORRKÖPINGM. W. WALLBERG & C:o BOKTRYCKERI1897.


Familjen Benedicks.

Den 26 augusti 1895 afled änkefru Emma
Josefina Benedicks, född Benedicks, i en
ålder af 69 år. Under sin lifstid utmärkte hon
sig för stor välgörenhet och frikostighet mot
nödlidande medmänniskor.

I sitt testamente donerade hon till fromma
stiftelser icke mindre än 650,000 kronor; men sä
hade hon också att taga utaf!

Året därefter inlämnades bouppteckning efter
henne till Stockholms rådhusrätt, upptagande en
förtecknad förmögenhet af 3,254,486 kronor 34 öre.

Bland tillgångar förekommo juveler till ett
specificeradt belopp af 41,993 kr. 50 öre, och vi
kunna tryggt angifva dessas verkliga värde till
minst 100,000 kronor. Ingen familj inom vårt land
har att uppvisa en så dyrbar juvelsamling.

Bouppteckningsarvodet, tillfallande
sterbhusnotarien och hans två biträden, belöpte sig till
16,272 kr. 43 öre. Stämpelpapper utgick med nära
50,000 kr., hvarå sterbhusnotarien hade 3 proc.
provision = 1,500 kr.

Hon dog barnlös, och den stora
förmögenheten tillföll hennes förut aflidne mans brors- och
systerbarn inom familjerna Benedicks, von Holst,
Norton, Sinclair, von Kræmer, Reuterskiöld, Uggla,
Palmstierna, Gadd, Wising och Bruce.

Hon var gift med sin kusin, generalkonsul Carl
Benedicks, hvilken, död år 1888, efterlämnade en
boupptecknad förmögenhet af 4,118,911 kronor
39 öre.

Hennes fader, Wilhelm Benedicks, död år 1851,
efterlämnade åt henne och hennes syster,
Henriette, gift med presidenten Åkerman, en
boupptecknad förmögenhet af 1,835,529 kronor.

Hennes farbroder, grosshandlaren och
brukspatronen Michael Benedicks, död år 1845,
efterlämnade till sina sju barn en boupptecknad
förmögenhet af 2,432,232 riksdaler 31 skillingar,
däribland Gysinge bruk med alla inventarier och
förlager är upptaget till 660,000 riksdaler.

Hennes kusin och svåger, kammarherren
Wilhelm Alfred Benedicks, död ogift i Berlin år 1868,
och vanligen känd under namnet "Hund-Benedicks",
efterlämnade en boupptecknad förmögenhet af
1,046,901 kronor 29 öre.

Hennes svågrar, Bernhard och Otto Benedicks,
ägare af Gysinge bruk, efterlämnade omkring två
millioner hvardera.

Hennes fader och farbroder kommo till Sverige
i början af detta århundrade som två fattiga
guldsmedsgesäller och började konditionera i Stockholm
hos hofjuveleraren Isac Aron Michaelson.


Wilhelm Henric Kempe.

Han var en af de rikaste män, som vårt land
haft att uppvisa på senare tider. Hans
behållna förmögenhet angafs i den vid hans död
år 1883 upprättade bouppteckningen vara 4,978,211
kr. 33 öre, men den belöpte sig i verkligheten till
fyra gånger detta belopp.

Han ägde Ljusne-Voxna sågverks alla 780
aktier, men hade före sin död skänkt sin dotter
och dennas barn 130 aktier i detta bolag. Dessa
aktier hafva ett nominelt värde af 10,000 kr.
stycket, men i Wilh. H. Kempes bouppteckning
upptogos 650 aktier till ett värde af endast 8,831 kr.
89 öre stycket.

Enligt officiella uppgifter till ortens
skattenämnder har Ljusne-Voxna på senaste åren lämnat
en behållen inkomst af öfver 1,200,000 kr. om
året, hvilket gör 1,540 kr. på hvarje aktie à 10,000
kr. eller mer än 15 procent. Man kan därför tryggt
beräkna dessa aktiers värde vara 25,000 kr.
stycket, hvarigenom den förmögenhet, som Kempe
lämnade efter sig till hustru och barn, i själfva verket
belöpte sig till 20 millioner, och detta, som man
säger, ”två bröder emellan”.

Under den tid staden Stralsund lydde under
svenska väldet föddes Wilhelm Henric Kempe
därstädes år 1807, och enligt hvad den kände
slägtforskaren Bernhard Schlegel, en nära frände till
Kempe, i en tryckt och af Kempe bekostad
broschyr ådagalagt, var den sistnämnda af gammal
patricierslägt, hvilken förde i sitt vapen: ”I skölden
ett upprättgående lejon med ett bart svärd i högra
ramen i blått falt; ur hjälmen uppstiger ett
likadant lejon, hjälmtäcket och kransen fördelade med
guld och blått”.

Till Stockholm kom Kempe i unga år och var
någon tid bolagsman i firman Ludvig Tydén &
komp., men dref sedan affärer i eget namn för egen
räkning. Under 1857 års svåra handelskris i
Stockholm gjorde Wilhelm H. Kempe konkurs och
lyckades under den allmänna villervallan redan några
månader därefter i början af 1858 uppgöra sina
passiva medelst 25 procent. Stockholms
rådhusrätt lämnade vid detta tillfälle Kempe anstånd
med att ingifva och beediga sin konkursstat, och
en vacker dag visade han rätten, att han förnöjt
sina kreditorer.

Genom denna finansoperation ackorderade
Kempe sig till några hundra tusen kr., hvilka
bildade grundplåten till hans stora rikedom. Man
förebrådde Kempe, sedan han kom till stor
rikedom, att han ej betalte sina gamle kreditorer de
afprutade 75 procenten, men i detta fall tyckte
Kempe, att ”affär är affär”, och han glömde sin
patriciska härkomst samt att ”noblesse oblige”.


Davidsönerna.

För hundra år sedan inkom Isac Davidson
till Sverige och fick anställning hos sin
svåger Philip Jeremias, eller Jeremias Philip, i
Norrköping samt gifte sig år 1805 med sin
principals dotter i föregående gifte, Maria Philip.

Af detta äktenskap föddes en mängd barn, af
hvilka flere kommo upp till rikedom och anseende.

Gamle Isac Davidson dref en liten
klädesfabrik i Norrköping, men hans egentliga och
hufvudsakliga affärsverksamhet bestod i uppköp af
silfver, såväl myntadt som omyntadt. Innan Sverige
genom lagen om rikets mynt år 1830 fick ett
ordnadt myntväsende, var silfveraffären ett mycket
vinstgifvande ”geschäft”, och denna affär bedrefs
uteslutande af judar. De märkligaste af denne
Davidsons söner voro:

1:o. Wilhelm Davidson, död år 1883, den
bekante källarmästaren, hvilken tillkommer äran af
att hafva infört lyxen på våra restauranter och
kaféer. Wilhelm D. öppnade på 1840-talet i det
nybyggda Hotel Phoenix Stockholms första
förstklassiga restaurant, inredd med en för den tiden
ovanlig lyx, och i de därtill hörande annexerna, de s. k.
Davidsonska paviljongerna, gåfvos musikaliska
aftonunderhållningar af danska och tyska artister,
mestadels damer, hvilka efter hvarje utfördt
nummer gingo omkring hos publiken med en tallrik,
hvarpå hopsamlades frivilliga offer. Dessa
konstprestationer äro af äldre stockholmare kända under
namnet ”hundfröjder” och florerade tills de år 1864
blefvo förbjudna härstädes. Wilhelm Davidson
öfverflyttade sedan sin verksamhet till den af honom
inköpta Hasselbacken, som under hans skickliga
ledning blef ett älsklingsställe för alla hitresande
utländingar, såväl som för stockholmare och
landsortsbor. Davidson var den förste svenske
värdshusvärd, som blef riddare af Vasaorden. Det skedde
under Karl XV:s muntra och fördomsfria tid.
Samma dag fick äfven Henrik Ibsen vasatrissan.

I sitt testamente bestämde Wilhelm D., att,
som han ansåg sina söner Magnus och Ernst vara
nog skickliga att fullfölja hans värf, skulle desse
få öfvertaga Hasselbacken till ett pris af 200,000
kr., däruti inberäknade all lösegendom och alla
inventarier. Det var i sanning ett storartadt
fideikommiss, som Wilhelm D. på detta sätt lämnade
till sina söner, och man kan antaga, att de af
detta kapital bereda sig 40 à 50 proc. årlig
inkomst. Wilhelm Davidson efterlämnade i
boupptecknad förmögenhet 1,480,018 kr.

2:o. Henrik Davidson, död 1895, var en af
Skandinaviska kredit-aktiebolagets grundläggare år
1864 och var under hela sin lefnad verkställande
direktör i dess Stockholms-kontor, hvilken 
befattning han skötte med ovanlig skicklighet, och han
delar äran med göteborgaren Mannheimer af att
detta bolag på utlandets börser anses tillika med
Sveriges riksbank som ”haute banque”. Henrik D.
efterlämnade en boupptecknad förmögenhet af
1,453,387 kr.

3:o. August Davidson, död 1878, var konditor
i Stockholm, i början kompanjon med sin broder
Wilhelm. Det var August Davidson, som under den
tid han var innehafvare af Strömparterren
gjorde den famösa uppfinningen af ”selterspunschen”.
Händelsen — ännu i friskt minne hos äldre
hufvudstadsvivörer — var den, att en drumlig
konditoriarbetare en dag under punschbrygd kom att
beblanda arrackens ljufliga fluidum med en väl
stor dosis saltsjövatten — det rådde för tillfället
uppsjö. Brygden ansågs förstörd, och ett annat
källarråd skulle med blödande hjärta låtit kasta
dessa saltade Bacchihåfvor i strömmen; men
mäster Davidson lät tappa brygden på halfbuteljer,
ditsatte en vacker etikett och utminuterade med
ren panna och trovärdig uppsyn eländet som
selterspunsch samt med — 50 procents förhöjning
mot vanlig punsch! Hvarenda butelj gick åt, men
selterspunschens hemlighet dunstade dock snart
ut, och affären gjordes icke om.

Det var August Davidson, som byggde Hôtel
du Nord vid Kungsträdgården och
försäkringsbolaget Victorias nuvarande hus vid Drottninggatan.
Han efterlämnade 649,414 krs boupptecknad
förmögenhet.


Lagman Tage Ludvig Sylvan,

en af de märkvärdigaste män inom vårt land
under detta århundrade, föddes år 1801 i Ystad, där
hans fader var borgmästare.

Vid Lunds universitet aflade han vid unga år
hofrättsexamen med högsta betyg och blef
erbjuden docentur i juridiska fakulteten, men valde
domarebanan och befordrades till vice häradshöfding.
Vid 29 års ålder efterträdde han sin fader som
borgmästare i Ystad. I denna befattning
utvecklade han mycken verksamhet och erhöll vid 37
års ålder lagmans namn, heder och värdighet.
Ystads nuvarande rådhus uppfördes under hans
tjänstetid. Genom rikt gifte kunde han redan år
1834 på auktion inköpa den gamla Beckfries’ska
egendomen Glimmingehus och fem år därefter
öfvertog han arrendet af Bollerups betydliga gods,
hvilket då tillhörde konung Karl XIV Johan, samt
inköpte efter denne konungs död för 300,000 rdr
banko denna egendom, som numera har ett
taxeringsvärde af 1,167,800 kr., sedan därifrån ändock
äro afsöndrade en mängd då underlydande gårdar.
År 1846 inköpte han på konkursauktion för 240,000
rdr den vackra egendomen Öja och 1847 för 410,000
rdr säteriet Bjärsjöholm, båda liggande nära Ystad.
Under 1850-talet inköpte han Brunkebergs hotell
i Stockholm för 550,000 rdr, Stora Frösunda i
Stockholms län och flera egendomar i Skåne och
Vestergötland.

Från borgmästaresysslan tog Sylvan afsked 1847.

Lagman Sylvan satte sina egendomar i bästa
kultur och försåg dem med palatslika byggnader.
Vid Bjärsjöholm och Öja uppförde han nya,
tornprydda slott i modern italiensk stil. Byggnaden
å Bollerup lät han i grund reparera. Ingen
godsägare inom Sverige har nedlagt så mycket
penningar på storartade byggnadsföretag som Sylvan,
likaså på nyodlingar och åkerbrukets förbättring.

Då Alnarps landtbruksinstitut anlades, skänkte
S. därtill ett betydligt penningbelopp och erhöll
till belöning därför Vasaordens
kommendörskraschan. Mot staden Ystad visade han stor
frikostighet, skänkte den ett nyuppfördt sockerbruk,
som kostat honom 400,000 kr. i anläggning,
dessutom en stiftelse vid Sorgenfri för pauvres
honteux och sju hus till arbetarebostäder vid Fridhem.

Sylvan var en mycket energisk man, men tålte
icke motsägelser och kom därigenom emellanåt i
spändt förhållande till personer, som icke ville dela
hans åsikter. Han ägde fin bildning och stora
kunskaper, hvilka han förökade genom vidsträckta,
ofta företagna utländska resor.

I sitt testamente fördelade Sylvan sina
ägodelar, dels i fastigheter och dels i penningar, mellan
sina åtta barn, men gjorde däruti ytterligare en
välgörande stiftelse, genom att skänka Bollerups
säteri, 9 3/8 mantal, samt dessutom 5 mantal andra
gårdar till en landtbruksskola för Kristianstads
län. Dessa gårdar, tillsammans bevillningstaxerade
till 1,167,800 kr., skola år 1898 öfverlämnas med
äganderätt till nämnda skola, hvilken allt sedan
år 1879 haft att uppbära arrende för egendomarna
med 15,000 kr. om året. Egendomarna skola
öfverlämnas gravationsfria åt stiftelsen.

Sylvan bestämde låga värden på sina samtliga
egendomar, hvarefter de skulle fördelas mellan
hans arfvingar, och efter denna beräkning utgjorde
hans efterlämnade förmögenhet 4 millioner kr.,
men belöpte sig i själfva verket till dubbelt detta
belopp.


Selim Heijkensköld,

en af Sveriges störste bruksägare, föddes 1807
och ärfde vid 24 års ålder efter sina föräldrar de
stora bruksegendomarna Granhult, Kloten och
Malingsbo, belägna inom 8 socknar af Örebro och
Stora Kopparbergs län och omfattande en areal
af nära 100,000 tunnland. Sin stora ekonomi
skötte han med utmärkt kraft och förstånd och
var synnerligen praktiskt anlagd. Som husbonde
var han god och hjälpsam mot sina talrika
underhafvande, och dessa hade det utmärkt och
bergade sig bra under hans faderliga och
kraftiga hand. Han kände personligen igen alla sina
underhafvande, deras barn och tjänare, men icke
nog därmed, han kände äfven deras kreatur,
hästar, oxar och kor både till utseende och antal.
Folket hade alltid obehindradt tillträde till sin
patron, och om en torpare genom olyckshändelse
förlorade ett djur, så fick han alltid af ”Store Selim”
full ersättning i penningar för att köpa sig ett
nytt. Vid sådana tillfällen frågade han t. ex.:
”Är det den bläsiga kon, som du har mistat? Hon
var ju sju år gammal?”

Att äga en så vidsträckt kännedom om ett
gods, som omfattar omkring fem kvadratmil, och
därtill af husbonden själf, är exempellöst. Han
hade en mängd inspektörer och bokhållare, men
ingen af dessa kunde eller ens vågade i den
ringaste detaljsak föra honom bakom ljuset.
Försöktes något dylikt, vankades oblidkeligt stryk af hans
kraftfulla hand, men så hade han också dugligt
och arbetsamt folk och uppammade många
duktige karlar. Han härstammade från en tysk
kopparsmed, David Heyke, som inkom på 1600-talet,
och hvars son blef adlad med namnet Heijkensköld.
Smednaturen bibehölls dock genom århundraden
inom ätten och hade i all sin gedigenhet fortplantats
till den kraftige mannen, ”Store Selim”, som han
alltid kallades. Hvarje söndag, om vädret var än
aldrig så kallt och ruskigt, besökte han kyrkan och
fordrade, att alla hans underhafvande äfven skulle
göra detsamma.

Hans rediga hufvud och praktiska erfarenhet
gjorde sig äfven gällande i riksdagen, hvarest han
gjorde mycket gagn och, ehuru ej någon stor
politisk förmåga, var ledamot af banko- och
statsutskotten. Han började sin riksdagsmannabana
på Riddarhuset, blef snart därefter invald i
borgarståndet och efter nya statsskicket i Första
kammaren, men var då redan ålderstigen och hade sett
sina bästa dagar.

När han inkom i borgarståndet var den kvicke
Palmær därstädes representant för Linköping. Till
denne yttrade H. en gång: ”Vet du, bror Palmær,
jag saknar alls icke Riddarhuset och trifves utmärkt
i borgarståndet”, hvarpå P. svarade: ”Roligt höra,
att du trifves bra hos oss, men ännu bättre
kanske du skulle känt dig, om du blifvit invald i
bondeståndet”.

Den store grosshandlaren och bruksägaren
Anders Wedberg från Nora var samtidigt
representant i borgarståndet och ville en afton på
klubben ha sig ett viraparti, hvilket mötte svårigheter,
emedan W. icke ville spela lägre än ett skeppund
tackjärn pointen. ”Store Selim” gick dock in därpå
och som tredje man erhölls slutligen borgmästaren
Helledaij från Karlskrona, en af de skickligaste
viraspelare på sin tid. Spelet slutade så, att
Helledaij vann 200 skeppund af hvardera. ”Store
Selim” betalade genast sina 200 skeppund efter det
pris, han samtidigt fick för järnet, levereradt i
Arboga, men Wedberg gaf en anvisning på sina 200
skeppund, att afhämtas vid hans längst bort
belägna hytta i Nora bergslag, och vid den tiden
fanns inga järnvägar, hvadan transporten ned till
sjöstäderna drog dryga kostnader.

”Store Selim” dog år 1871 och efterlämnade
en förmögenhet af 1,763,455 kronor, hvaruti hans
fastigheter ingingo med deras dåvarande
taxeringsvärde 1,515,800 kronor. Ett år derefter sålde hans
sterbhusdelägare dessa egendomar för 3,200,000
kr. till ett engelskt bolag, hvilket under namn af
Klotens aktiebolag ännu innehar desamma. 
Sedan Oxelösunds- och Frövi—Ludvika-järnvägarna
blifvit färdiga, hvilka järnvägar till största delen
ägas af samme engelsmän, har Klotens bolag
årligen sågat 80,000 timmer från egna skogar,
tillverkat omkring 4,000 tons järn årligen med 32,000
läster kol från egna skogar och dessutom
utskeppat 3- à 400,000 tons malm af utmärktaste slag
från sina egna grufvor.

Om ”Store Selim”, i allo en hedersman, kan
med skäl sägas, att han var Sveriges siste
brukspatron af det gamla och storvulna slaget.


Firman Tottie & Arfwedson.

Firman grundlades år 1771 af hrr Anders
Tottie och Carl Kristoffer Arfwedson,
hvilken senare var firmans egentlige chef. Tottieska
familjen utgick i början af detta århundrade ur
firman och flyttade till London, hvarest Carl Tottie
från år 1810 under en tidrymd af öfver 50 år
var svensk-norsk generalkonsul.

Carl Kristoffer Arfwedson hade inhämtat
köpmannabildning i England och gjort sig förtrogen
med afsättningen af svenska produkter därstädes.
Genom sällsynt drift och redbarhet tillvann sig
firman ett förtroende, som den orubbadt bibehöll
under nära 100 år, till den upplöstes år 1868.
Firmans verksamhet var export af järn och
metaller, stor skeppsrederirörelse samt bankiraffärer.
Sin största betydelse hade den sedan
grundläggarens son, Carl Abraham Arfwedson, år 1808
inträdde i firman och sedermera år 1826 blef
innehafvare af densamma.

Denne Carl Abraham, född år 1774, var från
barndomen uppfostrad i ett yrke, i hvars kloka
och aktningsfulla utöfvande så väl hans far som
hans farfar samlat rikedom och anseende, och
öppnade för honom en lefnadsbana af de vackraste
föredömen och de ljusaste utsikter för en lycklig
framtid. Hans köpmannabildning, grundlagd i
hemmet, utvecklades ytterligare genom resor i
främmande länder. Till följd af de affärsförbindelser,
i hvilka firman Tottie & Arfwedson stod till
handelshuset Clary i Marseille, erhöll A. anställning
på denna firmas kontor. Hans fördelaktiga
utseende, lediga umgängessätt och det anseende, som
åtföljer rikedomen, tillvann honom allas bifall, icke
minst af bankiren Clary själf, hvars dotter Desirée,
enligt ett rykte, som på sin tid allmänt troddes,
icke skulle hafva sett den vackre svensken med
likgiltighet.

Emellertid är det alldeles säkert, att Arfwedson
var den förste svensk, som såg och gjorde bekantskap
med Sveriges blifvande drottning. Under en svår
penningkris sökte firmans konkurrenter i Göteborg
att åstadkomma en rusning mot densamma och
lyckades verkligen att sätta den i förlägenhet, men
då vände sig A. till drottning Desideria och
erhöll den tillfälliga hjälp, han behöfde.

Det allmänna förtroende, som traditionelt följde
Arfwedsonska namnet, yttrade sig i hans kallelse
till direktör för Ostindiska kompaniet, hvarpå följde
hans utnämning till Nordstjerneriddare och
kommendör med stora korset af Vasaorden. Eget nog,
dog Arfwedson alldeles samtidigt med den sju år
yngre drottning Desideria, i början af år 1861.

Direktör Carl Abraham Arfwedson
efterlämnade en boupptecknad förmögenhet af 1,749,954 kr.,
hvaruti ingick Åkerö egendom med inventarier för
180,659 kr. och Ortala bruk med 128,312 kr.
Firmans kontor var i huset nr 20 Skeppsbron.

Hans son, Carl David Arfwedson, född år 1806,
blef student i Upsala och var ett kvickt ingenium
med god penna samt har skrifvit ett par historiska
romaner, nu alldeles bortglömda, men på sin tid
både lästa och omtyckta. I början af 1830-talet
utgaf han flere det skandalösas gräns
öfverskridande pamfletter, däribland en, kallad ”Spionen i
förnäma världen” och rörande sig kring den vackra
äfventyrerskan fru Rothstein och hennes
adoratörer: ”baron Slusk” (sedermera excellensen
Manderström), ”Djurgårdsskojarne” (Figge Ridderstolpe),
Schwan m. fl. Skriften väckte det obehagliga
uppseende, att pappa skickade sin herr son på en
strafftripp till Amerika. Här gifte han sig och
återkom efter några år, då hans litterära
slyngelaktigheter hunnit glömmas — dock aldrig af
Schwan, som i hela sin lifstid bar agg till
Arfwedson och städse undvek de sällskap, däri han
trodde sig kunna komma att möta denne. Carl
David Arfwedson upptogs nu till bolagsman och
fick sedan ensam öfvertaga firman. Under hans
ledning gick dock firman tillbaka, och efter förluster
på Johan Holm och en oredlig kassör, å
tillsammans nära 400,000 kr., upplöstes firman 1868 med
full liqvidation. Carl David Arfwedson flyttade
därpå till utlandet samt dog i Wiesbaden år 1881.


Lars Gustaf von Celsing,

en af Södermanlands, för att icke säga hela
Sveriges störste jorddrottar, föddes på Fräkentorp år
1804. Redan vid 6 års ålder tillträdde han de
stora Celsingska fideikommissegendomarna i
Södermanland, stiftade af hans farbroder, Ulrik von
Celsing, den bekante orientalisten och svenske
ministern, först i Konstantinopel och sedan i Wien.
De fideikommissegendomar, han innehade, bestodo
af 2/3 af Hellefors styckebruk i Lilla Mellösa
socken, Smedstorp och Fräkentorp i Malma socken,
Biby i Gillberga och Lindholm i Barfva. Han
ägde dessutom huset nr 1 i qvarteret Vinstocken
vid Gustaf Adolfs torg i Stockholm. Från början
ägnade han sig åt den militära banan och
avancerade till löjtnant vid ingeniörkåren, men tog
redan vid 25 års ålder afsked och ägnade sig
sedan uteslutande åt skötseln af sina betydliga
egendomar. Lasse Celsing, som han alltid
kallades, var mestadels bosatt å Hellefors bruk,
hvilket han med stora kostnader förskönade och
gaf såväl brukshandteringen som landtbruket ett
betydligt förökadt värde samt afkastning genom
nyodlingar och bruksdriftens förhöjande. Vid
Hellefors införde han tillverkning af allt slags gjutgods,
hvaribland hela fyrtorn till lotsstyrelsen,
godsvagnar till statens järnvägar, verandor, trappor och
kyrkfönster, för att icke förbigå grytor och alla
slags smågods i oändlighet, hvilket delvis försåldes
i hans stora och välkända etablissement
Helleforsmagasinet i hans eget hus vid Regeringsgatan i
Stockholm.

Till svenska landtbrukets höjande bidrog han
betydligt genom sin tillverkning af utmärkta
plogar och annan åkerbruksredskap och erhöll för
dessa höga pris såväl vid utställningar inom Sverige
som i Tyskland och England. Han var den förste,
som i vårt land införde tillverkning af emaljerade
kokkärl och turbiner, samt vidtog stora förbättringar
i masugnsdriften. En egen ordnad skola för
bruksbarnen anlade han redan i början af 1830-talet.

Att alla dessa stora företag skulle väcka
förvåning och beundran, var naturligt och detta i
sådan grad, att ännu i hans hemort är ett allmänt
ordspråk: ”För Gud och Lasse Celsing är
ingenting omöjligt”.

Vid landtbruksmöten och utställningar 
stoltserade han mycket genom att hålla tal om sina
erfarenheter, men Lasse hade dels svårt för att i
offentligt föredrag uttrycka sina tankar och dels
liknade hans stämma ett vildsvins grymtande och
var temligen obehaglig. Vid ett dylikt tillfälle 
förekom till diskussion: ”fördelarna och olägenheterna
af husbehofsbränningen”. Lasse Celsing begärde
ordet, förklarande att fördelarna voro mycket större
än olägenheterna, ”och jag kan försäkra eder, mina
herrar, att jag i hela mitt lif befunnit mig
synnerligen väl af dranken”, hvarvid talaren afbröts af
dånande hurrarop och skrattsalvor, hvilket hade
till följd att han ursinnig och skamsen nedsteg från
tribunen.

Vid hans eget kära Hellefors var i slutet af
50-talet ett landtbruksmöte. Lasse Celsing fick en
ko från Lindholmen belönt med första priset, och
då kon skulle ledas fram till prisutdelaren,
fordrade han, att inspektoren, en stor, lång räkel,
som sedan blef roteman i Stockholm, skulle leda
fram kon, men då inspektoren gjorde invändningar,
tog Lasse inspektoren i kragen med ena handen
och kon i hornet med den andra och ledde på så
sätt båda under oerhördt jubel fram till
prisdomarebordet.

Emot sitt arbetsfolk var han en god och
välvillig husbonde och hans underlydande höllo
innerligt af sin patron, hvartill i sin mån bidrog, att
han var en tyrann emot inspektorer och
bokhållare. År 1861 belönades på en gång ett femtiotal
af hans gamla tjänare med Patriotiska sällskapets
guldmedaljer. Själf erhöll han kungligt vedermäle
för sina verkligt stora förtjänster i riddaregrad af
Nordstjärneorden och till sist kommendörsskap
med stora korset af Vasaorden.

Lasse Celsing dog år 1881 och efterlämnade
en boupptecknad förmögenhet af icke mindre än
2,485,713 kr., men enligt anteckning i
bouppteckningen hade bruksrörelsen under de senast
föregående åren gått med 30 à 40,000 kronors årlig
förlust.


Schartau och Schwan.

Båda voro på sin tid Stockholms borgerskaps
mest representative och högst framdragne
representanter, men i allo hvarandras motsatser
och till följd däraf ovänner under sin hela lefnad.
Den förre föddes 1797 och dog 1870, den senare
föddes 1802, dog 1869.

Schartau, närmast att likna vid Aristides,
hade i sitt yttre något högst imponerande, som
ingaf vördnad och förtroende, var kraftig,
beslutsam, djärf och i alla skiften omutligt samvetsgrann,
därtill välmenande, ehuru han stundom hänfördes
af sitt häftiga lynne. För öfrigt gick han rakt
fram utan alla omvägar till det mål, han hade
föresatt sig, och de beslut, han ville hafva
genomdrifna, hatade intriger och bekämpade dylika öppet
och skoningslöst.

Schartau var född i Malmö, kom vid 19 års
ålder till Stockholm, erhöll anställning hos
handelshuset Bibau & Wong och blef efter tio år
delägare i firman samt några år därefter dess chef.
År 1840 invaldes han så väl till riksdagsman i
borgareståndet som till medlem af Stockholms
borgerskaps 50 äldste och utvecklade på båda hållen
en ovanlig energi. Politiskt mycket konservativ,
var han dock i ännu högre grad sparsamhetsvän
med allmänna medel.

Som riksdagsman var han en af de aldra
största motståndarne mot regeringens förslag, att
bristen i kabinettskassan, omkring 1,200,000
riksdaler, skulle ersättas af statsverket, och hans
talangfulla uppträdande i denna fråga hade ej ringa
inflytande på densammas afgörande, hvilket blef,
att konung Karl Johan själf af egna medel fick
betala denna brist. Likaså yrkade han vid
kronprinsens (Karl XV:s) förmälning det åt denne
begärda apanagets nedsättning från begärda 150,000
rdr till 75,000 rdr och, då han i denna fråga fann
sig vara i minoriteten, fällde han under debatten
mycket hetsiga uttryck, som ådrogo honom höga
vederbörandes stora misshag. Inom riksdagen var
han medlem af statsutskottet och deputerad i
riksbanken. När hans ovän Schwan år 1850 blef
invald i borgarståndet, afsade han sig i
förargelsen däröfver riksdagsmannauppdraget.

Som ordförande i Stockholms
kommunalstyrelse härskade han enväldigt och föreskref alla
beslut, motsatte sig och hindrade all skuldsättning,
men utförde det oaktadt flere stora arbeten,
såsom Slussen, Karl Johans torg, Nybron och
Berzelii park, samt kunde ändock vid
sladsfullmäktigeinstitutionens införande år 1863 till denna 
öfverlämna ett betydligt kapital, som samlats genom
klok sparsamhet. Konsekvent i allt, arbetade han
äfven emot anläggande af telegraf- och
järnvägslinier. Telegrafer behöfva vi icke och ”järnvägar
ha vi icke råd till, emedan de måste byggas
medels skuldsättning och då gå vi en dyster finansiel
framtid tillmötes", var hans orubbliga
argumentation.

Schwan var född i Stockholm, hvarest hans
fader var grosshandlare, talman i borgareståndet
vid flera riksdagar och till sist Sveriges förste ofrälse
statsråd. Han var således född till rikedom och
anseende. Schwan, en slags svensk Alcibiades, hade
mycket godt hufvud, delvis stora vyer, en flytande
tunga, ledigt, elegant och vinnande umgängessätt,
men var i högsta grad opålitlig och utan principer,
närmast att likna vid en väderflöjel. Så länge han
hade Schartau till motståndare i det offentliga
lifvet, var han liberal och frihandlare, men slog
sedan in på en slags protektionistisk, besynnerlig
väg, som ledde därhän, att hvarken liberale eller
konservative vidare ville hafva någonting med
honom att göra och han blef utesluten såväl från
riksdagen som Stockholms kommunalstyrelse. I
följd af sina många slags förbindelser till Karl XV,
blef han af denne kallad till talman i
borgareståndet vid de två sista ståndsriksdagarna och
utmärkte sig som sådan mest såsom en utmärkt
frikostig och elegant värd vid de ofta förekommande
middagar som han gaf för ståndet.

Schwan efterträdde Schartau som fullmäktig
i Riksbanken och var därstädes, tillika med 
professor Selander, växeldeputerad, men skötte denna
befattning på ett tvetydigt och för den allmänna
rörelsen föga tillfredsställande sätt.

Måhända af hämnd för att han blef utesluten
från riksdagen, gjorde han en affärsresa till
Hamburg och gaf till därvarande bankirer, som voro
hans gamla vänner, en ofördelaktig skildring af
det Gripenstedtska systemet, hvilket gaf anledning
till en ledande artikel i ”Börsenhalle”, som
efterföljdes af ett betydligt prisfall på svenska
obligationer i hela Tyskland.

Schwans hela lif var genomgående lättsinnigt
från början till slut. Hans käraste manlige
umgängesvänner voro baron Henrik Wahrendorff och
danske ministern grefve von Plessen, och alla tre
uppförde sig mindre föredömligt. Efter en glad
festmiddag den 23 januari 1869 gjorde han besök
hos en ung kvinna vid namn Josephina Ål,
tillhörande den lägre demimonden och boende i
hofintendenten Janne Hoffmans hus vid Stora
Vattugatan. Besöket hos damen med det slippriga
fisknamnet var af slipprig natur, och slipprig var
också den trappa, på hvilken den gamle libertinen
vid ½ 11-tiden på aftonen skulle aflägsna sig, ty
han halkade där, krossade hufvudet i fallet och
återfördes död till sitt hem n:r 66 Drottninggatan.
Den glade Svante Hedin föreslog, att den tragiska
tilldragelsen skulle hugfästas medels anbringandet
af en marmortafla med inskription i gyllene
bokstäfver:

En trappa upp i lilla Hoffmans hus ...


Resten af epitafiet minnas nog gamla
stockholmare, men den kan ej gärna offentliggöras i
tryck.

Såväl Schartau som Schwan voro
kommendörer med stora korset af Vasaorden. Ingendera
af dem utöfvade något mecenatskap, som afsåg
att uppmuntra talanger eller främja
angelägenheter af allmänt intresse. Orsaken härtill var
måhända, att, ehuru båda ansågos bottenrike, de
dock i själfva verket ej voro det.

Schwan efterlämnade en boupptecknad
förmögenhet af 595,303 kronor och Schartau endast
383,449 kr.

Allmänna tanken hade varit, att de ägt flere
millioner.


Bröderna Francke.

Johan Edvard och David Otto voro födda i
Göteborg, den förre 1824 och den senare
1825, samt söner till en judisk handlande därstädes
vid namn Fränckel. De uppfostrades i kristna
läran, antogo namnet Francke och började tidigt
köpmannaaffärer för sin egen räkning.

Båda bröderna voro lika rikt utrustade
finansgenier och ungefär lika hänsynslöse, men för
öfrigt högst olika. Johan Edvard slog sig ned i
Stockholm och sysselsatte sig uteslutande under
hela sitt lif med trävaruaffärer, hvari han ägde
grundlig kännedom, och genom arbetsamhet och
duglighet bragte han sig upp till mycket stor
rikedom. Enkel och angenäm, lefde han stilla och
tillbakadraget samt sökte inga offentliga
utmärkelser, hvilket hade till följd, att han åtnjöt både
aktning och vidsträckt förtroende. Ingen svensk
trähandlare har varit så skicklig som han i att
uppgöra för sig fördelaktiga kontrakt angående
köp af skog och leveranser af virke. Ofta voro
dessa så uppställda, att säljaren ej kunde uppfylla
däri ingångna förbindelser, och i så fall togs
obarmhertigt stora mellangifter — ja, säljarne kunde till
och med vara glade att slippa ifrån saken med
att lämna skogen för intet. Han öfverträffade i
detta fall själfve den genomslipade Wilh. H. Kempe,
hvilken en gång hade köpt en skog af en bonde
för 30,000 kr., med rättighet att på denna skog
afverka alla träd, som höllo 6 tum i topp. Francke
hade äfven underhandlat om köp af samma skog,
men säljaren ansåg för sig fördelaktigare att sälja
den till Kempe. Emellertid visade bonden sitt
kontrakt för Francke, hvilken genast bjöd honom
5,000 kr. extra och garanti att utfå sina 30,000 kr.
af Kempe genom att skrifva under ett nytt
kontrakt till Francke. Affären aftalades och säljaren
lämnade ett nytt kontrakt till Francke om köp af
alla träd på skogen, hvilka höllo 6 tum 20 fot från
brösthöjd. Francke skickade genast sitt folk att
fälla timret, men då kom Kempe emellan och
vill på grund af det föregående kontraktet lägga
beslag på det af Francke afverkade timret. Francke
behöll dock sitt timmer och Kempe fick taga hvad
som var kvar, sedan Francke fått vissa
dimensioner, och därefter taga alla träd, som höllo 6 tum
i topp. Båda kontrakten voro fullt juridiskt
bindande och säljaren kunde icke på något sätt
åtkommas af Kempe.

Ett annat mästerdrag var, då han lyckades
uppgöra 10 procents tvångsackord att betalas på
åtta år för brodern David Otto, hvilket lyckades
därigenom, att Edvard Francke i allra sista stund
inbetalade broderns hela skuld till Sveriges
riksbank, som hade yrkat ansvar å Otto för
bedrägligt förhållande.

Johan Edvard dog år 1891 och efterlämnade
en boupptecknad förmögenhet af 2,219,431 kr. 46
öre, men rikedomen var i själfva verket långt
större. Hans tre söner fortsätta faderns affär och
äro endast för rörelse i Stockholm
bevillningstaxerade för 122,500 kronors årlig inkomst.

Brodern David Otto däremot saknade grundlig
insigt i de företag, för hvilka han ställde sig i
spetsen och hvilka ledo brist på beräkning och
solidité, så att de föllo i grus och spillror. Dylika
företag voro de sorgligt ryktbara Rosendals
fabriker och Göteborgs handelskompani, hvilkas
sammanstörtande förorsakade stora förluster och många
människors ruin samt till och med högst menligt
nedsatte Sveriges kredit i utlandet under en
kritisk period.

Otto Francke var äfven, tillika med G. A.
Lundhqvist, stiftare af den stora bergslagsbanan
mellan Falun och Göteborg. En tid voro dessa
båda de störste aktieägarne i Stora Kopparbergs
bergslags bolag. Francke ägde en tid icke mindre
än 240 fjärdeparter i detta bolag, och dessa stodo
honom i genomsnitt ej högre än till 3,000 kr. stycket.

Då bergslaget omändrades till aktiebolag,
erhölls åtta aktier à 1,000 kr. för hvarje fjärdepart,
men då var Otto ruinerad och hans fjärdeparter
i andra händer.

Hade han kunnat hålla sig uppe, så hade han
endast på denna affär förtjänt 2 millioner kr.
Dessa aktier betalas nu med 2,500 kr. pr stycke.

Sedan Otto Francke fått ofvan omnämnda
ackord, lyckades han bilda ett bolag af Korndals
pappersbruk, hvars disponent han sedan var i 11
à 12 år, tills han för andra gången var ohjälpligt
ruinerad och dog knall och fall vid sitt
frukostbord den 2 januari 1892 efter hemkomsten från
en affärsresa till Stockholm. Han bebodde en af
honom uppförd, ytterst magnifik villa i Mölndal,
och där förde han, som kändt är, ett lefverne,
hvilket var en styggelse både Gudi och mannom
och hvaraf ett mörkt minne kommer att fortlefva
under generationer.

Karlsdagen 1861, hade Karl XV gjort den
utsväfvande, råe och okunnige D. O. Francke till
nordstjärneriddare, något som särskildt i Göteborg
väckte ett rent af pinsamt uppseende.


John West Wilson.

Han föddes i Hull 1816, etablerade sig i
Göteborg vid 28 års ålder som köpman,
men blef aldrig svensk medborgare. Han fader
var grundläggare af hela världens nuvarande
största skeppsredarefirma, hvilken numera äger öfver
hundra ångbåtar, som befara nära nog alla
jordklotets haf och är känd under namnet
”Wilson-linien”. Svenska språket hade John West Wilson
redan som yngling lärt sig i Gefle, där han för
detta ändamål vistades en tid.

Efter fyra års vistande i Göteborg, öppnade
han i förening med sin faders firma i Hull den
första direkta ångbåtsförbindelse mellan Göteborg
och England, med afgångstid från hvardera platsen
hvar fjortonde dag. Denna Göteborgstrade har
allt sedan dess varit en af Wilson-liniens allra
rikaste guldådror, i så hög grad, att gamle Thomas
Wilson i sitt testamente ålade sina söner att alltid
hålla de bästa ångare i Göteborgstraden, emedan
denna trade hade varit grundplåten till hans stora
rikedom.

Affärernas omfång ökade sig raskt, sedan J.
Wilson började att för egen räkning köpa och
exportera alla slags svenska produkter, och han
anlade dessutom en själfständig trade på London
med fyra egna ångare.

Det stora Wilsonska kontoret i huset nr 1
vid Göteborgs skeppsbro var indeladt i flera
särskilda departement med hvar sin departementschef,
en för hvarje af de olika affärerna: hafreaffären,
träaffären, pappers- och trämasseaffären,
stenkolsaffären, speditionerna och passageraretraden — och
allt öfvervakades af principalen själf samt sköttes
med den största noggrannhet och ordentlighet, men
också har aldrig i Sverige, hvarken förr eller sedan,
något köpmanshus haft en så skicklig
kontorspersonal, hvilken därtill var rikligt aflönad, ty Wilson
ville, att allt hans folk skulle blifva burget och
förmöget i hans tjänst.

Wilson var en gentleman i detta ords fulla
bemärkelse, vacker, duglig, godhjärtad och
frikostig; hans karakter, i förening med rikedom, gjorde
honom till välgörare och mecenat i stor skala.
Hans hand var alltid öppen för dem som behöfde
hjälp och bistånd, och en mera trofast och
vänfast person, än han var, står knappast att uppleta.
Under lifstiden skänkte han stora summor till
Göteborgs museum, konst och vetenskapliga
forskningar m. m. samt donerade i sitt testamente
ytterligare flera hundra tusen kronor till dylika
ändamål.

Wilson var lifligt intresserad för allmänna 
frågor och utpregladt liberalt sinnad i politiken. I
de unionella tvistigheterna ställde han sig afgjordt
på den norska vensterns sida och kunde icke
förstå, hvartill det absoluta vetot skulle tjäna. Detta
gjorde, att han bröt mången lans med mera
högersinnade vänner till förmån för de frisinnade
idéerna.

Wilson var en af de få rike män inom vårt
land, hvilka till fullo förstått sanningen af
ordspråket: ”rikedom förpligtar”, och hans handlingssätt
var alltid i förhållande därefter.

Wilson dog ogift år 1889 och ligger begrafven
i en hög kulle å Göteborgs nya kyrkogård. Hans
i Sverige efterlämnade förmögenhet belöpte sig till 5
millioner kronor, men han efterlämnade dessutom till
sina 15 syskon sin andel i firman Thomas Wilson
Sons & komp. i Hull, hvadan hans verkliga
förmögenhet bör kunna uppskattas till minst en
engelsk million pund sterling.

Wilson var en af de populäraste män, som
någonsin funnits i Göteborg. Intet spår af högmod
fanns inom hans fördomsfria själ.


Dynastien Sterky.

Denna har i tre generationer, under en
tidrymd af tre fjärdedels sekel, spelat en
betydlig roll inom vårt konsulatväsende. Dess
grundläggare, Gustaf Sterky, var född 1782 i Stockholm,
i ett fattigt hem på Söder, och började sin bana
som magasinsdräng hos grosshandlaren J. A. Moll.
Genom duglighet och arbetsamhet vann han sin
principals bevågenhet och tjänte sig hos honom
upp till bokhållare.

På vinst och förlust begaf han sig i början
af detta århundrade öfver till Petersburg, och,
ehuru alldeles obekant, lyckades han, genom sitt
ovanligt vackra utseende och sitt hurtiga sätt,
erhålla en förmånlig anställning på ett större
handelskontor därstädes. Sterky hade ett ovanligt
skarpsinnigt förstånd och satte sig grundligt in i
den stora stadens handelsförhållanden samt kunde
redan vid 28 års ålder etablera sig som egen
köpman i Petersburg, hvarefter framgång och lycka
följde honom under hans hela lefnad. Dåvarande
svenske ministern i Petersburg, fältmarskalken
grefve v. Stedingk, fattade snart stort förtroende till
den ståtlige och dugande mannen i så hög grad,
att Sterky, på Stedingks rekommendation,
utnämndes till svensk-norsk generalkonsul, och som sådan
representerade han i ett halft århundrade de
svenska handelsintressena på denna plats och var en af
svenska konsulatväsendets mest aktade medlemmar,
likasom han förvärfvade sig anseende som en af
Petersburgs mest redbare och solide köpmän.
Oaktadt aflägsnad från fäderneslandet under en lång
följd af år, förblef han dock städse svensk till
tänkesätt och sympatier och följde sitt gamla
fäderneslands angelägenheter med lifligaste intresse.

Landsmän, som besökte Petersburg, funno
alltid i honom en välvillig och pålitlig rådgifvare.

Blifven änkling år 1855, inlämnade han till
Stockholms rådhusrätt bouppteckning å det gemensamma
boet, upptagande med låga värden en behållning
af 3,458,196 riksdaler, hvaraf hans tre söner då
erhöllo hälften i arf. Vid sitt eget frånfälle år
1863 lämnade han dessa tre söner en ytterligare
boupptecknad förmögenhet af 2,416,733 riksdaler.

Gustaf Sterky var kommendör med stora
korset af Vasaorden; men några donationer till
allmännyttiga ändamål hedra icke hans minne. I sitt
testamente lämnade han emellertid till sin
kontorspersonal och sina tjänare 28,000 rubel.

Sönerna voro: 1. Ludvig Sterky, född 1808,
tillbringade hela sitt lif i Petersburg och blef därstädes
svensk generalkonsul efter faderns död år 1863,
hvilket ämbete han innehade i 29 år. Han
fortsatte faderns handelsrörelse under firman Gust.
Sterky & Son. Till följd af sitt ämbete var han
svensk undersåte, men svensk var han endast till
namnet. Uppfostran och sympatier gjorde honom
till en äkta ryss, hvilket synnerligen väl
harmonierade med hans despotiska sinnelag. Af hans söner
var den ene en tid svensk vice konsul i
Petersburg, den andre bankir därstädes och den tredje
öfverflyttade till Sverige, blef här kungl. sekter och gifte
sig år 1867 med Stockholms dåvarande vackraste
flicka, Sophie Schön, samt dog vid 38 års ålder
år 1876. Ludvig Sterky efterlämnade en i Sverige
boupptecknad förmögenhet af 1,357,603 kronor,
men han ägde dessutom ett större, värdefullt hus
i Petersburg, ej upptaget till värde i
bouppteckningen, och hade förut, vid hustruns död 1877,
afvittrat sina fem barn med omkring en million
kronor, hvadan hans hela förmögenhet kunde
beräknas till 3 ½ millioner. Af hans familj finnas
endast tvenne unga sonsöner i Sverige, söner till
ofvannämnda Sophie Schön

2. Adolf Sterky, född år 1811 i Petersburg,
uppfostrades i Sverige och fick, efter aflagd
kansliexamen, anställning i utrikeskabinettet, där han
avancerade till förste sekreterare, blef därefter år
1852 generalkonsul i Hamburg samt fyra år senare
svensk ministerresident hos de fria hansestäderna,
på hvilken plats han fungerade i 18 år, hvarefter
han återflyttade till Sverige. Adolf Sterky inlade
många förtjänster för vår handel och sjöfart och
visade resande landsmän mycket tillmötesgående
och ofta storartad gästfrihet. De sista 17 åren af
sin lefnad tillbragte han i Sverige, dels i
Stockholm, dels på lägenheten Loviselund vid
Drottningholm. Adolf Sterky efterlämnade en
boupptecknad förmögenhet af 1,678,792 kronor.

3. Fredrik August Sterky, född år 1813 i
Petersburg, uppfostrades i Sverige, genomgick
Karlbergs krigsakademi och blef löjtnant vid Andra
lifgardet samt fick efter ett tiotal års tjänstgöring
afsked som kapten. Likasom sin äldste broder
var han despotisk och oefterrättlig, t. o. m. elak.
Oaktadt han, i likhet med sina bröder, hade
mycken intelligens, så lät han grundligt lura sig af
hänsynslöse förtroendemän samt förstörde på så
sält hela sin stora faderneärfda förmögenhet och
dog nära nog utfattig. En son till honom är den
bekante socialisten Sterky i Göteborg.


Källarmästarne Regis Cadier och
Bengt Carlsson.

Regis Cadier var en Frankrikes son från
den soliga Rhônedalen och föddes i S:t
Antoine år 1829. Hans förfäder hade i flere
generationer varit värdshusvärdar, och unge Regis
uppfostrades i samma yrke samt utbildades till en
skicklig kock, i hvilken egenskap han fick
anställning i Petersburg hos den ryske statsmannen
Daschkow. Då denne senare år 1852 utnämndes
till rysk minister i Stockholm, åtföljde Cadier
honom hit, hvarest han sedan oafbrutet verkade i
38 år. Efter att en tid varit kock hos konung
Oscar I, gifte sig Cadier med en af grefvinnan
Daschkows kammarjungfrur och började
charkuteriaffär i huset n:r 24 Fredsgatan.

Det nya Hôtel Rydberg innehades den tiden
af en tysk vid namn Hartmann, men bar sig icke
i dennes hand, och Hartmann måste i början af
år 1859 göra cession. Cadier lyckades få
öfvertaga hotellet på synnerligen liberala vilkor och
fick Stockholms störste slagtare och störste
punschbryggare till borgens- och förlagsmän, och dessa
voro sedan allt igenom hans leverantörer. Några
få år därefter fick Stockholm kommunikationer
medels vestra och södra stambanorna, hvarefter
Cadiers affär utvidgade sig så kolossalt, att han,
efter 12 års verksamhet på Rydberg, såg sig
föranlåten att själf uppföra Grand Hôtel med 300
rum.

Hôtel Rydberg utvecklades under Cadiers
ledning till Sveriges enda förstklassiga hotell under en
lång tid och det enda som hade stjärna i Bædecker,
hvilket gjorde, att utländingar strömmade dit, och
ännu i dag taga de flesta utländska resande in på
Rydberg.

Grand Hôtel däremot blef icke någon
ekonomiskt lysande affär för Cadier, därtill var det för
stort och dyrbart, samt motsvarade icke Cadiers
stora förväntningar. Utan Grand Hôtel hade
Cadiers förmögenhetsvilkor varit långt mera lysande.

Bouppteckningen efter Cadier visade:

tillgångar . . . . 2,132,149:82
skulder . . . . 1,724,448:79
Behållning 407,700:03


Cadier gjorde under sina senare år en
storartad stiftelse åt sitt nya fädernesland, i det han
skänkte kontant 100,000 kronor till inrättande af
en ny professur i nervsjukdomar vid Karolinska
institutet, under namn af P. H. Malmstens professur,
hvars nuvarande innehafvare är professor
Lennmalm.

*



Bengt Helin Carlsson var född i Halland år
1839, kom redan som gosse till Stockholm, blef
först murarelärling och sedan uppassare.
Mången äldre Stockholmare erinrar sig från 60-talet
den flinke kyparen Bengt på Hoppet. Från
slutet af 60-talet var han sin egen källarmästare,
och som sådan på Iduna skapade han åt sig en
god och vinstgifvande affär. År 1873 fick han
öfvertaga Operakällaren och lämnade Iduna åt sin
yngre broder.

Bengt lagmans trefliga och lysande regemente
på Operakällaren är tillfyllest bekant.

Oaktadt han hade en klen kroppskonstitution,
tycktes den lille mannens krafter vara alldeles
outtömliga, men han dukade dock vid 50 års ålder
under af öfveransträngning och blef litet
besynnerlig till sinnet. Det första utbrottet häraf var hans
bekanta ukas till sina kypare att raka utaf skägg
och mustascher samt komma tillbaka följande dag
slätrakade, så vida de ville bibehålla sina platser.

Vid den stora illuminationen i Stockholm den
21 januari 1889, då konung Oscar II fyllde 60 år,
var Bengt Carlssons nya hus vid Arsenalsgatan
och Operahuset de praktfullast illuminerade af
alla, och Carlsson hade härpå uppoffrat mycket
stora kostnader. Såväl lagman Bengt själf som
hans många vänner voro fullkomligt öfvertygade
om, att han nu skulle få Vasaorden i belöning,
ty efter denna utmärkelse hade den annars så
anspråkslöse mannen en liflig åtrå, men stjärnan 
uteblef, och missräkningen häröfver släckte för alltid
förståndets ljus ur Bengts förut så rediga hufvud.

Bengt Carlsson var konstälskare och
understödde frikostigt mången ung behöfvande konstnär.

Han efterlämnade en boupptecknad
förmögenhet af 636,362 kr. 26 öre, förutom osäkra
fordringar till omkring 24,000 kronor.

Allmänna tanken var, att Carlssons
förmögenhet skulle uppgått till 2 à 3 gånger större belopp.

Både Cadier och Bengt Carlsson voro verklige
hedersmän.


Hertigarne d’Otrante.

Dessa härstamma från den illistige Fouché,
som af Napoleon I gjordes till
polisminister och hertig och till tacksamhet härför förrådde
så väl sin herre som sitt land åt dess fiender. Det
bäst träffande omdöme om Fouché har Hedin
gifvit i ”Franska revolutionens qvinnor”, där han
säger, att Fouché var en af franska revolutionens
allra gemenaste bofvar. Oaktadt sina tjänster mot
bourbonerne blef den gamle ränksmidaren, tillika
med de andre s. k. kungamördarne, förvisad från
Frankrikes jord, hvarefter han närmade sig till sin
gamle kamrat och vän från Jakobinerklubben,
Bernadotte, då konung i Sverige, och blef af denne
mottagen med all den vänskap, som en dylik god
vän förtjänade, helst båda voro inspirerade af
samma hat och afundsjuka mot den fallne kejsaren.

Fouché medförde hit två unge söner, Armand
och Athanase, hvilka han kvarlämnade och
anförtrodde åt sin väns ynnest. Fouché dog två år
därefter, 1820, i Triest.

Hertig Armand d’Otrante, född år 1800, blef
ordonnansofficer hos Karl Johan och avancerade
i svensk krigstjänst till major, var ifrig sportsman
och genomströfvade i ungdomen under flere år
som jägare Amerikas vildmarker. I Sverige
inköpte han ett hus inom Klara församling i
Stockholm, egendomen Kristineberg på Kungsholmen
och det gamla De Geerska godset Stjärnholm nära
Nyköping.

Mycket egendomlig, förblef han alltid ogift,
men förstod det oaktadt att göra sitt ungkarlslif
trefligt och omväxlande. Hans boning pryddes
af dyrbara och bekväma möbler, men på väggarna
fanns icke en tafla eller på borden en bok eller
en blomma; däremot spelade högar af utländska
tidningar, hvilka han dock icke tog uti utan att
först handskbekläda sina händer, och
duschapparater en stor roll i möbleringen. Hans skogar,
likasom deras vildbråd, voro fullständigt fridlysta,
och när det ej längre roade honom att själf
ensam jaga, så fröjdade det honom att tänka på
att fåglar och harar fingo växa till i fred. Hans
trädgårdar voro omgifna med stängsel af ovanlig
höjd och ägnades en synnerlig omvårdnad; han
satte större värde på en god skörd af sina hvita
bigaråer än ett års afkastning af hela Stjärnholm.
Trädgårdsmästaren och dennes biträden fingo
aldrig nedplocka ett bär från dessa bigaråträd, utan
endast uppresa stegar mot desamma, hvarefter
sköna odalisker uppklefvo i träden och
nedplockade bären åt sig själfva och hertigen.

Hertig Armand hade nämligen så väl i
Stockholm som sommartiden på Stjärnholm sitt eget
harem. Svärmande för orientaliska sedvanor,
inrättade denne Armand pascha turkiska bad i sitt
harem, långt innan dylika bad började serveras i
badinrättningen vid Malmtorgsgatan. På senare
åren var han mycket giktbruten och skröplig och
han afled vid 78 års ålder.

Den yngre brodern, Paul Athanase, född 1801,
började sin bana i Sverige som löjtnant vid
dragonerna och avancerade i hoftjänst till
öfverstekammarjunkare, var ägare till Nygård i Småland
och gift med en friherrinna von Stedingk, men
flyttade något år efter hustruns död, 1863, till
Paris, där han vid 83 års ålder gifte sig med en
ung dam, Fromette Marx, med hvilken han fått
en son, född 1871.

Den efter desse bröder i Sverige 
boupptecknade förmögenheten uppgick till 1,220,819 kr., men
den i Frankrike efterlämnade rikedomen, bestående
af ett stort hotell vid Rue Neuve S:t Augustin i
Paris och ett stort landtgods i närheten af Paris,
belöper sig till minst 10 millioner.

Hufvudmannen för ätten innehade fransk
hertiglig värdighet, men måste i denna värdighet vara
fransk undersåte. Den nuvarande innehafvaren är
hertig Gustave Armand d’Otrante, son till
Athanase med friherrinnan von Stedingk, född år 1840,
förste hofstallmästare hos konung Oscar II och
bosatt på Elghammar i Södermanland samt 
dessutom ägare till Stjärnholm, Kyleberg och
Trulstorp.

Ingen af familjen d´Otrante har gjort några
donationer till allmännyttiga eller välgörande
ändamål; men hvad kan man i sådant fall vänta af
en Fouchés ättlingar!


Jacob Wilhelm Sprengtporten.

Född å Sparreholm år 1794, var Jacob
Wilhelm Sprengtporten en af de ädlaste
personligheter, som någonsin funnits inom vårt
ridderskap, liksom han var en af de klokaste och
älskvärdaste män på sin tid. Vid ett års ålder förlorade
han sin 75-årige fader, men fick en förträfflig
uppfostran af sin kloka och ädla moder. Född inom en
slägt, hvars medlemmar i århundraden varit tappre
krigare och generaler, ägnade sig äfven den siste
Sprengtporten från början åt den militära banan
och deltog som officer i Sveriges sista krig 1813
och 1814. Redan vid 34 års ålder var han
öfverste samt två år därefter generaladjutant och
öfverståthållare i Stockholm.

Som öfverståthållare utmärkte sig
Sprengtporten för en ovanlig duglighet och kraft, men på
samma gång för en humanitet, hvartill man dittills
ej sett motsvarighet.

Under denna Sprengtportens första 8-åriga
öfverståthållaretid inträffade i Stockholm tvänne
händelser, som komma att i alla tider vara
förbundna med Sprengtportens namn och bevara hans
minne.

Den första af dessa händelser var den
ohyggliga kolerafarsoten i Stockholm år 1834, under
hvilken Sprengtporten utvecklade en kraft, ett mod
och en människokärlek, som stodo öfver allt beröm
samt väckte odelad beundran och tillgifvenhet.
Sjukhusen besökte han nästan dagligen.

Den andra händelsen var upploppet i
Stockholm under löfmarknaden i juni 1838 med
anledning af Crusenstolpes häktande.

Sprengtporten ville kväfva upploppet och lugna
sinnena genom kloka och fogliga åtgärder samt
försäkrade Karl Johan, att han på detta sätt skulle
återställa ordningen utan ingripande från militärens
sida, men blef af Karl Johan öfverhopad med de
skymfligaste tillmälen samt beskylld för förräderi
och feghet. Det var vid detta tillfälle som Karl
Johan lär ha utropat sitt bekanta: ”Sabrez les
canailles!” Emellertid lät Karl Johan tvärt emot
Sprengtportens råd ställa hela garnisonen under
vapen samt beordra trupper och artilleri till
slottets bevakning, hvarjämte kanoner och
hästgardister utplanterades på torg och gator och
kanonjollar utkommenderades på strömmen.
Sprengtporten begärde då sitt afsked, hvarpå följde det
sorgliga inhuggandet på folkmassorna af dragoner
och hästgardister samt det ännu sorgligare
mördandet genom truppernas eld i Peter Myndes backe
och Mariegränd.

Sprengtporten lämnade genast
öfverståthållarehuset och reste till sin egendom Sparreholm.
Vid Hornstull var borgerskapets hela kavallerikår
honom till mötes och åtföljde hans vagn två mil
utom Stockholm. Vid samma tillfälle tillställde
borgerskapet honom en stor guldmedalj, som de
låtit prägla.

Sprengtporten lämnade denna gång Stockholm
i onådens djupa skugga, men i popularitetens ljusa
glans.

Då Oscar I sex år därefter besteg den svenska
tronen, var en af hans första åtgärder att ånyo
utnämna den af Stockholms borgerskap och
hufvudstadsbefolkningen nästan afgudade
Sprengtporten till öfverståthållare. Som sådan fungerade han
ytterligare i fyra år tills marsoroligheterna 1848.
Sprengtporten motsatte sig då lika bestämdt som
tio år förut allt ingripande från militären och då
hans råd ej heller nu följdes, begärde
Sprengtporten sitt afsked. Härpå följde mördandet med
gevärssalfvor på Vesterlånggatan och i dess
gränder samt vilda schocker på gatorna af
hästgardister mot de obeväpnade skrikhalsarne.

Sprengtporten avancerade på den militära
banan till generallöjtnant och sändes af konung
Oscar 1858 i extra ordinarie ambassad till Paris
och Kjöbenhavn.

Sprengtporten deltog lifligt i det politiska
lifvet samt var en af det liberala partiets förnämste
målsmän å riddarhuset och bidrog mycket till den
nya representationsförändringen, efter hvilken han
invaldes i Första kammaren.

Sprengtporten hade äfven ganska framstående
litterära talanger och har utgifvit icke allenast
politiska skrifter, utan äfven ”Vittra tidsfördrif”,
de senare i två upplagor.

Sprengtporten var en af de få aristokrater,
som till fullo begrep en ädlings förpliktelser, och
hans handlingssätt var alltid i förhållande därefter.
Ytterst vänlig och välvillig mot gemene man, var
han mycket sträng mot sina jämlikar, och
pösmunkar, de månde heta Bonde, Bjelke eller
Adelsvärd, kunde han aldrig tåla.

Allmänna meningen var, att Sprengtporten ej
hade några lysande affärer och att han var
mycket skuldsatt, helst som han alltid var liberal samt
dessutom god och hjälpsam mot sina
underhafvande. Detta var emellertid alls icke fallet.
Tvärtom lämnade han till stor förvåning efter sig till sina
tre döttrars barn en förmögenhet af 1,200,000 kr.
Sprengtporten var en af de få bland våra
aristokrater, om hvilken man kan säga: ”Un vrai noble”.

Jacob Wilhelm Sprengtporten var den siste
af sin lysande ätt, och vapnet krossades vid hans
jordfästning. Emellan hans farfaders födelse och
hans eget frånfälle förflöt en tid af 200 år, hvilket
är högst märkvärdigt. Tre generationer på 200
år, då annars vanligen denna tidrymd brukar
omfatta 6 à 8 generationer!


Abraham Rydberg.

Donator, köpman och människovän, föddes
Rydberg af fattige föräldrar i Lidköping
år 1780. Utrustad med ett mer än vanligt godt
hufvud och skarp omdömesförmåga, insattes den
lofvande gossen efter förberedande studier i hemmet på
Skara gymnasium, hvarefter han vid 18 års ålder tog
studentexamen i Upsala. Medellös, som han var,
ägde han inga resurser att fortsätta de akademiska
studierna, utan begaf sig till hufvudstaden där han
fick anställning på firman Bohnstedts kontor.
Genom arbetsamhet, kunskaper och skicklighet vann
han snart sin principals odelade förtroende och
svingade sig snart upp till dennes närmaste man
med god aflöning. Under loppet af flera år
samlade han sig på denna plats genom sparsamhet
ett icke obetydligt kapital och började sedan
grosshandel i eget namn för egen räkning.

Rydberg hade samma affärsverksamhet som
sin forne principal, Bohnstedt, och dennes
efterträdare, N. M. Höglund, nämligen export af järn,
plankor, bräder och tjära samt framför allt dessa
produkters utförsel med egna fartyg, d. v. s.
skeppsrederi. Stockholms varuutbyte med kolonialvaror
och specerier gick den tiden nästan uteslutande
öfver Hamburg, och Rydberg var den förste, som
insåg fördelarna af att för denna trade, liksom för
passageraretrafik, öppna en regulier
ångbåtsförbindelse mellan Stockholm och Lübeck. Med
anledning häraf associerade han sig med firman
Schön & komp. och realiserade planen genom
anskaffande af ångarna ”Gauthiod” och ”Svithiod”,
hvari han ingick med en tredjedel.

Dessa båtar underhöllo sedan ensamma i en
mängd år denna trade, med afgångstid en gång i
veckan från hvardera platsen, och företaget blef
en guldgrufva för intressenterna.

Vid 1823 års riksdag var Rydberg
representant i Stockholm för borgareståndet, men det
politiska lifvet tilltalade honom icke, hvadan han
sedermera undanbad sig återval. Förutom sin
andel i Lübeckerbåtarna, dref han skeppsrederi
med egna fartyg, tre barkskepp och två briggar,
på aflägsna farvatten. Under kolerafarsotens
härjande i Stockholm 1834 uppgjorde han sitt
testamente, och detta blef gällande vid hans elfva år
därefter inträffade död. I detta testamente
donenerade han 70,000 rdr banko till tre släktingar,
men som dessa hade aflidit före Rydberg, kom
detta belopp icke att utgå. Dessutom donerade han:

a) 5,000 riksdaler banko till
grosshandelssocietetens pensionskassa;

b) 10,000 rdr b:o till Prins Carls inrättning
för fattiga barn;

c) 5,000 rdr b:o till Örslösa församling i Skara
stift;

d) sitt hus, n:r 4 vid Skeppsbron, taxeradt
till 35,000 rdr b:o, samt 50,000 rdr b:o kontant
till sin bokhållare Anders Henström, hvilken inom
tio år gjorde slut på denna förmögenhet och fick
göra konkurs;

e) 100,000 rdr b:o till en sjömansskola;

f) 100,000 rdr b:o till grosshandelssocieteten
för uppbyggande af ett tidsenligt Hôtel de Ville i
Stockholm;

g) det, som blef öfver af förmögenheten, till
Hôtel de Ville och sjömansskolan, hälften
hvardera; samt

h) 3,000 rdr b:o till hvardera af de tre
utredningsmännen.

Bouppteckningen efter Abraham Rydberg
uppgick efter den tidens låga värden till 756,006 rdr
36 sk. 2 r. banko, motsvarande 1,134,010 kr. 51
öre, ett belopp, som för femtio år sedan ansågs
oerhördt och jämngodt med 8 à 10 millioner
kronor i vår tid.

Hôtel de Ville-fonden och sjömansskolan
erhöllo vid utredningen 418,805 kr. 6 öre hvardera.

För Hôtel de Ville-fonden lät
grosshandelssocieteten uppföra det nuvarande Hôtel Rydberg vid
Gustaf Adolfs torg. Dock tro vi icke, att ett
dylikt Hôtel de Ville var testators mening. I sitt
testamente föreskref Rydberg uttryckligen, att
hotellet skulle vara färdigt fem år efter hans död,
d. v. s. 1850, men äfven härutinnan uppfyllde ej
grosshandelssocieteten testators föreskrift, ty
hotellet öppnades först tolf år efter Rydbergs död
eller 1857.

Sjömansskolan anlades på Djurgården och
ordnades så, att unga gossar där skulle få sin
första praktiska utbildning till sjömän, dels i land
och dels under segelturer i Östersjön, först med
briggen ”Carl Johan” och sedan med skeppet
”Abraham Rydberg”. Denna skola har varit till
stor nytta och fromma för mången familjefader
med ”ulspeglar” till pojkar, som ej stått till att
uppfostra i hemmen. De duglige föreståndarne,
kaptenerne Huldt och Silfversparre, hafva gjort
folk af många dylika unga vildhjärnor.

Abraham Rydberg dog knall och fall af slag
påskdagen 1844 under en middag hos änkefru
Aspelin.


Erik Josias Sparre.

Sparre föddes år 1816 i Gefle, där hans fader
var landshöfding. Vid tidiga år aflade han
med berömliga vitsord högre akademiska examina
och inträdde därefter i det offentliga lifvet. Som
själfskrifven riksdagsman på Riddarhuset anslöt han
sig till det s. k. junkerpartiet och var tillika med
Henning Hamilton den nya representationsreformens
talangfullaste och farligaste motståndare. Som
landshöfding var han utmärkt duglig och nyttig för sitt
län, ehuru han vid en diskussion i Andra
kammaren angående väckt motion om landshöfdingarnes
entledigande ur länsstyrelserna yttrade:
”Landshöfdingarne äro i allmänhet stora drönare, och jag
själf är en mycket dålig landshöfding”. Detta
yttrande var dels skryt och dels hans vanliga
opålitlighet, ty såväl i det offentliga som det enskilda
lifvet höll sig Sparre aldrig till sanningen, den han
alltid tummade, hvadan man utan förtal kan säga,
att Erik Josias Sparre var en ”lögnens ande”.

Sparres älsklingsidé var att dupera folk, och
detta lyckades honom äfven i hans enskilda
ekonomi. I kollision med rättvisan kom han äfven
emellanåt, såsom då han blef stämd for oloflig
bränvinsbränning vid Brogård, hvilken nobla
handtering är förbjuden för landshöfdingar.

Sparre räddade sig dock därigenom, att han
inför domstolen företedde ett kontrakt på sin
inspektor Berg såsom arrendator af egendomen, och
att denne dref bränneriet för egen räkning. Att
Berg var arrendator af Brogård var helt och
hållet okändt, intills kontraktet framlades inför
domstolen. Omkring 15 år därefter dog denne Berg
vid Brogård och efterlämnade en förmögenhet på
cirka 200,000 kronor, då Erik Josias uppträdde
som Bergs arfvinge på grund af ett mycket
mystiskt testamente, hvilket hade till följd, att Sparre
vid riksdagen uteslöts ur lagutskottet, hvars
ordförande han varit i många år. Sparre ansågs
som en bottenrik man och mångmillionär, hade
utmärkt kredit och ett med kontanter öfverfylldt
kassaskåp. Gnideri och snålhet på ytan var blott
förställning och ett karakteristiskt bedrägeri,
emedan grunddraget i hans karakter tvärtom var
liberalitet och hjälpsamhet, hvilka egenskaper han
dock städse sökte dölja. Sålunda hjälpte han en
garfvare i Venersborg, som i sin välmakts dagar
varit hans hätskaste ovän, vid dennes inträffade
obestånd med ett lån på 50,000 kr., utan någon
som helst säkerhet, för att därmed uppgöra ackord
och fortsätta sin rörelse. En genomhederlig,
älsklig grosshandlare i Örebro, som genom
borgensförbindelser kommit på obestånd och nödgades
uppgöra sina förbindelser med 50 proc. ackord,
lämnade han som lån ett förlagskapital å samma
belopp, likaledes utan den ringaste säkerhet.
Förklaringsgrunden, att Erik Josias städse hade en
öfverfylld kassakista, låg däri, att han i hemlighet
upplånte stora penningebelopp af enskilde
kapitalister inom alla samhällsklasser emot sina blotta
förbindelser utan hypoteker. I bankerna var han
aldrig skyldig något, utan hade ständigt
penningar insatta på depositions- och folioräkning.
Därtill hade han en mängd aktier och
obligationer.

Sparre ansågs med säkerhet hafva en
förmögenhet på omkring 3 millioner. I den efter S:s
död upprättade bouppteckningen ägde han
visserligen tillgångar till ett belopp af 2,440,181 kr. 19
öre, men medaljen hade också en frånsida —
1,380,708 kr. 67 öre skulder — hvadan den
synliga behållningen var 1,059,472 kr. 52 öre och i
verkligheten ej ens detta angifna belopp.

Sparre var ingen ockrare. Visserligen tog
han 8 à 10 procents ränta på sina utlånade
penningar, hvilket dock kan anses billigt, i
betraktande af att han aldrig innehade något som helst
hypotek för sina fordringar. Några nämnvärda
förluster gjorde han icke och hans egendomar
voro lindrigt intecknade. Sina skuldförbindelser
hade han hufvudsakligast hos enskilda personer.
Således lyckades Sparre äfven i sin enskilda
ekonomi dupera allmänheten, och en större
humbugens man än Erik Josias har vårt land knappast
kunnat uppvisa.


Sven Renström.

Han föddes i ett fattigt hem i Bolstads
socken, Dalsland, år 1793. Som gosse fick
han börja sitt arbete som kolpojke i
stångjärnssmedjan vid Svaneholms bruk och fick sedan anställning
som bokhållare därstädes. Af sin principal,
brukspatron L. M. Uggla, blef han sänd till Göteborg, för
att för dennes räkning leverera och sortera virke,
hvilket hade till följd, att Renström tog sig plats
i Göteborg och stannade där för sitt hela
återstående lif.

Vid 26 års ålder etablerade sig R. som egen
köpman, till en början med kommissionsaffär för
järn och trävaror, hvilken snabbt utvecklade sig
till ett betydligt exporthus och stor förlagsrörelse.
R:s förste kund som egen köpman var hans förre
principal, Uggla, och denne rekommenderade
honom dessutom hos många andra bruksägare, så
att R. snart blef en af Göteborgs största
exportörer, men så sköttes också affären med utmärkt
redbarhet och orubbligt ordningssinne. R:s
förmåga att arbeta och försaka beredde honom från
början tillfälle att göra besparingar, den enda
”säkra” vägen att bilda kapitaler, och som denna
dygd öfvergick till vana, så växte kapitalerna tills
de bildade rikedom.

Ehuru mycket sparsam, var dock R. ingen
knusslare; genomgående godhet och välvilja var
grunddraget i hans karakter, hvadan han utöfvade
mycken välgörenhet, dock helst i tysthet. R.
nekade aldrig att afhjälpa verkliga behof, däremot
sade han ett orubbligt nej vid 1857 års stora
handelskris att medverka till en garantiförening för
att hjälpa köpmän, som kommit i förlägenhet för
nödställda växlar, och fick härför på sin tid
uppbära mycket klander.

Renström var stor kommunalman i Göteborg
samt vid tre riksdagar dess representant i
borgarståndet. Som riksdagsman kämpade han i
synnerhet för räntans frigifvande, hvilket äfven
lyckades; men den kongl. förordningen härom
efterföljdes af en svår penningekris och oskäligt höga
räntor, hvarför R. fick uppbära mycket oförtjänt
klander.

Renström led i många år af svår
magkatarr och besökte hvarje år Carlsbad. Den annars
så anspråkslöse mannen hade en verklig vurm för
eleganta kläder, i synnerhet benkläder, och vid
sina Carlsbadsresor kunde han medföra ända till
38 par byxor.

Till utseendet liknade R. en apa och hade
en liknande gång och besynnerliga armryckningar.
Vanligen allvarsam, kunde han dock ibland vara
humoristisk, t. o. m. mot sin egen
kontorspersonal. På gamla dagar upptog R. en af sina
kontorister, Peter Hammarberg, till kompanjon i sin
firma, och denne H. var mycket snålare än R.
själf och dessutom knusslare, hvilket R. icke var.
I principalens rum fanns en ofantlig kassakista,
hvartill desse endast innehade hvar sin nyckel.
En söndagsförmiddag klef Hammarberg ned i denna
kassakista för att leta efter några handlingar.
Locket slog igen och gick i lås. På kontoret fanns
endast en yngre bokhållare närvarande och denne
sprang genast upp till Renström och inberättade
förhållandet. R. kom genast ned på kontoret,
fann där endast H. R—ck, smålog och yttrade:
”Jag kan förstå, att af mina kontorister är n:r 1
i kyrkan, n:r 2 ute på jakt, n:r 3 och 4 sitta
på krogen och ’knusselpetter’ ligger i
kassakistan.”

Renströms gamla magkatarr lade honom
slutligen i grafven, och oaktadt sina millioner, så
bokstafligen svalt han ihjäl år 1869.

Den efter honom upprättade
bouppteckningen utvisar med låga värden en behållning af
2,902,528 kr. 79 öre. Renström dog ogift.

Till sin broder testamenterade han 500,000
kronor, till alla sina släktingar större och mindre
belopp, till L. M. Ugglas barn af tacksamhet 200,000
kronor; till Upsala och Lunds akademier och
Karlstads läroverk 15,000 kr. hvardera, och gjorde
dessutom flera andra donationer. Hans största
donation var Renströmska fonden till Göteborgs stad
å 1½ million, hvaraf staden tills nu haft tre
utdelningar å 500,000 kronor hvarje gång.

Renström kan man kalla en arbetets hedersman.


Hans Gabriel Trolle Wachtmeister.

Född i Kristianstad år 1782, var Hans Gabriel
son till riksdrotsen Carl Axel Trolle
Wachtmeister, hvilken senare Gustaf den tredje ville
upphöja till furste, hvilket dock af W. på det
bestämdaste afböjdes. Den unge Hans var begåfvad med
ovanlig intelligens och aflade redan vid 18 års ålder högre
juridisk examen i Upsala med de utmärktaste
vitsord. De liberala tänkesätt, som under den ädle
grefvens 89-åriga lefnad oafbrutet utmärkte honom,
yttrade sig först under hans studenttid i Upsala,
och W. ansågs under denna tid som en utpräglad
”jakobin”.

Om sin studenttid skrifver W. själf i sina
”Minnen” följande: ”Mina närmare bekantskaper
voro andra än man af mina personliga
förhållanden kunnat vänta. De tillhörde, för att uttrycka
mig aristokratiskt, en helt annan klass än jag
själf och dessa bekantskaper förvärfvades dels inom
vetenskapens område, dels under det vi
sammanträffade på gemensamt följda föreläsningar.

”Af mina s. k. likar funnos där några, som
utgjorde ett slags kotteri. Det var Carl de Geer,
Lewenhaupt — redan i vaggan
öfverhofstallmästare — två bröder Adelsvärd m. fl. — alla
elegant och förnämt folk, utgörande la crême de la
société på supéerna hos riksrådet De Geer,
landshöfdingens o. s. v. Jag, som ej förstod mig på
att vara hvarken förnäm eller elegant, och därtill
i följd af mitt afskilda lefnadssätt i mina föräldrars
hus mycket timid — hvilket tyvärr aldrig
upphört — kom aldrig längre med herrarne af la
crême än till att på ridhuset eller faktsalen blifva
”bror” med en eller annan bland dem. Det slags
åtlöje, hvarmed de, såväl som unga militärer och
andra nobiles, som grupperade sig omkring dem,
hedrade mina vetenskapliga sysselsättningar, stötte
mig allt mer och mer från det eleganta elementet
till det plebejiska. Detta förhållande var ej utan
betydligt inflytande på mina politiska tänkesätt och
på den bana, som af dem bestämdes”.

Sedan Wachtmeister vid 18 års ålder gjort
sitt inträde i Svea hofrätt, gingo befordringarna så
raskt, att han som 27-årig man befordrades till
justitiekansler och nio år därefter till ”en af rikets
herrar”. Därmed slutade W. sin
ämbetsmannabana och nedsatte sig efter afskedstagandet i Skåne,
för att ostörd ägna sig åt vetenskapliga
sysselsättningar. Tjugutvå år därefter, eller år 1840, kallad
af konung Karl Johan till justitiestatsminister,
undanbad han sig detta förtroendekall. W. nedlade
sina ämbeten af princip och ägnade sig sedan i öfver
50 års tid uteslutande åt studier inom
naturvetenskaperna. I en vetenskaplig uppsats på detta
område skrifver han: ”Jag har alltid ansett ovärdigt
den bildade människan att icke söka, så vidt hon
kan, inhämta kännedom om lagarna för hvad som
försiggår omkring henne i den härliga natur, där
hon skall lefva och verka”.

Som yngling sysselsatte han sig mest med
zoologien. Senare, och redan blifven
justitiekansler, begynte han studera kemi under Berzelius.
Denna vetenskap blef ock framgent hans
älsklingsämne, på samma gång hans förhållande såsom
lärjunge till Berzelius knöt mellan de båda männen
en vänskap, som underhölls genom en ända till
Berzelii död aldrig afbruten brefväxling. Man har
anmärkt, att om W. varit född inom ett lägre
stånd och ej uppfostrats till ämbetsman med en
lysande bana i sikte, utan fått följa sin naturliga
fallenhet, han säkert skulle blifvit en
vetenskapsman af mycket framstående rang. W. förde äfven
noggranna politiska anteckningar från sin
ämbetsmannatid, numera delvis utgifna af trycket, och
dessa lämna genom sin sanningsenlighet viktiga
bidrag till Sveriges historia under första decennierna
af detta århundrades svenska historia.

Vid sin år 1872 inträffade död var
Wachtmeister den äldste af rikets excellenser, den äldste
af serafimer-riddarne och den äldste af adeln samt
älskad af sina underhafvande och dem, som med
honom kommo i beröring, samt ärad af sin samtid.

Trolle Wachtmeister innehade de stora
fideikommissegendomarna Trolle-Ljungby och Årup
samt var ägare af Trolleberg.

Den efter honom förrättade bouppteckningen
upptager:

Tillgångar kr. 4,833,776,35
Skuld ...........„115,384,78
Behållning kr. 4,718,391,57.


Af allt, som framgår från den utmärkte
ädlingens lefnadsbana, kan man tryggt säga, att man
under hans tid hade helt andra excellenser och
rikets herrar, än hvad den närvarande tiden har
att bjuda på.


Axel Hugo Raoul Hamilton.

Raoul Hamilton föddes på Kronovall i Skåne
år 1787 och inträdde i ungdomen på den
militära banan, för hvilken han på intet sätt
passade, hvadan han lämnade den redan vid 22
års ålder som fänrik vid lifgardet. Raoul
Hamilton slog sig därefter på landtbruk och
bränvinsbränning och detta med sådan framgång, att
han blef en af Sveriges störste och rikaste
godsägare. Ytterligt sparsam, skötte han sitt
jordbruk på gamla sättet i förening med
bränvinsbränning, valde sig dugliga, driftiga förvaltare, och
inköpte den ena stora egendomen efter den andra
till mycket billiga priser.

En af hans dugligaste gårdsfogdar var en tid en
Smålandsbonde, vid namn Nils Pehrsson, sedermera
bekant som talman i bondeståndet vid 1850 och
1859—60 årens riksdagar, därjämte ordförande i
landstinget och riddare af Vasaorden.

Raoul Hamilton var den genomhyggligaste
och anspråkslösaste man, innerligt god och 
hjälpsam mot sina underhafvande, hvilka han ville
hafva burgne och nöjda, och detta under en tid,
då bondplågeri och präjeri existerade som mest
från de skånska magnaternas sida mot deras fattiga
underhafvande.

I de bekanta Tullbergska bondeoroligheterna i
Skåne 1869, då bönder och torpare
obarmhärtigt vräktes från hus och hem af sina godsägare,
deltog icke en enda af H:s många underhafvande.

Ogift ända till mycket framskriden ålder, tog
Hamilton till sig på Ovesholm två unga
brorssöner, hvilka han ämnade insätta till sina arftagare.
Då hände det att den gamle Raoul en dag låg
och sof middag, brorsönerna sutto i det yttre
rummet, och som de trodde farbrodern ligga i
djup sömn, började de tala med hvarandra om
huru de skulle sköta egendomarna på ett helt
annat sätt än förut, när gubben var död och de
blefvo ägare af desamma. Gamle Raoul hade
dock hört hela samtalet, men låtsade ej någonting
därom. Följande dag meddelade han dem, att
han skulle göra en längre utrikes resa och bad dem
stanna kvar på Ovesholm tills han kom hem. Den
66-årige Raoul reste till England, gjorde där
bekantskap med en förtjusande blondin af ofrälse
börd, från det gröna Erin, 43 år yngre än han själf,
gifte sig med henne i London, och hemkom tre
månader därefter med sin unga grefvinna till
Ovesholm. Ingen af hans släktingar hade den ringaste
aning om detta hans giftermål, förrän han var
hemma i Sverige igen.

Den unga grefvinnan var icke blott förtjusande
vacker, utan äfven god, snäll och älskvärd.

Fri från skvaller gick hon emellertid ej, och
hennes påstådda förbindelse med den från
Lapinskis polska expedition bekante vackre äfventyraren
Stefan Poles fick ett slags bekräftelse därigenom,
att Poles 1866 återförde hennes stoft till Sverige.

Hon hade nämligen aflidit i Paris i Juli
nämnde år.

Hamilton dog år 1875 vid 88 års ålder och
hans bouppteckning upptog:

Tillgångar ......kr. 5,248,731:49
Skulder ........„ 1,973,833:—
Behållning kr. 3,274,898:49.


Dessutom hade han förut utbetalt sina barns
mödernearf.

Intet af Hamiltons förmögenhet var af
fideikommissnatur.


Firman D. Carnegie & C:o.

För något mer än hundra år sedan inkom
till Göteborg en ung skotte, David
Carnegie, som fick anställning som bokhållare hos
stadens största och rikaste handelshus John Hall
& C:o. Den äldre Hall var den rikaste person i
Sverige på sin tid. Gustaf den tredje, som
besökte Hall i Göteborg under finska kriget, begärde
vid detta tillfälle af Hall ett lån på 400,000
riksdaler banko, hvilken summa också ögonblickligen af
H. öfverlämnades till konungen, men på samma
gång tillsade Hall sin kassör i kungens närvaro:
”Skrif upp dessa 400,000 banko på vinst- och
förlustkonto.” Halls son, John Hall, den s .k.
Skägg-Hallen, brydde sig alls icke om firmans affärer,
utan öfverlämnade dessa helt och hållet åt sina
bokhållare Carnegie och Lamberg, hvilka båda, i
synnerhet den förre, hade hans oinskränkta
förtroende. Ehuru erkändt skickliga köpmän, spelade
dessa båda bokhållare den otrogne gårdsfogdens
roll och störtade systematiskt sin principal, under
det de själfve tillskansade sig en stor del af Halls
rikedomar. Utan att veta någonting om sin
affärsställning, var Hall på en gång ruinerad och
nödgades göra konkurs år 1807.

Carnegie oeh Lamberg utsågos till
utredningsmän, alla fordringsägare erhöllo full likvid, men
firmans öfverblifna stora tillgångar behöllo de
otrogne gårdsfogdarne och redovisade dem aldrig
till Hall, hvilken genomvandrade Sverige och sökte
hjälp hos vänner och bekanta för att öppna
process med Carnegie och Lamberg om redovisning,
hvilket äfven lyckades. Hall instämde Carnegie
till domstol, icke allenast för bristande redovisning,
utan äfven tjufnad, bedrägeri, förfalskning, ja, till
och med inbrott, samt fordrade 400,000 riksdaler
banko återbetalning. Processen härom räckte i
många år och tycktes till slut få en för Hall
gynsam utgång, då det lyckades Carnegie att muta
H:s advokat, en häradshöfding Lundström, hvilken
ombestyrde ett möte mellan Hall och Carnegie
på ”Blå porten” på Stockholms djurgård.
Tillställningen börjades med en finare middag i förening
med de utsöktaste viner, och Carnegie bjöd 100,000
banko i förlikning, men Hall ville ej ingå därpå,
emedan han under processens gång måst
skuldsätta sig för samma summa, hvaraf han dock i
verkligheten ej fått mera än fjärdedelen.
Lundström öfvertalade dock slutligen Hall att antaga
200,000 riksgälds, under muntligt löfte, att Lundström
skulle uppgöra 25% ackord med H:s 
fordringsägare, mot det att Hall transporterade alla sina
fordringsanspråk mot Carnegie på Lundström och
lämnade full décharge.

Hall ingick härpå, hvarefter Carnegie utbetalte
200,000 riksgälds till Lundström, hvilket belopp
den senare behöll för egen räkning och Hall fick
sedan aldrig en vitten af L., hvilken uppköpte H:s
reverser för ringa belopp, men gjorde anspråk på
deras fulla värde mot H.

Hall måste då med tiggarstafven i hand och
påsen på ryggen om igen ut och vandra samt dog
tre år därefter, 60 år gammal, år 1830, ensam och
öfvergifven, i det uslaste tillstånd i en tvättstuga
inne på en gård vid Norrtullsgatan i Stockholm.

Emellertid hade Carnegie och Lamberg
öfvertagit och fortsatt alla det gamla Hallska husets
affärer, under firma D. Carnegie & C:o. Carnegie, som
i sitt äktenskap med Anna Stina Beckman, ägde
endast ett lefvande barn, dottern Susan,
importerade från Skotland en brorson, som också hette
David Carnegie, och efter kort tid fick denne ingå
och Lamberg utgå ur firman. Carnegie hade förut
haft två söner om 4 à 6 år, men dessa dogo på
samma dag, den ene genom ett fall från öppet
fönster ned i gatan och den andre genom
förtärandet af upptorkad flugmat, som gossen tagit i
en skänk, under förmodan att det vore socker.
Den äldre Carnegie dog i slutet af 1830-talet och
efterlämnade till sin enda dotter Susan en
boupptecknad förmögenhet af öfver två millioner samt
förordnade sin brorson till hennes förmyndare.
Hvad var nu naturligare, än att de båda
kusinerna gifte sig med hvarandra, och på så sätt
blef David Carnegie d. y. ensam innehafvare af
både rikedomarna och firman.

Till Göteborg hade inkommit efter slaget vid
Waterloo en fransman Lorent, som varit kassör i
Napoleons armé och, under den allmänna
villervallan under bataljen, rymde med en stor del af
krigskassan. Lorent inköpte stora ägoområden vid
Klippan och lät därstädes uppföra de stora
fabrikerna, sockerbruk och porterbryggeri. Sin bostad
hade han i det af honom uppförda Lorentsberg,
det nuvarande utvärdshuset. Affärerna gingo dock
dåligt för Lorent och efter 20 års verksamhet
måste han göra konkurs. De dyrbara fabrikerna
inropades på exekutiv auktion för en spottstyfver,
212,350 riksdaler banko, med alla inventarier, af
David Garnegie den 9 april 1836, en
bemärkelsedag i den rike mannens historia. Dessa fabriker
hafva allt sedan varit i Carnegieska familjens ägo.
År 1860 förändrades firman till Aktiebolaget D.
Carnegie & C:o. De Lorentska fabrikerna blefvo
en guldgrufva för Carnegies. David Garnegie d.
y. dog i slutet af 1870-talet och efterlämnade till
två söner en förmögenhet af omkring två
millioner pund sterling eller i svenskt mynt 36
millioner kronor. Redan på 1840-talet hade familjen
lämnat Sverige och bosatt sig i Skottland, hvarest
Carnegie hade åt sig låtit uppföra ett luxuöst slott.
Familjen besökte därefter blott tillfälligtvis
Goteborg. Båda herrarne Carnegie hafva skänkt stora
penningebelopp för välgörande ändamål,
anläggning af vägar och alléer samt uppförande af den
nya Hagakyrkan i Göteborg.

Det Hallska godset tyckes hafva fört lycka
med sig inom Carnegieska familjen.


Rudolf Victor Tornerhielm.

En af den svenska aristokratiens mest
framskjutne och mest pretentiöse
representanter var Rudolf Victor Tornerhielm, som föddes
år 1812.

Tornerhielmska släkten är just ej någon bland
våra mera lysande familjer, och flere af dess
medlemmar intaga i våra dagar de mera anspråkslösa
yrkena, såsom skeppare, styrmän, kronolänsmän,
advokater m. m.; men Rudolf Tornerhielm förstod
att utan några framstående talanger med en
ohejdad jargon uppnå och bibehålla de högsta
hoftjänster samt därtill en synnerligen intim
förbindelse med så väl det svenska som det danska
konungahuset. I början ägnade sig Tornerhielm åt
den militära banan, hvilken han slutade efter 13
års tjänstgöring med afsked som ryttmästare i
armén. Redan som löjtnant vid skånska husarerna
ägnade Tornerhielm sig åt landtbruk och ägde den
icke obetydliga gården Össjö i Kristianstads län.
Denna gård bortbytte han 1838 åt en ryska, 
änkefru Berch, mot det betydligt större Vrams
Gunnarstorp med Gedsholm och betalte änkan 17
tunnor guld i mellangift. Denna byteshandel tillika
med bränvinsbränning och stora nyodlingar blef
källan till Rudolf Tornerhielms rikedomar.

Till provinsen Skånes utveckling har
Tornerhielm mycket bidragit och var synnerligen
verksam för södra stambanans byggande. I skånska
hypoteksföreningens direktion var han ledamot och
vice ordförande, äfvensom medlem af Malmöhus
läns landsting allt ifrån dess början.

I Helsingborg—Billeberga och 
Helsingborg—Hessleholms järnvägar var han ständig ordförande.

Med staden Helsingborgs, hvars
stadsfullmäktiges ordförande han var under hela sitt lif,
utveckling i alla riktningar, är Rudolf Tornerhielms
namn på det intimaste förbundet. I denna stad
betraktades han nästan som en kung, och det var
en allmänt känd hemlighet, att under vår
nuvarande konungs tid nästan hvarenda af de många
vasatrissor, hvilka från nådens himmel föllo inom
Helsingborgs horizont, togo sin riktning efter
Tornerhielms anvisning.

Äfven i det politiska lifvet tog Tornerhielm
en icke obetydlig insats. Sitt inträde på
Riddarhuset tog han redan under 1840—1841 års
märkvärdiga riksdag och tillhörde hofpartiet samt
bevistade alla följande ståndsriksdagar och var 1865
en af representationsförslagets störste, ehuru icke
synnerligt farlige motståndare. Till belöning 
härför insattes han af de skånska magnaterna i Första
kammaren och slöt sig där mycket nära till Louis
de Geers motståndare för att göra den store
reformatorn så mycket obehag som möjligt.

Intim konungavän och frikostig representant
för den skånska aristokratien, är hans namn
förenadt med många minnen ur hoflifvets och
noblessens historia. På sitt Vrams Gunnarstorp såg
han som gäster icke allenast de svenska och danska
konungafamiljerna, utan äfven flera utländska
magnater, och bland dessa till och med Bismarck,
dock innan denne blef den store Bismarck,

Som gourmé hade han ett vida spridt rykte,
och hans kockar stodo städse på höjdpunkten af
köksvetenskapen.

Vrams Gunnarstorp med Gedsholm gjordes af
Tornerhielm till en af Skånes bäst skötta
egendomar och har ett taxeringsvärde af 3,021,000 kr.
På senare åren, sedan T. fått egendomen i
ordning, utlämnade han större delen af sin jord till
arrendatorer.

Som husbonde var han mycket sträng mot
sina underhafvande, hvilka trakterades med
mycket stryk, och han kunde aldrig inse det befogade
i, att trälarne också gjorde anspråk på mänskliga
rättigheter.

Att han dock, ehuru sträng, ej var elak,
visas bäst däraf, att då han hos en bokhållare
upptäckte en försnillning å bränvin för omkring 1,000
kr., så fick denne af hofjägmästarens egen hand
och spanska rör oerhördt med stryk, men han
afskedade icke syndaren, utan sade endast:

— Ditt felsteg är nu försonadt med stryk, du
får kvarblifva i min tjänst. Sköt dig bättre
härefter.

Denne bokhållare gjorde han sedan till
inspektor och välbärgad arrendator.

Ett mindre vackert drag af Tornerhielm var
hans beteende mot vice häradshöfdingen Emil
Asker, ty det var genom Tornerhielms
föranstaltande, som Asker blef häktad i Köpenhamn, då
han därstädes uppträdde som ombud för en
fordringsägare till Karl XV och yrkade för dennes
räkning likvid af det danska kronprinsparet.

Bouppteckningen efter Rudolf Tornerhielm
upptager:

Tillgångar ......kr. 3,427,154:50
Skulder ......... 1,296,964:71
Tillgångar kr. 2,130,189:79.


Tornerhielm dog 1885 och efterlämnade
endast en son som arfvinge. I sitt testamente skänkte
han 150,000 kr. till Helsingborgs stad, 30,000 kr.
till Norra Vrams församling, 20,000 kr. till Ekeby
församling samt 10,000 kr. till sin mångårige
kammartjänare Glimstedt.

Den plats, som Rudolf Tornerhielm intog som
representant för den skånska aristokratien, har
ingen efter honom kunnat fylla.


Firman James Dickson & C:o.

Denna firma grundlades i Göteborg vid de
napoleonska krigens slut. Några år förut
hade två bröder från Skotland, Robert och James
Dickson, inflyttat till Göteborg och börjat handel
hvar för sig, men år 1816 förenade sig bröderna
under firma James Dickson & C:o.

I London hade deras äldste broder, Peter
Dickson, dessförinnan genom lyckliga
spekulationer i ostindiska och kolonialvaror under
kontinentalkrigen förvärfvat sig stor förmögenhet. Peter
hade bland annat köpt en last té på 300 ton,
hvarefter inträffade en prisstegring af 1 krona pr
skålpund, så att lasten vid framkomsten till
London realiserades med 25,000 pund sterlings vinst.
Peter blef förläggare för bröderna i Göteborg,
deras kommissionär och försäljare i England samt
äfven osynlig bolagsman. Peter hade mycket
penningar och ännu större kredit, hvilket hade till
följd att firman James Dickson & C:o hastigt
svingade sig upp och var inom kort, tillika med en
annan invandrande skotte, firman D. Carnegie &
C:o, Göteborgs största och rikaste handelshus,
lämnande stadens gamla infödda firmor af den s.
k. ”grädden” långt bakom sig.

Dicksönerna exporterade trävaror af alla slag,
idkade stor rederiaffär med vid dess egna varf
byggda fartyg, hvilka utlastades med järn och trä,
samt hemkommo från världens alla trakter med
laster, mest af socker, bomull, ris, arrac, kaffe och
andra kolonialvaror.

På den tiden existerade s. k. differentialtull i
Sverige på så sätt, att varor, aflastade direkt från
produktionsorterna i transatlantiska hamnar i hela
fartygslaster af svensk nationalitet, åtnjöto 33 1/3
proc. rabatt å tullen. Detta var ett monopol, som
gjorde de kapitalstarka köpmännen till absoluta
behärskare af kolonialvaruimporten, och ingen firma
visste att i så hög grad rikta sig därpå som den
Dicksonska.

Vermland blef första tummelplatsen för
firmans timmeraffärer. En stor såg anlades vid
Trollhättan, timmer uppköptes efter vattendragen,
nedflottades till Trollhättan och sågades.

De tre bröderna inköpte gemensamt de stora
bruksegendomarna Dejefors, Forshaga och Edsvalla
med Höglunda.

Sin mest lysande tid hade firman i början af
1850-talet, före och under Krimkriget. Vid denna
tid ägde firman icke mindre än 23 egna fartyg.
Raterna uppdrefvos onaturligt. För en standard
plankor betaltes 7 till och med 8 pund sterling
från Svartvik och Sandarne till England, i st. f.
nu för tiden 1 pund sterl. Till Australien betaltes
från Göteborg 20 pund sterl. i st. f. numera 3 och
2: 15 pund sterl. Firman hade 8 stora skepp om
1,000 ton hvardera, och på en enda resa, som
vanligen räckte 8 månader, intjäntes på hvarje
fartyg i ut- och hemfrakt 10,000 pund sterling.
Trälaster utsändes i konsignation till San
Fransisco och Melbourne efter guldets upptäckande
därstädes, och försåldes af fartygsbefälhafvarne till
oerhördt höga priser. Guld inströmmade också i
de Dicksonska kassakistorna, och en sådan gyllene
tid har aldrig något handelshus haft i Sverige och
kommer troligen aldrig åter.

På 1850-talet tyckte antagligen Dicksonska
firman att Vermland var utsågadt, hvarför den,
under god konjunktur och till fördelaktiga priser
sålde alla sina bruk, verk och skogar därstädes
samt öfverflyttade sin verksamhet till Norrland.

Först inköptes Svartviks lastageplats och
anlades ett stort sågverk vid Matfors. Sandarne
anlades strax efter. Stora köp af skogar med 50
års afverkning afslutades med bönder efter
Ljungans och Ljusneälfvens flottområden, hvilket dock
torde bättre uttryckas med att stora orörda och
välbelägna skogsarealer inköptes till vrakpriser, i
regel 50 öre pr tunnland. Gideå och Husums bruk
inköptes, hvarefter till sist vid Umeåälfven
inköptes Holmsunds lastageplats och det världsberyktade
Baggböle sågverk anlades. I slutet af 1830-talet
ingick Roberts äldste son, James Dickson j:or, i
firman, och några år därefter James’ son, James
Jameson Dickson. Den senare hade förut några
år varit hos farbrodern Peter i London, men drog
ej öfverens med honom samt tyckte, att farbror
förtjänte för mycket pengar på Göteborgsfirman,
hvilken numera ej behöfde hr Peters förlag och
kredit. James Dickson & C:o utsände därför
James’ tredje son, den ännu lefvande Robert
Dickson på Fimmerstad, född år 1819, till London och
etablerade honom därstädes med biträde af en
skicklig man, Lundgren, under firma Dickson
brothers, hvilken firma öfvertog alla de affärer, som
hr Peter hitintills haft för Göteborgsfirmans
räkning. Som Peter ägde 1/3 i James Dickson & C:os
alla bruk och skogar, så tog han å sin sida hr
Fredrik Malm i Göteborg till ombud, att för hans
räkning uttaga en tredjedel af firmans produkter,
hvartill en särskild upplagsplats inköptes.
Emellertid lyckades Robert j:or bättre än brödren att
vinna farbror Peters bevågenhet, och det i sådan
grad, att Peter, som var ogift, vid sin kort efter
inträffade död insatte Robert ensam och
uteslutande till arfvinge af sina millioner.

Robert Dickson j:or återflyttade då till Sverige,
öfvergaf affärerna, inköpte och bosatte sig på
Fimmerstad samt är den rikaste af alla nu lefvande
Dicksöner.

I slutet af 1840-talet fick James s:ors son,
Oscar, den sedermera högvälborne ”baronen” ingå
i firman. Efter seniorernes frånfälle (James s:or
dog 1852, Robert stor 1858 och James j:or 1870)
intogo de kvarvarande bröderna, James Jameson
och Oscar, den klassiske Mårten Wærn för någon
tid i firman samt senare James’ son, den
nuvarande hofstallmästaren James Fredrik Dickson.
Vid sidan af firman bildades år 1883 af dess
delägare Svartviks aktiebolag med ett kapital af 9
millioner, fördelade på 360 aktier à 25,000 kr.
Firmans nuvarande chef är, efter baron Oscars
hastiga död 1897, baron Osborne Dickson.

Efter att hafva gjort reda för de yttre
konturerna af firmans historia, skall i följande
uppsatser redogöras för hvarje delägares lefnadshistoria
och ”förmögenhetsvilkor”.


Rudolf Fredr. Andreas Neumüller.

Han föddes i Diepholtz i Hannover år 1824,
kom vid 18 års ålder till Stockholm, där
han fick plats på sockerbruk och blef sedan
sockerbruksmästare. År 1853 inköpte Neumüller det
Djurbergska bryggeriet på Söder, hvilket han efter
hand utvidgade, på samma gång som affären gick
med god förtjänst, och Neumüller blef med tiden
en rik karl.

Neumuller var en hederlig och välvillig
personlighet, men i hög grad originell, hvartill nog
i sin mån bidrog att hans språk, i likhet med de
flesta hit invandrande ogrammatikaliska tyskars,
var en vidunderlig blandning af svenska och
plattyska. På äldre dagar gjorde Neumüller en resa
till sitt gamla fädernesland, men då märkte han
till sin öfverraskning, att han hade glömt sitt
modersmål och kunde endast tala den rotvälska, som
han tillägnat sig i Stockholm, hvadan ingen i
Tyskland kunde begripa hvad han sade.

Neumüller var en af konung Karl XV:s mest
fanatiske beundrare, hvilket den godhjärtade
monarken också uppskattade, ity att konungen icke
allenast belönade Neumüller med Vasaorden, utan
äfven mottog inbjudning och besökte N. på dennes
egendom Skarpneck, en half mil utanför Stockholm.
Vid detta tillfälle märkte konungen midt på
väggen i ett af praktrummen en stor spik inslagen.

— Hvad tusan skall du ha spiken till,
Neumüller? frågade kungen.

— Jo, på denne schpick skall ers majeste’
henge, — svarade Neumüller.

Konungen gapskrattade, men skickade
Neumüller kort därefter som present sitt porträtt,
måladt i olja.

Neumuller uppvaktade ofta Karl XV och blef
alltid vänligt mottagen, fastän kungen mycket
skämtade med honom på sitt vanliga godmodiga sätt.

— Hvad vill du i dag, Neumüller? — sade
kung Karl en dag, då N. kom upp i audiens på
slottet.

— Jack skulle pegere, att ers maj:t
allernådigast ville ge den Belle Bjurholm ett vedermäle,
ty se’n ers majestet behagede ferläne mick ten
fasen, så äter den förpannte Belle upp mick af
afundsjuka.

Kungen gapskrattade, men sade:

— En bracka mer eller mindre gör ingenting.
Du kan helsa den Belle, att han skall blifva
ihågkommen.

Pelle Bjurholm fick äfven Vasaorden snart efter,
och sedan fick Neumüller vara i fred för Belles
sarkasmer.

Neumüller skröt gärna af sitt intima
förhållande till kung Karl och berättade gärna, hvad
kungen hade sagt till honom. Så berättade han
en gång ett sammanträffande med kungen vid
Backmanska sockerbrukets brand. Kungen infann
sig alltid vid alla eldsvådor i Stockholm och
öfvertog befälet vid släckningen. Neumüller stod, jämte
en del annat godt folk, i eldens omedelbara
grannskap. Då kungen kom — så berättade Neumüller
efteråt — sade han:

— Kör ut alle de hampuser, utom ten
Neumüller, han må pli kvar, för ten kenner jag godt
igen.

Neumüller dog vid 68 års ålder och befanns
vara rikare än hvad folk i allmänhet trodde.

Den efter honom förrättade bouppteckningen
upptager:

i Stockholms stad, tillgångar Kr. 1,046,556:21
 skulder „ 63,883:10
 behållning kr. 982,673:11.
dessutom egendomarna Skarpneck och Nacka,
taxeringsvärde  kr.  286,000:—

Således en förmögenhet af Kr. 1,268,673:11.


Neumüller efterlämnade änka och sex barn.


Johan Carl och Eric Seth Adelsvärd.

Fader och son, födda till börd och rikedom,
tillhöra de båda vår aristokratis allra
bästa prydnader, icke allenast genom sin rikedom,
utan äfven genom ädelhet och storslagenhet i
karakter och handlingssätt. Båda voro också rikt
utrustade icke allenast å hufvudets, utan också å
hjärtats vägnar. Båda fideikommissinnehafvare till
baroniet Adelsnäs, 33 mantal med därunder
lydande 64 eller tillsammans 97 mantal, kunde de
också uträtta storverk, hvilka de sökte utföra på
det ekonomiska området i industri och jordbruk,
samt att göra tusentals arbetsamma och goda
människor lyckliga, nöjda och välbärgade.

Johan Carl föddes på Adelsnäs år 1776 och
inträdde i ungdomen på den militära banan,
hvilken han lämnade vid 34 års ålder som major och
blef några år därefter utnämnd till
öfverstekammarjunkare. Lifligt intresserad för sitt fosterlands
politiska lif, slöt han sig på Riddarhuset nära intill
den snillrike och liflige Hans Järta samt stod
trogen och oförfärad vid dennes sida i kampen mot
enväldet och tyranniet. Vid 1800 års riksdag
afsade han sig, i likhet med Hans Järta och flere
andra, adelskapet. Hans vid detta tillfälle
närvarande fader tillropade honom då: ”Vill du då äfven
afsäga dig Adelsnäs?” Detta hade till följd att ”Jan
Carl”, som han i dagligt tal benämndes, följande
dag vid protokollsjusteringen ändrade sin afsägelse
till endast afsägelse af sin riksdagsmannarätt för
pågående riksdag, och därvid lät så väl
landtmarskalken Brahe som konung Gustaf IV Adolf bero.

År 1810 tillträdde Jan Carl Adelsnäs
fideikommiss och ägnade sig sedan uteslutande åt sin
vidsträckta ekonomi. Utan dryghet uppbar han
sin framskjutna ställning med verklig nobless och
magnificens samt var ansedd som en kung.

Då Karl XIV Johan som kronprins reste till
Skåne, mötte honom Jan Carl, som då var
kabinettskammarherre hos Karl XIII, i Östergötland,
där hans ägor började, och mottog kronprinsen
som sin gäst vid Adelsnäs. Vid afresan därifrån
utbad sig Adelsvärd som en nåd att få åtfölja
kronprinsen så långt som hans egor räckte, hvilket
beviljades. Adelsvärd åtföljde kronprinsen
oafbrutet 7 mil, och Karl Johan, som var mycket
misstänksam, förskräcktes öfver att ha en dylik potentat
till undersåte och tålde honom aldrig sedan.

Johan Carl Adelsvärd räddade i början af
1850-talet den beryktade svindlaren och 
förfalskaren Henning Hamilton från ruin och vanära,
inlöste alla hans förbindelser och köpte hans
egendom Hedenlunda samt lät Hamilton få, utan något
arrende, inneha denna egendom, taxerad till 350,000
kr., i 30 år, hvilket förordnande äfven efter Jan
Carls död respekterades af sonen Eric Seth
Adelsvärd. Vid mera framskriden ålder gifte sig Jan
Carl med en smeds dotter från Åtvid och
legitimerade sina med henne aflade barn.

Johan Carl Adelsvärd dog år 1852 och
efterlämnade en boupptecknad förmögenhet af 2,405,237
rdr 3 sk. 2 rst. banko, eller 3,602,618 kr. 57 öre.
Bouppteckningen med bilagor utgöres af en stor
inbunden bok med 479 fullskrifna sidor.

Eric Seth Adelsvärd, född år 1813, tillträdde
vid faderns död, 1852, Adelsnäs fideikommiss.
Visserligen lär hans kusin, Axel Theodor Adelsvärd,
ha tänkt att bestrida honom fideikommissrätten på
grund af hans börd, men då fideikommissbrefvet
i detta fall stadgar allenast, att fideikommissarien
skall vara född af en ärbar moder, så fanns ingen
möjlighet att kunna utesluta baron Seth från hans
rätt.

Liksom fadren, inslog Seth Adelsvärd från
början på den militära banan och blef 1834
kornett vid Lifgardet till häst. Hans befordran inom
militärståndet sträckte sig ej heller längre och han
lämnade det åter 1841.

Som innehafvare af Adelsnäs betydliga gods,
hvilket i storlek kan jämföras med månget tyskt
furstendöme, fortsatte Seth sina förfäders arbete
och utförde i många riktningar storartade
förbättringar i jordbruk och grufdrift. Öm husbonde för
sina tusentals underhafvande, sörjde han med
faderlig omtanke för deras både andliga och
lekamliga välbefinnande, byggde skolhus och lasarett
och förvärfvade i deras tacksamhet ett äreminne,
som sent skall försvinna. Alltid tillgänglig fick
hvarje person när som helst tillträde hos honom
och fritt andraga sitt ärende.

Han tålde aldrig se, att någon af hans
underhafvande hade en dålig häst eller magra
fäkreatur, och hände sådant någon gång, så fick hans
fogdar därför uppbära strängt klander, att de ej
sett efter att sådant kunnat passera.

Efter 10-årigt äktenskap skilde han sig från
sin första hustru, Matilda Stackelberg, år 1852.
Åtta år därefter fattade han tycke för en ung,
vacker smedshustru på bruket. Mannen
öfvertalades att för 30,000 kronor öfvergifva hustrun och
begifva sig till Amerika. Alla laga formaliteter
vidtogos, och baron Seth gifte sig med den
öfvergifna hustrun år 1861. Med smeden hade hon
endast en dotter, hvilken togs af Seth som eget
barn. I detta äktenskap föddes tre döttrar och en
son, hvilken senare dock till föräldrarnes stora sorg
dog vid tre års ålder. För hustruns föräldrar sörjde
baron Seth rikligen och gaf dem ett hemman, Lilla
Örsätter, ¼ mil från Adelsnäs.
﻿
Baron Seth dog vid 55 års ålder och 
efterlämnade en boupptecknad förmögenhet af 4,351,429
kr. 88 öre.

Till utseendet var Eric Seth Adelsvärd liten,
tjock och koppärrig, men till karakter och 
tänkesätt en sann ädling i detta ords vackraste 
bemärkelse.

Fideikommissrätten öfvergick nu på den 
förenömnde kusinen, Axel Theodor Adelsvärd, och,
eget nog, samtidigt började koppargrufvorna att
sina och under letandet efter nya kopparådror
tarfvade grufvor och verkstäder större utgifter än
de lämnade i inkomster.

﻿
Kommerserådet James Dickson.

Han föddes i Montrose i Skotland år 1784,
son till en därstädes bosatt silfversmed,
och afreste i början af århundradet från England
utan att taga komplett afsked, samt ankom till 
Göteborg på ett engelskt fartyg, å hvars flagga med
stora bokstäfver stod tecknadt: ”Honi soit qui mal
y pense”.

Herr Dickson medförde räddade omkring 100
pund sterling och började i Göteborg en liten 
handel med bomullstyger och kattuner, uppköpte 
därefter hafre, som utskeppades i små laster om 1,000
à 1,500 tunnor, samt gjorde äfven några små 
affärer i spiror, inväntande bättre konjunkturer för att
kunna göra större affärer. Tillfälle härtill yppade
sig snart.

James Dickson hade två äldre bröder:

Peter, bosatt i London, som hade förtjänt stor
förmögenhet därstädes genom lyckliga 
spekulationer i kolonialvaror under de Napoleonska krigen.
Robert, inkommen till Göteborg några år före 
James, gjorde konkurs därstädes under samma tid,
men hade lyckats få fördelaktigt ackord och
därefter gift sig med en förmögen änka.

Omkring år 1814 associerade sig de tre
bröderna under firma James Dickson & C:o. Firmans
verksamhet och framgång är skildrad i föregående
uppsats. Under James Dickson seniors tid var
Vermland tummelplatsen för firman Dicksons
trävarurörelse, och det norrländska baggböleriet
knappast börjadt, ehuru grundlagdt. Liksom Carnegie
var Dickson förläggare för bruk och sågverk samt
uppköpte timmer till sina egna sågar.
Brukspatron Nordström på Edsvalla hade efter sin fader
ärft en betydlig förmögenhet, äfvensom några af
de bästa och största af Vermlandsegendomarna.
Dickson var hans förläggare. Efter några års
förlopp gick det med Nordström som det förut gått
med John Hall. Nordström tvingades tiil konkurs,
och Dickson tillade sig två egendomar och bruk,
då för liden värda 800,000 riksdaler, för mindre
än tredjedelen af detta belopp. På detta och
liknande sätt kom Dickson i besittning af Edsvalla,
Höglunda, Forshaga och Dejefors. Detta var en,
under loppet af några år, väl planlagd, noga
utförd och öfvermåttan väl lyckad affär. Vid
borgenärernes sammanträde ville man välja James
Dickson till god man i Nordströms konkurs. James
yttrade då: ”Mine herrar! Jag betalar 2,000 banko
till de fattige för att slippa blifva kurator”, —
hvarpå en rik och ansedd man i Karlstad 
tillrättavisade Dickson, sägande: ”Jag ansvarar för att
herrn slipper blifva kurator. Gif mig de 2,000
banko för de fattige, så vill jag ombesörja, att de
riktigt erhålla gåfvan!” Dickson drog sig då
tillbaka, men de fattige erhöllo aldrig de utlofvade
2,000 riksdaler banko.

James och hans broder Robert lärde sig snart
att lura bönder ooh suga musten ur deras lador,
d. v. s. deras skogar. Skickligt stiliserade och för
Dickson högst förmånliga kontrakt afslutades med
de oerfarne och lätt förledde bönderna, hvilka voro
innehafvare af skogstrakter. Ett litet kontant
förskott, utbetaldt i det ögonblick, då skattsedeln
skulle betalas, några kannor kognac och en
handtryckning utom kontraktet verkade slutligen
undertecknandet. Ett slags utsugningssystem, hvilket
utan nåd och barmhärtighet grundlades och
utfördes, bragte de fattiga kontrahenterna inom få års
förlopp till tiggarstafven. Bönderna insågo nu,
med hvilken patron de haft att göra, men det var
för sent, och millioner förbannelser skallade öfver
deras läppar — ut i den öde skogen —, men hvad
hjälpte det. Slutligen vågade Dickson ej visa sig
inom de härader, där han hade vigilerat, utan
måste ditsända agenter, men desse kände sig ej
heller säkra, utan måste förse sig med
skarpladdade pistoler och andra vapen, ty bönderna voro
ilskna som getingar. Utom bruksegendomarna och
bondtimret inköpte Dickson äfven skogstrakter,
gränsande intill kronans skogar. En process 
uppstod väl, i hvilken kronans ombud påstod, att
Dickson hade låtit hugga timmer öfver sina
rågångar, hvilket styrktes med bevis, och Dickson
blef dömd att plikta 30,000 riksdaler, men fick
"ryggen” fri.

Emellertid var Dicksonska namnet numera
afskydt i hela Vermland. Bruks- och sågverksägare
inom provinsen vände sig alla till den hederlige
Sven Renström för försäljning af sina produkter
och erhöllo hos honom ett redbart behandlingssätt.
Detta hade till följd, att Dickson insåg, att det
var bäst alt taga sin Matts ur skolan och flytta
till en annan marknad — Norrland och Baggböle.
Detta skedde dock endast några få år före James
Dicksons död. Strax efter såldes Edsvalla,
Forshaga och Dejefors till tredubbla värden emot
inköpsprisen, ehuru allt groft timmer var afverkadt,
alla skogsdelar i Vermland och slutligen sågen vid
Trollhättan försåldes, så att inom slutet af
1850-talet voro Dicksonska sågverken uteslutande
förlagda till Norrland, och dessas historia skall
skildras i kommande uppsatser om fyra andra aflidne
mångmillionärer.

Kommerserådet James Dickson dog den 17
november 1855 i den ohyggliga sjukdom som kallas
lus-sjukan.

Han efterlämnade enligt bouppteckning en
förtecknad förmögenhet af 1,946,210 riksdaler 12 sk.
banko eller 2,789,508 kr. Svårförklarligt är, att
rikedomen ej var större, och saken kan endast 
förstås på det sätt, att Dickson redan under sin
lifstid skänkt sina sex barn minst en half million
hvardera. Denna förmodan styrkes bäst af att hans
tre år efteråt aflidne broder Robert blott ägde
¼-del af firman, men efterlämnade boupptecknad
förmögenhet af öfver 3½ million, ehuru han förut
afvittrat, efter hustruns död, sina barn med ½
million.

Inga donationer till det samhälle, dit James
Dickson kommit fattig och förvärfvat stor rikedom,
hedra hans minne. Sina förpliktelser emot stat
och kommun uppfyllde han på så sätt, att han
årligen klagade öfver för hög beskattning.
Märkvärdigt nog lånade sig dåvarande rådman Björck,
riksdagsman och bankofullmäktig, för öfrigt
Dicksons och Carnegies juridiska ombud, till att
uppsätta dylika obefogade klagoskrifter till respektive
myndigheter.

"Honi soit qui mal y pense".


Adolf Gustaf Wathier Hamilton.

Å det natursköna Täckhammar föddes
Adolf Gustaf Wathier Hamilton år 1839.
I sin barndom förlorade han sin fader och fick till
förmyndare sin farbroder, den beryktade
svindlaren och förfalskaren Henning Hamilton. Unge
Wathier sattes i Linköpings skola, i hvilken stad
farbrodern då var landshöfding, samt aflade år 1860
i maj månad studentexamen i Upsala.

År 1858 dog hans farfars kusin, hvilken som
caput familiæ innehade den stora
fideikommissegendomen Barsebäck i Skåne. Denne sistnämnde
efterlämnade flera gifta döttrar, men ingen son,
hvadan den unge Wathier blef caput och såsom
sådan gjorde anspråk på fideikommissrätten till
Barsebäck. Visserligen bestreds honom denna rätt
af den aflidnes mågar, men Wathiers sak fördes
af hans förmyndare inför domstolen med den
skicklighet, att Wathier hos k. m:t icke allenast
tillerkändes det ursprungliga fideikommisset Barsebäck,
utan äfven därtill sedermera genom utbyte tillfallna
6 hemman, på hvilka hans anspråk blifvit
underkände af Skånska hofrätten.

Vid Upsala universitet fortsatte Wathier sina
studier inom Östgöta nation och lyckades aflägga
kameralexamen — då för tiden känd under namnet
"rullan".

Den 20 november 1860 erhöll han från sin
farbror ett telegram, som meddelade att k. m:t
samma dag hade tillerkänt honom
fideikommissinnehafvares rätt till alla Barsebäcks omtvistade
domäner. Östgöta nations medlemmar väntade då
med säkerhet, att unge Wathier i glädjen skulle
icke allenast gifva en större fest på nationalssalen,
utan äfven på samma gång skänka ett större
penningbelopp till nationens byggnadskassa, men däraf
blef intet. I stället firade unge Wathier, som hade
buken till sin gud, dagen på så sätt, att han efter
telegrammets mottagande gick helt solo upp på
Gillet och åt festfrukost, bestående af fyra stora
biffstekar och sex halfvor öl.

Unge Wathier ägnade sig sedan uteslutande
åt landtbruk och sin vidsträckta ekonomi, var god
hushållare och sträng husbonde, utkräfvande alla
sina rättigheter af sina talrika underhafvande.

En dag i mars månad 1881 förevisades honom
i Stockholm af riksbankens ombud 3:ne reverser å
tillsammans 350,000 kronor, utgifna af hans
farbroder Henning och försedda med Wathiers
borgen samt belånta i riksbanken. I häpenheten 
häröfver erkände han sanningsenligt, att han icke hade
tecknat ifrågavarande borgensförbindelser och att
handlingarna voro förfalskade, men kunde aldrig
tänka sig, att farbror Henning hade begått
förfalskningen. Emellertid gick han genast till denne
och erhöll då den oväntade bekännelsen om den
begångna förfalskningen. Med svidande hjärta gick
Wathier från farbrodern direkt till riksbanken och
meddelade, att han erkände riktigheten af de
förevisade förbindelserna, hvilka han af glömska
förbisett att notera i sina anteckningar.

Därpå inlöste Wathier inom få dagar
förbindelserna, och andra likaledes falska papper inlöstes
af andra personer, så att saken aldrig kunde
framdragas inför domstol, ehuru den inom kort blef
känd inom hela Sveriges rike.

Efter ordnandet af dessa sorgliga affärer begaf
sig Wathier till Barsebäck och föll därstädes i den
djupaste melankoli.

För att förströ sig reste han en dag till
Köpenhamn. På Høibroplads träffade han två kusiner
Hamilton, och dessa funno honom alldeles galen,
så att de måste föra honom till ett hospital för
sinnessjuka. Efter ett halft års vistande på
hospitalet utkom han därifrån återställd, men en viss
tungsinthet följde honom dock under hans
återstående lif.

För att för framtiden förekomma dylika
ruskiga händelser inom Hamiltonska ätten, stiftade
Wathier år 1886 ”Hamiltonska släktföreningen” till
släktens själfhjälp, och dennas fonder äro ställda
under Riddarhusets förvaltning.

Till utseendet liknade Wathier en engelsk
”grazier”, d. v. s. en slags gentleman, som
uppföder och försäljer fäboskap, men i det fallet skilde
han sig alls icke från vår tids högadliga
fideikommissinnehafvare, hvilka i allmänhet i tankar, ord
och åthäfvor mera påminna om graziers än om
— lords.

Efter långvarigt hjärtlidande afled Wathier
Hamilton den 8 augusti 1889 och efterlämnade en
boupptecknad förmögenhet af:

Tillgångar ...... Kr. 2,679,423:85
Skulder ......... „ 61,209:61
Behållning Kr. 2,618,214:24.


Farbrodern, Henning, dog två år före Wathier,
men gick igen efter Wathiers död med dittills
oupptäckta falsarier. Då nämligen den nye
fideikommissarien sökte äganderättshandlingar på
Barsebäck, nekade häradsrätten utgifva sådana på de
förut omnämnda hemmanen, förrän originalet till
den hos k. m:t företedda afskriften af
fideikommissrätten uppvisades. Detta original har aldrig
blifvit funnet, och det är högst antagligt, att
Henning Hamilton på fri hand konstruerat detta
dokument.


Knut August Almgren.

Han föddes i Vesterås år 1806, hvarest
hans fader var landssekreterare. I
barndomen mistade han sina föräldrar och blef därför
hänvisad att på egen hand bryta sin bana genom
lifvet. Efter några års studier i Vesterås skola
fick han genom släktingars bemedling anställning
som biträde hos firman Mazér & C:o i Stockholm.

Som unge Knut var i sin tjänst ovanligt
duglig och arbetsam, men hade klent bröst och
tillfölje däraf var sjuklig, så bereddes han af sin äldre
halfbroder, delägare i firman Mazér & C:o,
tillfälle att för sin helsas vårdande besöka södra
Frankrike, hvarest han vistades i två år och satte
sig under denna tid noga in uti sidenfabrikationen
och därtill hörande industrigrenar.

Återkommen till fäderneslandet, började
Almgren vid 26 års ålder den sidenfabriksrörelse, som
han sedermera bedref under hela sin lifstid och
som ännu fortgår under firma K. A. Almgren.

Almgren var onekligen en talangfull man och
framför allt affärsman. Ovanligt arbetsam och
ordentlig, utvecklade han ock, när han så ville,
älskvärdt och elegant umgängessätt, därtill hade han
mycken ledighet att yttra sig, såväl enskildt som
offentligt. Dessa talanger beredde Almgren icke
allenast framgång och välstånd, utan han hedrades
dessutom med en mängd allmänna uppdrag. I
fem riksdagar, från och med 1844 till och med
1858, var Almgren riksdagsman för Stockholms
stad i borgareståndet.

Någon framstående riksdagsman var dock icke
Almgren, därtill var han för krass och egennyttig.
Ifrig protektionist, kunde han aldrig få nog höga
tullar på arbetade sidenvaror, och hans fanatism
I detta fall gick så långt, att han rent af yrkade
vidtagande af prohibitiva åtgärder. Emellertid
började efter Gripenstedts inträde i regeringen blåsa
en friskare vind rörande handel och näringar, och
detta gjorde, att Stockholms valmän vid 1859 års
riksdagsmannaval uteslöto Almgren från sitt
föregående uppdrag, och det lyckades sedan aldrig,
trots alla bearbetningar, specielt från Nya Dagligt
Allehanda, inom hvars bolag Almgren på
1860-talet var styrande mästare, för honom att åter
vigilera sig in i riksdagen.

Under 1857 års handelskris stiftade Almgren
Stockholms köpmannaförening och var sedan under
25 års tid dess ständige ordförande. Denna
förenings syfte utstakades af Almgren och har 
oafbrutet fortgått på den planlagda vägen:
spionerisystem genom länsmän, kronofogdar och jurister
på landsortens köpmän och dessas indelning i
klasser efter förmodad solidité och punktlighet i
likvider. Att för öfrigt på osynligt sätt hålla
tummen på ögat i alla afseenden på de enfaldige
landsortsköpmännen, se där Almgrens egoistiska
beräkningar, utförda i ett stiligt system.

Dock var Almgren onekligen den bäste och
skickligaste styresman för ett dylikt
inkvisitionssällskap. De aldra flesta olycklige köpmän, hvilka
nödgades erbjuda ackord med sina fordringsägare,
funno städse hos Almgren icke allenast ett
oväntadt artigt bemötande, utan äfven verkligt
deltagande och understöd, och mången gång dref
Almgren, tillfölje af sitt personliga anseende, igenom
ackordsuppgörelser, som i annat fall hade
misslyckats. Många köpmän, som på detta sätt fått
sina affärer ordnade och pånyttfödda, stå i detta
afseende i stor förbindelse till Almgren för
oegennyttig välvilja.

Almgren åtnjöt mycket stort anseende och
förtjänade det verkligen. Visserligen fanns hos honom
alls icke någon storslagenhet, vare sig i karakter
eller handlingar, och på dessa områden var han
betydligt underlägsen sina samtida, stockholmarne
C. A. Arfwedson och Frans Schartau, för att icke
nämna de båda verkligt storslagna göteborgarne
Sven Renström och John West Wilson, men han
intager dock en hedrande och välförtjänt plats i
svenska köpmäns och industriidkares historia.
Almgren dog vid 78 års ålder och efterlämnade en
boupptecknad förmögenhet:

Tillgångar ...... Kr. 1,813,211:52
Skulder ......... „ 16,323:63
Behållning Kr. 1,796,887:89.


Sonen Oscar Mauritz Almgren, som varit en
tid i firman, hade dessutom däruti för egen
räkning innestående kr. 492,847:67. I sitt testamente
sörjde K. A. Almgren rikligt för —
sekundogeniturer; men hans förordnanden till allmännyttiga
ändamål inskränkte sig till:

Borgerskapets gubbhus Kr. 1,000 och
Frimurarebarnhuset äfvenledes en enkel tusenlapp.


Robert Dickson.

Född i Montrose i Skotland och som förut
omtalats son till en silfversmed därstädes,
kom Robert Dickson till Göteborg redan år 1802
och började handel med uppköp och export af
spiror, bjälkar och bräder. Affärerna gingo bra
i början, i synnerhet sedan Napoleon i
Tilsiterfreden år 1807, i vederlag för Finland från Sverige
och ännu större rof från Turkiet, lyckats förmå
kejsar Alexander att antaga kontinentalsystemet.

En stor transitohandel med alla slags engelska
och kolonialvaror till ryska östersjöhamnar
uppblomstrade för några år i Göteborg, men då kriget
ånyo utbröt år 1812 emellan Frankrike och
Ryssland samt Ryssland åter ingick förbund med
England, upphörde denna onaturliga handel, och de
göteborgska transitoaffärerna kommo i stockning
och trångmål genom osunda spekulationer, stora
lager och fallande värden. De förtjänta pengarna
flögo sin kos långt hastigare än de hade vunnits,
och ett af krisens offer var äfven Robert Dickson,
som nödgades göra konkurs.

Emellertid lyckades Robert efter någon tid
uppgöra med sina fordringsägare ett för sig billigt
och fördelaktigt ackord, hvarefter han afhöll sig
några år från affärer samt gifte sig med en
förmögen änka.

Roberts två år yngre broder James hade år
1807 kommit till Göteborg och ägnade sin
verksamhet åt import af billiga engelska bomullstyger
och deltog icke i den stora transitohandeln, hvadan
han gick oberörd ur den stora krisen och fortsatte
att förse den tidens gårdfarihandlare med
”knallagods”.

Sedan stabla politiska förhållanden inträdt
efter Wienerkongressen associerade sig de två
bröderna Dickson, under firma James Dickson & komp.,
för bedrifvande af Roberts ursprungliga affär,
trävaruaffären, med den äldre brodern Peter i
London som förlagsman och osynlig delägare. På
samma gång upphörde James’ förra affär med
boråsare och knallar.

Huru firman uppblomstrade är förut berättadt
vid skildringen af firman James Dickson och dess
verksamhet i Vermland, likaledes vid
kommerserådet James Dickson, hvadan därom nu är ingenting
att tillägga.

De norrländska sågverken och hamnplatserna
anlades under de äldre Dicksönernas senare tid
af Roberts äldste son, James Dickson junior, den
s. k. brukspatronen, hvilken är den egentlige
grundläggaren af firmans norrländska affärer, hvilka
han administrerade med en sällsynt skicklighet
och hvarför skall noga redogöras i en kommande
uppsats.

Robert Dickson hade icke sin broder James’
ståtliga utseende, utan var liten, tjock, tandlös och
haltade på högra benet, men var ej heller stolt
och öfversittare som brodern. Uppfostrad i den
stränga presbyterianska läran, var Robert så att
säga gammaldags gudfruktig, iakttagande noga
sabbatens helgd och firande, utan att på något
sätt slå öfver i den nuvarande skrytsamma
fromheten. För öfrigt var han, ehuru måhända
omedvetet, mycket humoristisk.

En dag hade firman Josephson & Lamm i
Göteborg på börsen köpt 1,000 pund sterling af
mäklaren Leffler och därå fått slutsedel med James
Dickson & komp. som säljare. I firman Josephson &
Lamm arbetade sex bröder Josephson, hvaraf fem
voro lika rödhåriga som morötter och endast en
var svarthårig. Denne sistnämnde, Semmy
Josephson, numera en af Skandinaviska
kreditaktiebolagets aldra störste aktieägare, infann sig på
Dicksonska kontoret och begärde att erhålla tratta
å dessa 1,000 pund sterling. Robert Dickson
svarade:

— Det finnes ingen svärt Djosephson.

Herr Semmy tog då fram sin slutsedel, hvarpå
Robert å nyo sade:

— Det finnes icke någon svärt Djosephson,
skicka hit en af de små redde (röde) djuddarne,
skall den få växeln.

Herr Semmy måste gå med oförrättadt ärende
och skicka en af sina hårfagra bröder efter växeln.

Robert gjorde ofta promenader utom staden
och kom så en gång till en grind, som öppnades
af en mängd barn, hvilka utsträckte sina små
händer för att få hvar sin grindslant. Robert tittade
dem alla i händerna.

— Nej, ni ha så smutsiga händer! Hälsa edra
mammor, att de tvätta er.

Nästa dag gick Robert åter ut genom samma
grind och fann då alla barnen rena om händerna,
hvilket belönades med en specieriksdaler till hvarje
barn.

Robert Dickson utöfvade mycken välgörenhet
och gjorde det vanligen i tysthet, i motsats till sin
bror och Carnegie, hvilkas gifmildhet var af den
skrytsamma natur, som åtföljer ett rymligt och sjukt
samvete.

Carnegie och bröderna Dickson voro på sin
tid Göteborgs rikaste köpmän och pretenderade
anseende därefter, emedan guldet i Göteborg alltid
har varit barometern på anseende.

Emellertid hade en fattig bruksbokhållare från
Vermland, som kommit till Göteborg, skickad af
sin principal att leverera och klampa plankor till
Dicksons, börjat exportaffärer med järn och
trävaror. Genom sitt utomordentligt skarpsinniga 
förstånd och sin omutliga redbarhet blef denne snart
en farlig konkurrent för Dicksönerna. Sin klokhet
och stora administrativa förmåga ställde han äfven
oegennyttigt till samhällets tjänst, och han blef
ordförande såväl i stadens kommunalstyrelse som
i dess handels- och sjöfartsnämnd, dessutom
riksdagsman för Göteborgs stad i borgarståndet. Denne
var Sven Renström, hvilken bland alla millionärer
ägde det största anseende och inflytande i Göteborg,
och det kunde icke falla hvarken Dicksöner eller
Carnegier in att bestrida honom första rummet i
samhället. Inseende Renströms stora
öfverlägsenhet, slöt sig Robert Dickson till honom på det
närmaste. Renström, ehuru för egen person
sparsam, var mycket välgörande, men pröfvade noga
och gaf aldrig utan urskiljning. Stod Renströms
namn på en lista, så skrefvo Dicksöner och andra
millionärer obetingadt på. Stod ej Renströms namn
på en för Dicksönerna framlagd lista, så svarades
alltid: ”Gå först till Renström, och får ni bara
hans namn på listan, så skrifva vi på”.

Robert Dickson efterlämnade en boupptecknad
förmögenhet af:

Tillgångar ......Kr. 3,647,072:87
Skulder ........ „ 121,107:71
Behållning Kr. 3,525,965:16.


Han hade tio år förut, vid hustruns död,
afvittrat sina barn med en half million.

I sitt testamente skänkte han 320,000 kr. till
uppförande af arbetarebostäder i Haga och Majorna,
sedan kallade ”Robert Dicksons stiftelse”, hvilket
förordnande blifvit till stor nytta och mycken
välsignelse för Göteborgs stad.

Idén till denna stiftelse hade han antagligen
fått af Sven Renström.

Dessutom skänkte Robert Dickson 40,000 kr.
till stipendier åt behöfvande studerande vid Upsala
och Lunds universitet.


Jeremias Philip och hans söner.

Begagnande sig af den af konung Gustaf
III år 1782 beviljade religionsfrihet för
judar och rättighet att på anvisade platser få
nedsätta sig inom Sveriges rike, invandrade tre år
därefter Jeremias Philip med sina tre små barn
samt bosatte sig i Norrköping. Philip var född
år 1752 i den lilla staden Schwan i Mecklenburg.

Det beställsamma ryktet visste berätta, att
Philip rest nödtvunget från Schwan, utan att taga
afsked, och att hans namn sedan i många år stått
uppspikadt på ”kåken” i hans födelsestad, men
detta är aldrig bevisadt.

Emellertid är säkert, att Philip medförde
betydligt med penningar, för hvilka han i
Norrköping inköpte hus, kvarnar och vattenfall. Philip
skaffade från Tyskland stenar och siktar till sina
verk samt kunde därigenom åstadkomma
mjölprodukter af hittills i Sverige okänd finhet och
godhet, och ”judens mjöl”, som det kallades, fick
en strykande afsättning åt alla håll och kanter.

På den tiden voro spånadsprodukter af bomull
så godt som okända i Sverige, och fastän en stor
linodling bedrefs inom hela riket, förstod man ej
alt använda linfröet, utan det hamnade vanligen
i gödselstacken. Philip anlade ett oljeslageri och
uppköpte linfrö samt inrättade flerestädes faktorier
för uppköp och utbyte af bondfrö mot af honom
från Riga importeradt utsädesfrö.

Under krigen i början af detta århundrade
kunde därför Philip förse svenska staten med oljor,
då svårighet mötte att kunna anskaffa dylika nödiga
varor från utlandet.

Philip förde en hedrande både handel och
vandel samt tillvann sig aktning och erkänsla i så
hög grad, att han på vederbörande myndigheters
inom Östergötlands län föranstaltande år 1820 af
konung Karl Johan tilldelades guldmedaljen med
inskrift: ”Illis quorum meruere labores”. På så
sätt verkade Philip i Norrköping under 39 år, de
senare åren biträdd af sina tre söner, och
efterlämnade vid sin död en betydlig förmögenhet åt
sina sex barn.

Sönerna fortsatte affärerna under firma Philip
Jeremias Söner, men kallade sig Philipson.

Äldste sonen öfvergick till den kristna läran,
dref klädesfabrik samt bosatte sig i Linköping och
dog 1866.

Den andre sonen, Jacob Philipson, född 1788,
började under kontinentalsystemet affärer i bolag
med en släkting, H. Davidson. De unge herrarne
måste göra konkurs, men Philipson förstod att rädda
sig själf och sätta Davidson i klistret, så att den
sistnämnde måste ensamt umgälla bådas
gemensamma synder, hvarför han blef dömd till halsjärn
och flera års fästningsstraff, men räddade sig
från detta genom en brådstörtad flykt till
Ryssland, där han antog det välkända namnet — Cohn.
Förutom respengarna hade Jacob Philipson lofvat
att bisträcka Cohn 45,000 riksdaler till
förlagskapital för affär i Finland, men Jacob Philipson
infriade aldrig detta löfte, hvarför Cohn sedermera
afslöjade en del af de gemensamma bedrägerierna,
hvilka publicerades år 1850 i tidningen ”Folkets
Röst”.

Jacob Philipson fortsatte med samma
framgång faderns kvarnaffärer samt inköpte de ganska
betydliga egendomarna Marieborg, Norsholm,
Wilhelmsberg, Lund och Ringby.

Sitt landtbruk skötte han förträffligt, införskref
utmärkta afvelsdjur från utlandet, fabricerade den
bästa ost, som någonsin blifvit tillverkad i Sverige,
och hade dessutom den vackraste
kreatursbesättning, som den tiden fanns inom landet, och till
belöning för allt detta fick han vedernamnet —
”Marieborgstjuren”.

Jacob Philipson dog den 23 januari 1859 och
efterlämnade en stor förmögenhet, hvilken
Posthumus (Hellberg) i sin bok om sina samtida angifver
till två millioner, men om man antager hälften
däraf, så kommer man troligen sanningen närmast.
Den efter honom i Norrköping förrättade
bouppteckningen visar endast en behållning af 116,400
rdr., men han ägde dessutom egendomar inom
Bråbo m. fl. härader.

Jacob Philipsons lik var ett af de första, som
jordades i den nya judiska kyrkogården utanför
Norrtull i Stockholm.

Mauritz Philipson, den förres halfbroder, född
1797 i Norrköping, ägnade sin verksamhet åt
import af ull och textil-utensilier samt förlag åt
klädestillverkare. Dessutom dref han ganska stor
diskonteringsaffär och förstod att taga bra för sig
i räntor och provisioner. I början af 1850-talet
inköpte han tillsammans med några andra bruket
Holmen i Norrköping och bildade däraf det
nuvarande Holmens bruks- och fabriksaktiebolag, med
sin son Carl David som dess disponent. Detta
bolag är ett af de allra största industriella
etablissement inom Sverige och har stort anseende för
goda fabrikater. Det äges numera till största delen
af Mauritz’ söner, Carl David och John Philipson.

Mauritz Philipson dog 1862 och efterlämnade
en boupptecknad förmögenhet af 1,610,454 riksdaler,
men förmögenheten var i verkligheten långt större.

I sitt testamente skänkte han till:

Gustavianska barnhuset ......... 10,000 kr.
Pauvres honteux .............. 10,000 „
Orkeslöse arbetare ............. 10,000 „
Mosaiska församlingen i Norrköping .. 10,000 „
Summa kr. 40,000.


”Tiderna förändras”, sa' borgmästaren, gick
brandvakt.

Jeremias Philip fick på sin tid för sina
förtjänster en guldmedalj, hvilken belöning numera
tilldelas länsmän och fjärde rangens aktörer — hans
sonson, konsul John Philipson, har för sina
förtjänster blifvit kommendör af Nordstjärneordens första
klass — men så stod också icke visst slags folk
för 75 år sedan i sitt nuvarande anseende.


Carl Fredrik Axel Bror von
Blixen Finecke.

Baron Blixen Finecke föddes å stamgodset
Dallund å Fyen den 15 augusti 1822.
Tidigt föräldralös — hans mor dog då han var sex
och hans far när han var sju år gammal — tillbragte
han sin tidigare ungdom i Sverige samt erhöll
senare till väsentlig del sin utbildning vid tyska
universitet, där han gjorde bekantskap med flera
personligheter, som sedermera kommo att spela
en betydelsefull roll, särskildt med den sedermera
världsfräjdade Otto von Bismarck. Sin kraftigaste
mannaålder tillbragte han i Danmark, för hvilket
land han hyste en varm och uppriktig tillgifvenhet.
Vid krigets utbrott 1848 var han bland de första
som inträdde i den frivilliga kåren af
”herregaardskytter”, hvars första skvadron valde honom
till sin chef, och på slagfältet fick han sin
Dannebrogsorden. Han var medstiftare och någon tid
förman för den samma år stiftade 
”Grundeierforeningen” och blef 1849 i Köpenhamns 6:te krets
vald till medlem af Danmarks representativa
församlingar, bland annat äfven af det riksråd, som
afslöt sin verksamhet med antagandet af
Novemberförfattningen.

Baron Blixen var en handlingens man och
ägde icke få egenskaper för att äfven kunna
uträtta något. Men, förutom sin obestridliga kärlek
till fosterlandet, hade han knappast någon annan
ledstjärna för sin politik än sträfvandet att i det
gifna ögonblicket genom ett praktiskt
tillvägagående vinna så mycket som möjligt af situationen,
och de olika ståndpunkter, han på olika tider kom
att intaga, måste, efter hans förutsättningar och hela
uppfattning, för honom ha ställt sig såsom helt
naturliga under de förändrade omständigheterna,
men de bidrogo icke att förskaffa honom det
allmänna förtroende, som var ett vilkor för att hans
verksamhet skulle kunna bära frukt. Hans
politiska bana kulminerade, när han blef
utrikesminister och minister för hertigdömet Slesvig i den
ur bondevännernas majoritet utgångna ministèren
Rottvitt, men på denna plats kunde han endast
hålla sig kvar i två månaders tid. År 1857 utgaf
han en politisk ströskrift: ”Skandinavismen
praktisk”.

I en annan broschyr, ”Et Tilbageblick”, visade
han, 1865, huru han 1863 sökt lösa den invecklade
Slesvig-Holsteinska frågan genom en
öfverenskommelse med sin vän Bismarck, som året förut 
kommit till makten i Preussen. Öfverenskommelsen
gick ytterst ut på att öfverlämna Holstein till
Tyskland och behålla Slesvig för Danmark.
Bismarck var bevisligen icke ohågad för detta förslag.
Men det danska ministerrådet ville icke afstå från
sitt författningsförslag och lyckades få Fredrik VII
på sin sida. Så gick oväntadt den syvende att
hos mer eller mindre glorvyrdige förfader tömma
Bragebägaren ”ganske tör”, de nationalliberale
kommo fullkomligt till makten och sköto Blixen
alldeles åt sidan — och så kom kriget och
Danmarks lemlästning.

Blixen stod i personligt vänskapsförhållande
till de två samtida konungarne i norden, Karl XV
och Fredrik VII, och var genom ännu intimare
band, svågerskapets, fäst vid Kristian IX. Genom
sin öppna, ridderliga karakter och i hög grad
intagande personlighet tillvann han sig många
vänner i de mest olika kretsar.

Såsom svensk friherre och innehafvare af
Näsbyholms fideikomiss i Skåne samt ägare af Nydala
i Småland, stod han i liflig beröring med den
svenska högadeln, och genom sin elegans, sin fina
bildning och sin rikedom fördunklade han sina
likar. Själf utmärkt bildad, fästade han sig lifligt
vid snillrika personer och bland dessa biskop
Thomander, hvilket en gång ådrog honom följande replik
af den pösige Rudolf Tornerhielm: ”Du, Blixen,
skryter alltid af Thomander, men sätt upp karlen
på en kuskbock och låt honom köra en åtta med
fyra hästar kring Lunds torg, så får du se, hvad
han duger till”.

Ehuru mycket praktisk, var Blixen
känslomänniska och människovän. Efter den stora
järnvägsolyckan vid Sandsjö station år 1864 infann
sig Blixen under ransakningen härom vid tinget,
biträdde den häktade lokomotivföraren Riex och
sökte på allt sätt framdraga för denne mildrande
omständigheter; dessutom understödde han
frikostigt de vid olyckan dödade och skadade
personernas familjer.

Blixen gifte sig vid ännu icke fyllda 20 år
med en ett år äldre fröken Ankarkrona, men detta
äktenskap blef ej lyckligt och upplöstes efter 10
års äktenskap år 1852. Sedermera gifte han om
sig år 1859 med Augusta, prinsessa af
Hessen-Cassel och syster till Danmarks nuvarande
drottning. Denna prinsessa Augusta var på sin tid
mycket populär i Köpenhamn genom sitt lifliga
och okonstlade väsen, samt fria och hurtiga sätt.
I palatsens kvalmiga salar trifdes hon icke, men
desto bättre i Guds fria natur och på Köpenhamns
gator, hvilket gjorde att hon var allmänt bekant
under namnet ”Prinsessan Rænnegade”.

Blixens kraft blef snart bruten och han dog
redan vid 50 års ålder den 6 januari 1873 i
Baden-Baden efter långvarigt aftynande. Båda hans hustrur
öfverlefde honom.

Blixen Finecke efterlämnade en i Sverige
boupptecknad förmögenhet af:

Tillgångar ...... Kr. 1,569,209:74
Skulder ......... „37,483:41
Behållning Kr. 1,531,726:33.


Hans i Danmark och Pommern efterlämnade
förmögenhet belöpte sig dessutom till öfver tre
millioner.

I utseende och umgängesätt var von Blixen
Finecke den mest fulländade gentleman och
fullblodsaristokrat, dock i detta senare ords vackraste
bemärkelse.


James Dickson junior, brukspatron
och baggbölare.

Äldste son af Robert Dickson och änkan
Airth, föddes James Dickson junior i
Göteborg år 1810 och började efter slutade
skolstudier arbeta i faderns och farbroderns firma,
James Dickson & komp. Då Dicksonska firman
på 1830- och 1840-talet inköpte privilegierade
sågverk och hamnplatser i Norrland, skickades den
unge James dit för att ordna och administrera
dessa affärer.

James Dickson jo:r var en ovanligt kraftfull,
praktisk och energisk man samt ojämförligt den
skickligaste och klokaste af alla Dicksöner, men
dessutom i högsta grad hård, rå och hänsynslös.

Det norrländska regementet förde han efter
ett af honom planlagdt system, hvars verkningar
snart visade sig.

Brukspatronen, som han alltid kallades, tog
sitt residens på Svartvik, fordom en kronans 
tullstation, och från denna hamn, liksom från det
sydligare Sandarne och de norrut belägna
lastageplatserna Husum och Holmsund, utskeppades det
färdigsågade virket.

Sågningen verkställdes vid de privilegierade
vattensågarna Matfors, Gideå, Norrfors och
Baggböle. Som storskifte på den tiden ej gått fram i
Norrland, ägdes skogarna till största delen af
kronan och delvis af socknar och härader. Till hvarje
privilegieradt sågverk utslämplades årligen från
kronoskogarna ett bestämdt antal träd, hvarför
betaltes s. k. stubböresafgift, belöpande sig till några
styfver för hvarje träd. Sågverken, som voro
beräknade att afverka det privilegierade antalet träd,
nedrefvos af brukspatronen och nya, med
tiodubbel afverkningsförmåga, uppbyggdes i stället. Vid
Baggböle t. ex. nybyggdes en såg med 16 ramar,
som för de förvånade bönderna tog sig ut som ett
stort, befästadt läger.

Detta verk, ehuru ytterst dyrbart, motsvarade
dock ej beräkningarna, men brann lyckligtvis ned
om ett år och var äfven lyckligtvis högt försäkradt
i engelska bolag.

Genast uppstod ett nytt, ännu större verk, och
detta visade sig fullt motsvara förväntningarna.

Baggböle var privilegieradt med 17,000 träd
årligen mot stubböresafgift. Sedan brukspatronen
fått Baggböle i ordning, utskeppades från
Holmsund årligen 6- à 7,000 standard trävaror. Som
till hvarje standard plankor åtgå omkring 25 träd,
så måste årligen anskaffas omkring 150,000 träd.
Från kronan erhöllos de ofvannämnda 17,000
träden, men hvarifrån anskaffades de öfverskjutande
behöfliga 133,000 träden?

Någon afverkningsrätt till skog fanns ej att
köpa, men brukspatronen fick sitt timmerbehof
fyldt genom tjufköp af bönder, torpare och
nybyggare, som olofligt afverkade träden på kronans
skogar, och krono- samt jägeribetjäning mutades
frikostigt. Någon skogs- eller domänstyrelse fanns
ej på den tiden.

Efter samma system sköttes affärerna vid alla
de Dicksonska privilegierade sågverken i Norrland.
Dessutom härjades årligen af skogseldar tusentals
tunnland kronoskogar, tjänligt belägna för de
Dicksonska verken, och brukspatronen fick lösa de
skadade träden mot stubböresafgift. Otroligt, men
sannt!

Emellertid blef brukspatronen slutligen lagförd
år 1843 vid Degerfors och Lycksele häradsrätt för
dessa snygga affärer, af länsman Olof Bjur.

De inkallade vittnena dels jäfvades, dels visste
ingenting, men den energiske länsmannen lyckades
till sist åstadkomma så mycken bevisning, att
brukspatronen blef af häradsrätten dömd att betala
kongl. m:t och kronan för 30,000 olofligt afverkade
träd. Brukspatronen klagade hos Svea hofrätt,
som upphäfde domen, men länsmannen fullföljde
saken hos kongl. m:t, som i dom af den 4 juni
1849, ålade James Dickson junior, att, om han så
kunde, med värjemålsed fria sig från all
delaktighet i tjufverierna. På Bjurs begäran företogs
målet ånyo på urtima ting vid Degerfors den 17 juni
1850 med anledning af James Dicksons förklaring,
att han ville gå eden. På den vackra
sommardagen infann sig vid tingsstället en mängd allmoge,
till och med från aflägsna trakter.
Brukspatronen anlände verkligen, och i hans vagn äfven
domaren.

En rysning genomgick den församlade
menigheten, och när Dickson lämnade sitt ekipage, såg
man gamla och unga kvinnor knäfalla omkring
honom samt med tårfyllda ögon framställa sina
böner till honom att afstå från edgången, men
hvad heder, rättskänsla och samvete icke förmådde
åstadkomma, det förmådde ej heller oskyldiga,
godhjärtade naturmänniskors rörande varningar.

Den tilltalade hade redan uppnått
förhärdelsens ståndpunkt och — gick eden.

Under de hemska ögonblicken för denna
handling rådde dödstystnad i tingssalen, och vid dess
slut genombäfvades rummet af en enda djup suck
ur alla närvarandes bröst — en suck, vältaligare
än alla världens domslut.

Brukspatronen frikändes, och länsman Bjur,
som ännu en gång sökte ändring i de högre
instanserna, förlorade all utsikt därtill genom kongl.
m:ts beslut den 8 febr. 1853, hvarigenom hans
besvär ogillades.

Brukspatronen försvann i sitt eleganta ekipage
ögonblickligen efter edens afläggande och reste till
Svartvik.

På uppresan till Degerfors begagnade han tre,
men på hemresan endast två hästar. Detta gaf
grosshandlaren Schelin i Hernösand, hvilken var
brukspatron Dicksons bittre fiende, ehuruväl på
intet sätt hederligare än denne, anledning att
säga:

”Bort reste Dickson med tre hästar, men
återvände med endast två; men så var han äfven
mycket lättare under hemresan, emedan han hade
lämnat själen kvar i tingshuset”.

Händelsen och uppträdena i Degerfors
tingshus skakade emellertid brukspatronens starka
nerver, och det allmänna uttryck af fasa och ogillande,
som genomlöpte hela Norrland, kom hans hårda
hjärtas strängar att vibrera.

Detta gjorde, att brukspatronen kort därefter
för alltid lämnade Norrland, öfverlämnande
disponentskapet åt sin kusin, Oscar Dickson, som under
de senare åren därmed biträdt honom.

Brukspatronen, som under flera år af sin
Norrlandstid varit delägare i firman James Dickson &
komp., slog sig därefter ned i Göteborg och blef
firmans verklige chef, alldenstund hans far och
farbror voro för gamla att kunna sköta firmans
stora och vidlyftiga affärer. Emellertid var ej
brukspatronen densamme som förr, och en tärande
mask började redan gnaga på hans lifstråd. 
Firman James Dickson & komp. hade etablerat en
filial i London under firma ”Dickson Brothers”,
och denna affär administrerades af kommersrådets
äldste son, James Jamesson Dickson. Som
brukspatronen märkte, att hans hälsa och krafter ej
voro desamma som förut, så hemkallades denne
James Jamesson att ingå i firman, och
kommersrådets tredje son, Robert, utsändes i stället som
chef för Londonfilialen. Redan vid 44 års ålder,
år 1854, utträdde brukspatronen ur firman och
öfverlämnade chefskapet åt sin ofvannämnde kusin,
James Jamesson. Brukspatronen inköpte
egendomen Billdal i närheten af Göteborg, hvilket ställe
han förskönade och nedlade hundratusentals
kronor på dess förbättring.

År 1867 inträffade det andra Baggbölekriget,
och därmed vaknade brukspatronen till nytt lif
samt bistod firman med sin gamla, stora,
bepröfvade erfarenhet i slika fälttåg.

En mängd beslagtaget timmer blef en natt
bortstulet ur en kronan tillhörig afva i Umeälf,
och detta timmer återfanns af kronojägaren Lind
inom Baggböle timmerbommar. Jägmästaren
Hedström ingaf rapport härom till länsstyrelsen, som
förordnade om åtal vid häradsrätten. Varnade af
brukspatronens missöde 20 år förut, hade nu
Dicksons gjort sig oåtkomliga inför lagen, hvadan
åklagaren måste nöja sig med att instämma firmans
flottningschefer, Andersson och Ström.

En mängd vittnen inkallades, men, liksom i
Bjurska rättegången, blefvo de dels jäfvade, dels
visste de ingenting. Dock frambragtes så mycken
bevisning mot flottchefen Ström, att denne blef
ålagd värjemålsed, hvilken dom stadfästes af k.
m:t år 1872. I likhet med fordom brukspatronen,
infann sig nu Ström vid häradsrätten och svor på
sin oskuld, så att det ljungade i tingssalen. På
sådant sätt utgick Dicksons som segrare ur båda
Baggbölekrigen, men ”Baggböle” och ”baggbölare”
blef därefter inom hela Sverige ett hånets och
föraktets slagord, hvilket bevingade ord antagligen
kommer att fortlefva under århundraden.

Brukspatronens praktiska snille kulminerade
under kriget, då på hans initiativ firman Dickson
ingaf till regeringen ett förlikningsförslag, i afseende
att för framtiden förhindra de hittills skedda
olagligheterna, och bestående däruti, att kronan skulle
för all framtid till Baggböle sågverk låta utstämpla
120,000	träd årligen mot en lösen af 30 öre för
hvarje träd. En mycket vacker tanke af
brukspatronen att på detta sätt få sitt gamla
tjufsystem legaliseradt, men så hade också mannen
aldrig varit blyg i sina dagar. Propositionen afslogs,
och till hämnd upphörde Dicksönerna att på
kronoauktionerna inköpa beslagtaget timmer, och som
ingen annan spekulant fanns å virket, så måste
kronan under flera år förstöra sitt virke genom
att tända eld på detsamma.

Sköna själars ännu skönare yttringar!

Brukspatron James Dickson junior dog ogift
vid 60 års ålder af samma sjukdom som den store
romerske triumviren Sulla, hvilken han äfven i
vissa afseenden liknade, och efterlämnade en
boupptecknad förmögenhet af:

Tillgångar kr. 3,646,027:73
Skulder    „ 26,701:09
Behållning kr. 3,619,326:64.


Brukspatron Dickson testamenterade hela sin
förmögenhet till sina syskonbarn. Han ägde vid
sin död endast två syskon, bröderna Edvard med
9 barn och Charles med 8 barn. Antagligen var
det hans mening, att dessa 17 brorsbarn skulle
få ärfva hans rikedomar. Men hans kusiner,
godsägaren Axel Dickson och grefve Pontus von
Rosen på sin hustrus, född Dickson, vägnar gjorde
anspråk på arfvet, emedan med syskonbarn
menas eller förstås enligt svenska förhållanden —
kusiner.

De öfrige kusinerna, James, Robert och Oscar,
uppgjorde dock tvisten utan process på så sätt,
att dessa tre bottenrika kusiner afstodo från sina
arfsanspråk, och de 17 brorsbarnen erhöllo ena
hälften och kusinerna Axel Dickson och
grefvinnan Rosen den andra hälften. Dock afsattes först
ett kapital af 500,000 kr. utgörande den s. k.
”Dicksonska fonden”, hvars ändamål är, att om någon
Dickson skulle blifva fattig, så skall han hafva sin
försörjning ur denna fond.

Den magnifike Axel Dickson, ägare af
Kyleberg och grundare af Sörstafors pappersbruk och
Vadstena sockerbruk, fick — icke fullt tio år efter
brukspatronens död — göra cession.

Alltsedan dess har han haft sin försörjning från
denna Dicksonska fond.


John Swartz.

Han föddes i Norrköping år 1790, hvarest
hans far och farfader varit
snustillverkare och på detta yrke samlat förmögenhet. Vid
19 års ålder sändes han af sin fader till England
och var under två års tid anställd på ett engelskt
köpmanskontor. Hemkallad för att biträda i
faderns affär, fick han vid dennes död år 1819
ensam öfvertaga snusfabriken i Norrköping, hvilken
han sedan innehade i 34 år till sin död år 1853.

John Swartz var en ovanligt klarsynt man och
stod långt före sina flesta samtida, insåg tidens
kraf, samt ägde en sällsynt förmåga att kunna
blicka in i framtiden. Såsom prof på hans
framtidsblick kan anföras, dels att han insåg
järnvägarnas stora betydelse och ifrade för detta
samfärdsmedels införande i vårt land på en tid, då
de som tänkte på järnvägar hos oss ansågos som
dårar och samhällsomstörtare, dels ock att han
äfven lifligt intresserade sig för införande af 
sockerbetsodling och många nyttiga förbättringar på
landtbrukets område.

Då man tager i betraktande, att dessa idéer
framställdes af John Swartz redan i slutet af
1830- och början af 1840-talet, och när man nu ser, huru
dessa idéer blifvit utförda, så finner man, hvilken
ovanligt klarsynt och begåfvad man John Swartz var.

Då Adolf Eugen von Rosen i början af
1840-talet började sin stora strid om järnvägars
anläggande inom Sverige, så stod den kloke John Swartz
som en hängifven och verksam bundsförvant i
elden för denna idés genomförande.

Inom Norrköping verkade han ädelt och
oförtrutet med sin stora förmåga till samhällets bästa.
På hans initiativ stiftades år 1824 Norrköpings
sparbank, och år 1841 lyckades han såväl uppgöra
som utföra planen till en förbättrad fattigvård
inom staden. För öfrigt verkade han på alla
områden beträffande stadens ekonomi och
framåtskridande samt styrde samhället efter sin vilja som
en kung.

Norrköpings samhälle har allt sedan John
Swartz dagar varit ett slags kungadöme och är
så än i denna dag, och vi torde blifva i tillfälle
att längre fram äfven sysselsätta oss med hans
efterträdare.

John Swartz förmåga togs dock i anspråk äfven
för andra ändamål än hans egen stads
angelägenheter.

I den komité, som 1834 utsågs att granska
rikets då gällande tullbestämmelser, inkallades John
Swartz af regeringen till ledamot. Vid det tredje
allmänna svenska landtbruksmötet år 1848 var han
ordförande. År 1845 blef han hedersledamot af
landtbruksakademien och 1874 af kongl. 
vetenskapsakademien. Stor beundrare af konung Karl Johan,
genomdref han snart efter den store stamfaderns
död det beslut, att Norrköpings samhälle skulle
resa konungens staty på Saltängstorget, hvilket
äfven verkställdes.

I hög grad åtnjutande både Karl Johans och
Oscar I:s bevågenhet, kunde han dock icke förmås
att för sina onekligen stora förtjänster mottaga
någon orden, men höll dock år 1846 till godo en
guldmedalj af 18:de storleken för medborgerlig
förtjänst.

Återvänd från en utländsk resa och
kommande från Lybeck, insjuknade och dog John Swartz
på sin födelsedag år 1853. Påföljande söndag, den
21 Augusti, jordades hans lik i Sanct Olai kyrka
i Norrköping under ett ofantligt tillopp af
människor. Sorgetåget upptog öfver 200 led. Nuvarande
biskop Rundgren förrättade jordfästningen och höll
likpredikan.

Omedelbart efter begrafningen insjuknade och
dogo samma dag tre personer. John Swartz hade
medfört koleran till Norrköping, hvilken farsot sedan
grymt härjade staden ända tills i november månad
samma år.

John Swartz efterlämnade en boupptecknad
förmögenhet af 456,896 riksdaler banko eller 685,344
kronor i Norrköping, men ägde dessutom de stora
egendomarne Hofgården och Herstaberg, hvilkas
värde äfven på den tiden kunde uppskattas till ½
million.

John Swartz var en verklig hedersman. Ehuru
kännande sitt värde, var han på intet sätt högmodig
eller pösande.


Jacob Eric Swartz.

Den i föregående uppsats beskrifne John
Swartz efterlämnade två söner, Eric, född
1817, och Janne, född 1819. Båda voro värdige
söner af sin utmärkte fader. Den äldre, Eric, hade
ärft faderns affärshufvud och intelligens, i detta
ords ursprungliga betydelse, samt förstånd och
klokhet, då däremot den yngre brodern hade fått
i arf faderns lysande begåfning af snille och fantasi.

Swartzska snusfabriken har från dess
grundläggare varit i rätt nedstigande led ett oskrifvet
fideikommiss åt den föregående innehafvarens äldste
son, och dennes rätt därtill har alltid respekterats
af hans syskon.

Vid John Swartz död år 1853 tillträdde Eric
detta fideikommiss, som han innehade i 28 år.

Eric Swartz tog studentexamen vid 16 års ålder
och idkade sedan tekniska studier, men öfvergaf
dem snart för att biträda sin fader med
snusfabriken. Med insikt och kraft ägnade han sig åt
denna verksamhet, och för att bereda sina många
arbetare en förbättrad ställning lämnade han bland
annat rikliga understöd åt den af släktens
stamfader, Peter Swartz, år 1772 stiftade s. k.
Swartz’ska friskolan.

För kommunala värf var han varmt
intresserad. Hans af omfattande sakkännedom präglade
verksamhet sträckte sig till alla områden af
stadens förvaltning, och under trettio år till sin död
var han den egentlige ledaren af arbetet för
Norrköpings utveckling.

Från år 1856 t. o. m. år 1869 var han
Norrköpings representant först i borgarståndet och sedan
i Andra kammaren.

Som riksdagsman slöt han sig till det liberala
Björkska partiet i borgareståndet samt blef känd
och aktad bland ståndsbröderna för sin utmärkta
ärlighet och pålitlighet, i så hög grad, att den
kände intrigören, riksdagsmannen Ridderstad från
Linköping, ömsom tillhörande det Björkska eller
det Murénska partiet, omtalar i sin ”Regnbågen”,
huru Eric Swartz vid de enskilda samkvämen, där
intrigerna uppgjordes, ”skakade på sitt ärliga
hufvud”.

Andra kammaren och dess uppväxande,
öfvermäktiga landtmannaparti behagade icke Eric Swartz,
hvarför han själfmant drog sig tillbaka efter dess
första riksdagsperiod.

Under nära 30 år styrde Eric Swartz med
samma skicklighet Norrköpings samhälle, aldrig
vikande en hårsmån från den väg han hade
utstakat och den plikt han hade lagt på sig själf,
samt var, liksom sin fader, samhällets kung.

Eric Swartz utöfvade äfven mycken enskild
välgörenhet, dock helst i tysthet. Till Eric Swartz’
ytterligare berömmelse kan anföras, att han var
utpräglad frihandlare och varmt tillgifven det
Gripenstedtska systemet, i motsats till de idéer, som
nu behärska hans samhälle.

Vid Eric Swartz’ förtidiga död, efter några
dagars lunginflammation, kom hela samhället i den
djupaste sorg, och saknaden blef så stor, att det
tomrum, som han lämnat efter sig, ej stod att fylla
under flera år.

Först på senaste åren har Norrköpings
samhälle fått sig en ny kung, men som dennes regemente
är byggdt på en helt annan grund än de folkkäre
Swartzarnes och har sin rot i intrigspel och en stab
af rapportörer och bakdantare, så är troligt att
detta på stora skrytsamma penningeoffer grundade
system ej kommer att länge bibehålla sig, oaktadt
penningens makt är stor. Vår protestantiska lära
förkunnar äfven, att man för penningar ej kan
tillköpa sig syndernas förlåtelse.

Liksom sin fader kunde Eric Swartz aldrig,
oaktadt alla bearbetningar, förmås att mottaga
riddare eller kommendörsvärdighet af någon orden.
I likhet med sin fader mottog han dock år 1873,
tillika med sin broder, medaljen af 18:de storleken
för medborgerlig förtjänst.

Firman Peter Swartz’ förste innehafvare dog
år 1789 vid 63 års ålder och hans tre
descendenter i rakt nedstigande led hafva äfven slutat sina
dagar vid denna ålder; så äfven Eric Swartz, som
dog den 24 April 1881.

Eric Swartz efterlämnade en boupptecknad
förmögenhet af 2,509,876 kr. 44 öre.

Snusfabriken öfvergick till äldste sonen Carl
Swartz, hvilken nu utgör den femte i ordningen af
denna lysande köpmannaätt.


James Jamesson Dickson.

Äldste son till kommerserådet James
Dickson, föddes James Jamesson i Göteborg
år 1815. Efter aflagd studentexamen idkade han
i två år akademiska studier i Upsala, begaf sig
därefter till London och fick anställning i
farbrodern Peter Dicksons affär. Unge James stannade
dock hos farbrodern icke mera än tre år, emedan
herrarne ej drogo rätt bra öfverens, af den orsak,
att James tyckte, att farbror Peter förtjänte för
mycket pengar på firman i Göteborg, hvilket hade
till följd, att James lyckades öfvertala sin far och
farbror i Göteborg att etablera egen filial i London
under firma ”Dickson Brothers”, för att handhafva
Göteborgsfirmans stora intressen och försäljningar
inom det britiska riket. James blef chef för denna
filial och fortfor därmed i åtskilliga år, tills han
hemkallades för att ingå i Dicksonska firman i
Göteborg, hvarvid han öfverlämnade
Londonaffären till sin broder Robert. Efter faderns och
farbroderns död samt kusinen-brukspatronens 
utträdande ur firman blefvo bröderna James och Oscar
ensamma ägare af den Dicksonska firman. James
tillträdde chefsskapet under firmans mest
blomstrande tid. De norrländska domänerna voro på
ett utmärkt sätt organiserade af
kusinen-brukspatronen.

Å firmans skeppsvarf vid Svartvik nybyggdes
årligen stora vackra skepp, som utgingo med
trälaster till världens yttersta trakter, samt återvände
lastade med tropikernas alster, socker, kaffe, bomull
m. m., gynnade dessutom af den tiden gällande
differentialtullar.

James Jamesson hade en annan åsikt om
handel och sjöfart än fäderna. Under hans tid
nedlades de stora skeppsvarfven vid Svartvik och i
Göteborg, firmans många fartyg försåldes det ena
efter det andra till Norge, all import af
kolonialvaror upphörde, och firmans verksamhet
begränsades till förädling af de svenska skogarna, hvars
produkter utfördes med engelska och norska
fartyg. Ifrån att Dicksonska firman vid James
Jamessons inträde var den störste skeppsredare i Sverige,
så ägde den två tiotal år därefter icke ett enda
fartyg, och någon ny flotta af för trä passande
ångare anskaffades icke.

Till de gamla Dicksonska privilegierade
sågverken tillföllo med eganderätt stora därtill af
kronan afsedda skogar, i ersättning för privilegierna.

Längs efter de norrländska älfvarna inköptes
afverkningsrätt till stora skogstrakter, såsom då
firman Huss & Axell under 1857 års svåra
handelskris nödgades för att ej inställa sina
betalningar sälja till Dicksons alla sina
afverkningskontrakter utefter Ljungan.

Realisationen af de Dicksonska verken började
redan under James tid med försäljning år 1874 af
Gideå och Husum. Af de återstående domänerna
bildades år 1883 Svartviks aktiebolag med ett
kapital af nio millioner, fördelade i 360 aktier å
25,000 kr., hvaraf James Jamesson Dickson vid sin
död innehade 132 stycken.

Som enskild person var denne Dickson mycket
välgörande och frikostig, såväl till offentliga
inrättningar som mot enskilda personer, såsom yngre
vetenskapsmän, konstnärer, studerande m. fl., och
han efterlämnar på detta område ett mycket vackert
minne. Redan under sin lifstid utgaf han på detta
sätt stora penningebelopp och i sitt testamente
skänkte han dessutom med varm hand till dylika
ändamål icke mindre än 630,000 kr. Lifligt
intresserad för Göteborgs utveckling och
framåtskridande, öfverhopades han af samhället med
kommunala uppdrag, hvilka han alla plikttroget utförde.
För Bergslagsbanans anläggande mellan Falun och
Göteborg arbetade han mycket, var ordförande i
detta bolags styrelse samt insatte under detta
bolags kritiska tid hela sin personliga och materiela
kraft.

James Jamesson Dickson bebodde den i
Göteborgs närhet belägna vackra egendomen Öfverås i
Örgryte socken, på hvilket ställes förskönande han
nedlade högst betydliga kostnader, i synnerhet på
trädgårdar och växthus. Öfverås hade tillhört hans
moders förfäder af Beckmanska släkten, och
därifrån hafva utgått stammödrarna för Carnegieska,
Dicksonska och Willerdingska släkterna.

James Jamesson Dickson dog vid 70 års ålder
och efterlämnade en boupptecknad förmögenhet af:

Tillgångar ...... kr. 8,912,796:54
Skulder ......... „520,158:65
Behållning kr. 8,392,637:89.


Han efterlämnade änka, född Willerding, och
fyra barn.


Edvard Dickson.

Den så kallade fattige Dickson, andre son
till Robert Dickson, föddes i Göteborg
år 1812. Uppfostrad i Göteborg, utsändes han till
Amerika och etablerade egen affär i New-York
såsom kommissionär för Dicksonska firman, men
återvände efter några år till Göteborg. Vid sin
hemkomst låtsade han sig hafva glömt svenska
språket samt tillägnade sig efter hand en slags
rotvälska, hvilken mycket påminde om den
stockholmske bryggaren Neumüllers konversation.

Edvard Dickson började i Göteborg
oberoende af den stora Dicksonska firman sin egen
affär med import af kaffe, bomull, tobak och
viner, hvilken affär han på äldre dagar
öfverlämnade till sin mångårige medhjälpare Oscar
Kylberg.

Af naturen tämligen enfaldig, sökte han
imponera genom en viss originalitet, förenad med
dryghet och högfärd, hvarom finnas många lustiga
historier.

Kapten Kylberg på Sotenäs, som förutom
ofvannämnde Oscar Kylberg hade flera yngre söner,
hvilka han ville hafva ut i världen, skref till
Edvard Dickson ett bref med begäran att få ännu en
son placerad på Dicksons kontor, hvarpå Dickson
genast svarade:

”Är han af samma goda kvalitet som den förre,
så skicka mig honom med nästa ångbåt mot
connoissement”.

Den unge Kylberg mottogs på Edvard
Dicksons kontor som volontär, men för att erhålla
aflönad plats fordrade Dickson, att han skulle visa
sig hafva idéer. Dickson hade ett parti portvin i
en källare och hade kommit underfund med att
vinpiporna läckte, hvadan han frågade unge
Kylberg till råds härom. Denne tillrådde då att låta
tappa portvinet på buteljer samt väl korka och
hartsa dem, så skulle läckandet upphöra. Dickson
blef förtjust och sade:

”Herrn har idéer, herrn stannar hos mig”.

Unge Kylberg trifdes dock ej länge hos
Dickson utan flyttade till J. A. Kjellberg & söner, hos
hvilka han arbetade i många år.

Edvard Dickson kom en gång in på en
rakstuga i Göteborg för att låta klippa sitt hår och
satte sig ned i en stol med hatten på hufvudet.
Sedan han hade suttit en stund, sade han till
hårfrisören:

”Klipp mig nu!”

Hårfrisören tog då sin sax, sägande:

”Får jag bedja herr Dickson taga af sig hatten”.

”Behöfs inte” — sade herr D., ”klipp mig bara
i ändarna”.

Vid sämma tillfälle tog Dickson fram ur sin
ficka en handspegel för att se sig uti, hvarvid
hårfrisören pekade på den stora väggtrymåen.

”Allt godt och väl” — sade Dickson — man
vet allt, hvem som har sett sig i den spegeln
förut”.

Edvard Dickson kom en dag i sällskap med
sin hustru till hofmålaren Saloman för att få sina
barn porträtterade.

”Kan herrn göra några barn?” frågade
Dickson. ”Här är’ jag och min hustru. Vi vilja ha
gjorda några barn!”

Edvard Dickson hade fem unga vackra
döttrar. Friare infunno sig i mängd. Den förste
friaren, som anmälde sig, var en löjtnant von S.,
hvilken begärde den tredje och vackraste dottern
Emilys hand.

”Herrn vet”, svarade Dickson, ”att jag har
mina principer. Mina döttrar skola gifta sig i
tur och ordning. Min Emily kan ni ej få, men
min äldsta dotter, Jane, står till eder
disposition”.

Löjtnanten hade däremot inga principer och
accepterade anbudet.

Den fattige Dickson var dock ingen fattiglapp
i vanlig bemärkelse. Vid sin död år 1883
efterlämnade han en boupptecknad förmögenhet af:

Tillgångar ......kr. 2,825,930:38
Skulder .........„ 598,751:45
Behållning kr. 2,227,178:93.



Nils Trolle.

Å Klågerups säteri i Skåne föddes Nils
Trolle år 1809.

I sin ungdom ägnade han sig liksom de flesta
unga och rika ädlingar åt den militära banan, blef
löjtnant vid skånska husarregimentet och erhöll
vid afskedstagandet ryttmästares namn, heder och
värdighet.

Vid sin äldre broders död år 1839 blef han
friherre och fideikommissarie till Trollenäs och
Fulltofta, hvilket fideikommiss näst efter
Gyllenstjernska och Piperska fideikommissen är det största
i hela Skåne, för att icke säga i hela Sverige, och
har ett taxeringsvärde af 3,846,000 kronor.

Efter sitt afskedstagande från krigstjänsten
ägnade sig Nils Trolle uteslutande åt skötseln af
sina stora jordagods och utlämnade större delen
af desamma på arrenden.

I olikhet med de flesta andra skånska
magnater sökte icke Nils Trolle att taga största 
möjliga afkastning af sina egendomar, utan
öfverlämnade dessa på mycket billiga vilkor åt sina
arrendatorer och ville, att dessa skulle ha sin goda
bergning, samt såg dessutom gärna, att de blefvo
förmögna.

Af omtanke för sina arrendatorer lät han äfven
före sin död gifva dessa nya billiga kontrakt på
lång lid, hvilka kontrakt han bad sin brorson och
fideikommissefterträdare att respektera.

Då de Tullbergska oroligheterna grasserade i
Skåne i slutet af 1860-talet, till följd af dåliga år
och godsägarnes hårdhet mot sina underhafvande,
deltog däri ingen af Nils Trolles många
underlydande, och Trolle beviljade till följd af de felslagna
skördarna under missväxtåren ytterligare tillfällig
nedsättning af arrendena.

Då år 1860 Näs och Gullarps socknar
förenades till ett pastorat, lät Nils Trolle på egen
bekostnad bygga en ny kyrka, som är en af de
vackraste i Skåne. Näs gamla kyrka, som är belägen
i en flygel till Trollenäs slott, lät han dock
bibehålla för familjegrafvens skull.

Trolleska ätten är en urgammal svensk-dansk
adlig ätt, bland hvars medlemmar var den bekante
katolske ärkebiskopen Gustaf Trolle, Sten Sture den
yngres och Gustaf Wasas oförsonlige fiende. Efter
skånska kriget blef ätten naturaliserad och
introducerad på svenska Riddarhuset och erhöll
sedermera friherrlig värdighet.

Fideikommisset stiftades af öfverstelöjtnanten
Fredrik Trolle, den tredje i ordningen af de svenske
ägarne till Trollenäs. Genom sitt gifte ägare af
en ofantlig förmögenhet, förökade han denna
ytterligare genom klok hushållning, så att han till sist
var en af Skånes rikaste magnater. Med sin
hustru, Brita Ramel, hade han en son och tre
döttrar. Vid slutet af sin lefnad anordnade han
sina ärfda och förvärfvade egendomar till
fideikommiss.

Trollenäs jämte Fulltofta blef fideikommiss i
Trollesläkten, Trolleholm i Bondeska och
Trolleberg i Wachtmeisterska släkten, hvilken sistnämnda
fideikommissrätt sedermera öfverflyttades
till Trolle-Ljungby.

Till den tredje dotterns, generalskan Löwens
son anslogs en summa penningar till inköp af något
annat gods, som skulle vara af lika stort värde
som de andras. För dessa penningar inköptes
nära sextio år senare Ludgonäs i Södermanland,
hvilket ställe efter fideikommisstiftaren erhöll
namnet Trollesund.

I sitt testamente förordnade Fredrik Trolle, att
ingen fideikommissarie finge gifta sig med någon
ofrälse samt att af hvarje fideikommiss skulle sex
fattiga som erhållit bättre uppfostran njuta
underhåll, hvilket underhåll var så rundligt tilltaget, att
man funnit att ett dubbelt så stort antal därmed
skulle kunna hjälpas.

Nils Trolle var sonsons son till ofvan nämnde
fideikommiss-stiftare, men i olikhet med denne
brydde han sig icke om att förvärfva ägodelar,
utan bortskänkte frikostigt sina stora årliga
inkomster till släktingar och fattiga samt behöll minsta
delen däraf för egen räkning.

Nils Trolle dog ogift vid 81 års ålder och
efterlämnade i boupptecknad förmögenhet:

Tillgångar ......kr. 3,959,692:64
Skulder ....... „ 147,860:94
Behållning kr. 3,811,830:70.


Nils Trolle var en sann ädling och en
riddersman utan tadel.


Morris Jacobson.

Tillhörande en af de först till Sverige
inflyttade judesläkterna, föddes Morris
Jacobson i Stockholm år 1800.

Vid unga år fick han anställning på
generalkonsul G. A. Sterkys kontor i Petersburg och var
hos denne anställd i åtta år. Efter att sedan hafva
varit någon tid på handelskontor i London och
Köpenhamn, bosatte han sig i Göteborg, där han
arbetade hos firman L. E. Magnus & C:o. Han
fick hos denna firma använda sina förvärfvade
insikter och talanger, vann inom kort sin principals
stora bevågenhet och förtroende samt blef måg i
huset.

Som gift lämnade dock Jacobson snart det
Magnuska huset, etablerade egen firma, Morris
Jacobson, samt sysselsatte sig hufvudsakligast med
diskonteringsaffärer. Innan de enskilda bankerna
fingo någon ordnad diskontrörelse och innan de
uppsögo enskilda personers besparingar genom det
af André Oscar Wallenberg uppfunna 
depositionsbeviset, låg denna lukrativa affär i händerna på
några få bankirer i de stora städerna. Desse
bankirer voro vanligen judar och arbetade hvar på
sin ort med stor framgång.

I Göteborg behärskades diskontaffärerna af
denne Morris Jacobson och hans kusin, Edvard
Magnus, i Stockholm af Michaelson & Benedicks
och Nathan Suber, i Norrköping af Jeremias Philip
och dennes söner Philipson. Alla dessa firmor
stodo i den innerligaste förening och hjälpte
hvarandra med råd och dåd vid inträffande behof
samt hade den noggrannaste kännedom om såväl
sina egna som de andras kunder och dessas
soliditet. Beloppen, som utlåntes, voro i allmänhet
icke stora, varierande vanligen mellan 1᛫ à 10,000
kronor till hvarje kund. Lånen förmedlades ofta
genom mäklare, och dessa hade allt som oftast
ett drygt arbete att kunna placera verkligt goda
papper. Till exempel i Göteborg, då mäklaren
Leffler kom till Morris Jacobson, möttes han med
svaret:

”Jag har inga pengar! Gå till min kusin, Edvard
Magnus, han har mycket mera pengar än jag!”

Hos denne senare fick han det rådet:

”Gå till Morris! Han drifver mycket större
diskonteringsaffär än jag”.

Innan mäklaren kunde få något bestämdt svar,
meddelade sig de båda kusinerna med hvarandra
samt öfverenskommo om hvilken af dem som skulle
göra affären.

Förluster inträffade sällan. Kunderna voro i
allmänhet högre och lägre officerare, tjänstemän
af alla grader samt mera undantagsvis köpmän.
Söner till rika fideikommissarier, grosshandlare och
brukspatroner voro de bästa kunderna och åtnjöto
största krediten. Räntan var alltid den lagliga 5,7
proc. pro anno, men vid lånens utlämnande afdrogs
en kapitalrabatt af minst 10 proc. på 6 månader.

Att ett dylikt system snart skulle ruinera dem,
som utan större tillgångar gaf sig in på detta
sluttande plan, säger sig själft.

Så till exempel såg sig generaldirektören,
baron Stael von Holstein, förut utsugen af dessa
hjälpsamma oegennyttiga israeliter, nödsakad att
på sina gamla dagar pantsätta sina briljanterade
storkors af Nordstjärne-, Dannebrogs- och Sanct
Olafsordnarna för ett lån på — 500 kr.

Till Morris Jacobsons beröm må dock sägas,
att han var en af de bästa af sin tids diskontörer,
ehuru hans diskonton alls icke stodo i någon paritet
till dem, som sedan blefvo vanliga hos de enskilda
bankerna.

På 1850-talet märkte judarne, att deras gamla
system var undermineradt, och till motvikt mot de
uppblomstrande enskilda bankerna inrättades af
dem år 1863 Skandinaviska Kreditaktiebolaget,
hvaruti de ingingo med stora kapitaler och
tillförsäkrade chefsplatserna i bolaget åt sina trosförvanter
och släktingar, en Mannheimer i Göteborg, en 
Henrik Davidson i Stockholm, en John Philipson i
Norrköping.

Morris Jacobson ägde mycken bildning, ehuru
han sällan lät någon veta, hvad som bodde inom
honom. Dessutom var han stor älskare af de
sköna konsterna, i synnerhet låg hans håg åt
tonkonsten. Mången ung musiker understödde han
frikostigt. Äfven de kommunala uppdrag, som på
hans tid kunde uppdragas åt en jude, såsom
kassaförvaltare, åtog han sig och utförde dessa med det
utmärkta ordningssinne, hvaraf all hans verksamhet
bar prägel.

Morris Jacobson dog år 1870 och efterlämnade
en boupptecknad förmögenhet till tre arfvingar af:

Tillgångar ......kr. 2,462,604:99
Skulder ........„ 67,834:25
Behållning kr. 2,394,770:74.


Hans ena efterlämnade dotter är gift med
konsul Carl David Philipson, en af Sveriges allra
rikaste män. De två andra döttrarna voro gifta
med professor Saloman och grosshandlare
Rubenson.


Carl Pontus von Rosen.

Carl Pontus von Rosen föddes i Göteborg
år 1811, där hans fader var landshöfding
och generallöjtnant. Om denne Pontus är föga
annat att meddela, än att han var gift med
kommerserådet James Dicksons enda dotter och på
så sätt tillhörde den Dicksonska familjen.

Vid 16 år blef han fänrik vid Bohusläns
regimente, sju år därefter löjtnant och tog afsked
som sådan vid 34 års ålder, då han gifte sig med
Caroline Dickson. Under sin löjtnantstid i
Göteborg förde Pontus von Rosen ett i hög grad
utsväfvande och vildt lif, var förste kavaljer och
anförare af dansen på alla muffbaler, men därtill
knusslig och — kanske i följd af sin dåvarande
fattigdom — så snål, att han allmänt kallades
”sexstyfversgrefven”.

Som han var cynisk, därtill, som sagdt, fattig,
rödhårig, dum och ful, väckte det en allmän 
förundran, att han lyckades vinna den älskvärda 
Caroline Dicksons hand, men hvad gör icke ett namn
och en grefvekrona.

Kommerserådet Dickson gaf en stor middag
med bal och supé för de nyförlofvade. När
champagnen serverades, begärde värden, medels några
slag på bordet, gästernas uppmärksamhet, höjde
armen och yttrade:

”Behagar herrskapet fylla sina glas! Mitt
herrskap! Jag får den äran att proponera en skål för
herr grefve Pontus von Rosen och min kära dotter
Caroline, som herr grefven behagat hedra med sin
kärlek!” Man tömde glasen.

Det hände vid denna skål herr grefven ingen
olycka; han teg, slog blygsamt ned ögonen, såg
dum ut och — drack.

Kommerserådet Dickson var ägare af Edsvalla
bruk i Vermland. Från bruket afsöndrades och
bebyggdes en mindre landtbruksgård, Höglunda,
och på denna gård tog det nygifta grefliga paret
sitt hemvist. Sitt gamla favoritnöje ”muffbaler”
kunde han ej få infördt på Höglunda, men i stället
arrangerades supgillen och hazardspel som
tidsfördrif. I Vermland har i alla tider gästfriheten varit
stor, och den värd, som vid ett kalas ej kunde supa
sina gäster fulla, ansågs som en dålig värd. Pontus
von Rosen öfverträffade allt hvad man sett i den
vägen förut. Vid hans middagar på Höglunda gick
det vådligt hett till. Gästerna uppmanades
oupphörligen att dricka, betjäningen hade order att
oupphörligt fylla på de utdruckna glasen. Då middagen
var slut, gick grefven rundt omkring bordet och
drack själf ut hvarje icke tömdt glas för att visa
sina gäster, att han ej tålde att de skolkade.
Omöjligt var att bevista grefve Pontus tillställningar
utan att på förhand bereda sig på att komma
stupfull därifrån. Detta gjorde att efterhand högst få
personer hörsammade hans inbjudningar, och till
sist drog sig själfva länsmannen för att med sin
närvaro hedra de grefliga symposierna.

Grefve Pontus von Rosen förstörde ingenting
af sin hustrus ärfda förmögenhet. Vid sin död år
1877 efterlämnade han en boupptecknad
förmögenhet af:

Tillgångar ......kr. 1,660,244:28
Skulder .......„ 182,075:49
Behållning kr. 1,478,168:79.


Grefvinnan Caroline hade dessutom 10,000
pund sterling, (= 180,000 kronor), som hon fått
som bröllopsgåfva af sin farbror, Peter Dickson i
London, med uttryckligt förbud för herr grefven
att få vidröra detta engelska guld.


Kommerserådet David Schinkel.

David Schinkel föddes i Stralsund år 1743,
kom till Stockholm vid 16 års ålder, där
han fick anställning hos handelshuset Philip von
Bippen & C:o, hvilken firma dref betydliga affärer
och stod i nära förbindelse med den rike
köpmannen kommerserådet Hebbe, som var gift med
von Bippens dotter Maria Ulrika. Mycket
omtyckt af både von Bippen och Hebbe för sin stora
duglighet och redbarhet, fick Schinkel på
1770-talet öfvertaga firman och dref sedan affärer i hela
sin lifstid under firma Philip von Bippen & C:o.

Schinkel sysselsatte sig hufvudsakligast med
export af järn och metaller samt skeppsrederi och
var dessutom delägare i både Ost- och Vestindiska
kompanien samt direktör i det senare.

Då hans välgörare och vän, Simon Bernhard
Hebbe, år 1800 af sina ägodelar gjorde tvänne
fideikommiss åt sina båda barn, hvilka
fideikommiss numera innehafvas af hans barnbarns barn,
de båda bröderna Boström, statsministern och 
landshöfdingen, så ansåg sig Schinkel böra följa dennes
exempel och stiftade år 1805 det Schinkelska
fideikommisset, bestående af Axmars, Vifors och Viksjö
bruks egendomar i Gefleborgs län, Vallstanäs
egendom, 215/8 mantal, i Stockholms län samt husen
i Stockholm vid Kornhamnstorg och Lilla Nygatan.
Till Axmar och Vallstanäs följde dessutom full
uppsättning af möbler och alla slags husgeråd,
kreatur, inventarier och förlag. Allt detta tillika
med hans öfriga stora förmögenhet testamenterade
David Schinkel till sin oäkte son, Johan Fredrik,
hvilken vid faderns död år 1807 vid 16 års ålder
fick tillträda all denna härlighet.

Genom de mest noggranna och kloka
bestämmelser föreskref David Schinkel i sin
fideikommisstiftelse regler och befallningar, hvarigenom hans
son och blifvande framtida fideikommissarier skulle
blifva i all framtid oberoende af alla människor.
Dessutom tillsattes en särskild aflönad styrelse för
att tillse, att alla testators bestämmelser blefvo
uppfyllda.

Fideikommissarien fick aldrig sätta sig i någon
som helst skuld, egendomarna och husen fingo
aldrig intecknas, och för att vara fullkomligt
oberoende af förlag till bruken, insattes ett särskildt
fideikommisskapital af 25,000 riksdaler specie eller
100,000	kronor nuvarande mynt i Sveriges rikes
ständers bank, hvilket belopp fick uttagas under
året, men skulle alltid i början af december månad
hvarje år ånyo insättas i riksbanken.

Om någon fideikommissinnehafvare afveke från
den rena evangeliskt lutherska läran, vore han
fideikommissrätten förlustig och skyldig att afträda
egendomarna efter laga fardag till närmaste
rättsinnehafvare.

För att alla fideikommissbestämmelser måtte
blifva riktigt kända, skulle testamentet tryckas och
utdelas till hvarje hans underhafvande samt
dessutom inprotokolleras vid hvarje domstol och förnyas
hvart 10:de år samt uppläsas i kyrkorna.

Den oäkte sonen, som år 1818 vid den nya
dynastiens kröning blef en äkta adelsman: Johan
Fredrik von Schinkel och sedermera kammarherre,
uppfyllde sin faders förordnanden och hedrade
hans minne på så sätt, att han med k. m:ts
tillstånd fick upptaga lån mot inteckningar i husen
uti Stockholm 35,000 riksdaler banko och i
Vallstanäs 65,000 riksdaler banko.

I ständig penningeknipa och ansatt med
lagsökningar och utmätningar, dog denne son vid 48
års ålder och hade då, enligt bouppteckning, satt
sig i skuld till ett belopp af 322,310 riksdaler 36
skilling 10 runstycken banko eller nära en half
million kronor.

Af de i Riksbanken insatta 100,000 kronor
fideikommiss-förlagsmedel hade sedan många år
icke funnits ett enda öre kvar, men detta belopp
betäcktes genom en af kammarherren i England
tagen lifassurans å samma belopp.

David Schinkel hade äfven uttryckligen
förordnat, att hans egendom aldrig finge bortbytas
eller ens utarrenderas. Hans sondotters son, den
nuvarande fideikommissinnehafvaren, har äfven visat
sin tacksamhet mot sin ättefader, därigenom att han
med k. m:ts tillstånd har sålt Axmar, Vifors och
Viksjö till engelska bolaget Bergviks och Ala’s nya
aktiebolag för 2 millioner kronor, hvilken
köpesumma ej lärer motsvara egendomarnas halfva värde,
och i stället fått fideikommissrätten öfverflyttad på
Tidö i Vestmanland och några hyreskaserner vid
Drottning- och Barnhusgatorna i Stockholm.

De engelske köparne voro beredda att betala
5 millioner för Axmar. I sin revisionsberättelse
för ett par år sedan säger bolagets styrelse, att
”genom det lyckade inköpet af Axmar har
bolagets förut goda ställning blifvit i hög grad stärkt
så att goda utdelningar äro att förvänta under
en följd af år”.

Till Axmar hör icke mindre än 50,000
tunnland sparad skog och goda kommunikationer.
Vallstanäs har äfven, tvärt emot testators förordnande,
varit utarrenderadt i 15 år och är ytterligare
upplåtet på arrende i 20 år.

Den hederlige fideikommisstiftaren skulle
antagligen vända sig i sin graf uti Norrsunda kyrka,
om han visste, huru hans efterkommande,
”ädlingarne”, hafva uppfyllt hans förordnanden, och
därtill hade någon aning om, hvilka hemliga medel
varit använda i Axmarsaffären.

David Schinkel dog år 1807 och efterlämnade,
förutom ofvannämnde fideikommisstiftelser, en i
Stockholm boupptecknad förmögenhet af 351,898
riksdaler 11 skilling och 12 runstycken specie eller
i vårt nuvarande mynt 1,407,592 kronor 98 öre.

Af detta belopp utgick visserligen en del till
på dödsbädden gjorda dispositioner, men omkring
1,200,000 kronor tillföllo sonen, ädlingen, som
förstörde hvart enda öre däraf.

Vid dödstillfället fanns i David Schinkels
kassakista kontant i olika myntsorter 52,935 riksdaler
specie eller 211,740 kronor.


Erik Nordlander.

Hökare och stadsmajor i Stockholm,
Sveriges på sin tid rikaste man, näst efter de
båda storfurstarne Carl de Geer och Jan Carl
Adelsvärd var Nordlander född i ett torftigt
allmogehem i Tuna socken i Medelpad år 1772. Sin
undervisning fick han, liksom Petter Jönsson i Träslända,
af sin moder vid spinnrocken, och den bestod uti
att i barnets hjärta inplanta en innerlig vördnad
för religionen och sabbatens helgd. Denna från
barndomen inslagna riktning bibehöll sedan Eric
Nordlander under hela sitt lif. Begåfvad med godt
hufvud, okuflig energi, arbetslust och en frisk, stark
kropp, fann unge Erik stugan i skogen för trång,
så att han efter slutad konfirmationsundervisning
tog Gud i hågen och vandrade till Stockholm, samt,
klädd i träskor och grofva vadmalskläder, gjorde
sitt inträde i den stad, hvars rikaste borgare han
framdeles skulle komma att blifva.

Den lofvande ynglingen fick plats som dräng
hos en hökare vid Österlånggatan och tjänte hos
denne upp sig till bodbetjänt. I slutet af förra
århundradet var Erik Nordlander egen hökare i
Brunnsgränd och få år därefter hufvudstadens störste
viktualie- och spanmålshandlare.

Under 1808—1809 års finska krig gjorde
Nordlander stora proviantleveranser till kronan. Den
expedition, 9,000 man stark, som på sommaren
1809 utrustades till Vesterbotten under Pukes befäl
för att afskära återtåget för den ryske generalen
Kamenski och som slutade med att svenskarne,
ehuru öfverlägsna till antalet, fingo stryk vid Ratan
och Säfvar, provianterades af Nordlander, men som
denne ville förtjäna så mycket som möjligt, voro
lifsmedlen icke af prima beskaffenhet och därtill
förråden knappt tilltagna. Expeditionens olyckliga
utgång kan därför i viss mån tillskrifvas
Nordlander, ty ryska hären hade goda förråder och dess
soldater voro mätta och väl födda. Af samma
orsak är konstateradt, att Napoleons utsvultna
veteraner fingo stryk vid Waterloo af Wellingtons
med fulla magar stridande kraftfulla krigare.

Emellertid lade Nordlander grundplåten till
sin rikedom på denna affär. Han inköpte och lät
ombygga ett hus i Bredgränden, kvarteret
Orpheus, samt inrättade där hufvuddepôten af sin
stora rörelse. Inom kort gick största delen af den
norrländska och finska viktualiehandeln genom hans
händer. Partiförsäljningen skedde från upplag på
Skeppsbron och Sutthofs bro, hvilka broar lågo
fulla af hans varor: smör, lax, talg, mjöl m. m.
Minuthandeln distribuerades från hans bodar i
Bredgränd, Brunnsgränd och Kornhamnstorg.
Omsättningen var oerhörd och prisen billiga, ty
Nordlander gjorde alla sina inköp med pengar i hand
och förstod att pressa sina leverantörer till det
yttersta. Hans kontor eller rättare bodkammare
i Bredgränd hade därför också det icke oförtjänta
namnet ”pinorummet”.

Vid sidan af den stora viktualieaffären drefs
diskonteringsaffärer på börsen, och Nordlander blef
den störste och kapitalstarkaste diskontör i
Stockholm, detta allt med sina egna pengar, ty låna af
andra ville han aldrig göra. Hvarje tisdag och
fredag besökte Nordlander börsen, där han hade
alla Stockholms mäklare omkring sig. Den gamla
”Skeppsbroadeln” paraderade ödmjukt och
uppvaktande för att få tala vid den rike hökaren, för
att betinga förlag af penningar och varor.

Vid hans död häftade de flesta af Stockholms
förnämste köpmän till honom i skuld för större
eller mindre belopp. Många sedermera rika blifna
köpmän ha Nordlander att tacka för sin uppkomst,
såsom: Kempe, Ljunglöf, Svanberg, Althainz,
Cederlund, Hellgren, Hierzéll och Johan Holm. Till
och med excellenser och rikets herrar voro hans
gäldenärer.

Nordlander var en ovanligt arbetsam man och
hans tid strängt upptagen. Ett par kvällar i veckan
besökte han under högst en timmes tid
Skomakarekällaren, för att där samspråka med sin 
intimaste vän, stadsmäklaren Nordblad. De båda
vännerna togo då en enkel sexa. Nordblad fick
alltid betala förtäringen. Om Nordlander någon
gång ej träffade Nordblad på källaren, tog han sin
sexa ensam, men betalade aldrig, utan tillsade
kyparen, då han gick: ”Detta får Nordblad betala”.

Nordblad blef dock med tiden rikt ersatt för
dessa små utlägg, ty i sitt testamente skänkte
Nordlander till Nordblads barn 24,000 riksdaler
banko.

Nordlander var till klädedräkt och lefnadsvanor
mycket enkel samt sparsam och knusslig till
öfverdrift. I sitt uppträdande var han sträng, kärf och
fåordig, hvilket gjorde att alla krusade och fjäskade
för honom, och han blef därigenom bortskämd, så
att han tyckte sig kunna opåtalt göra och säga allt
hvad som föll honom in. Något vidare anseende,
än för sin rikedom, hade han därför aldrig.

Nordlander bebodde en våning på nio rum i
sitt eget hus och hans fåfänga var att hafva sin
bostad luxuöst möblerad. I salen hängde en stor,
fint arbetad ljuskrona af gediget silfver. I hans
lavoar var en skifva af silfver och alla kärl däri
voro af samma ädla metall.

Nordlander var ogift. På äldre dagar tog han
sig fosterbarn och lät uppfostra dessa. Barnen
uppföddes strängt och torftigt samt sprungo trasiga
och barfota i Skeppsbrogränderna.

Med sin viktualiehandel fortsatte Nordlander
hela sin lefnad. Den enda utmärkelse, som kom
honom till godo, var fullmakt som stadsmajor vid
borgerskapets kavalleri.

Då man tager i betraktande, att på
Nordlanders tid Sverige ägde hvarken statsskuld,
hypoteksföreningar eller någon utländsk skuld, därtill
inga enskilda banker samt att föga penningar voro
i omlopp och därför hade mångdubbelt större värde
än nu, så kan man med skäl förundra sig öfver
den oerhörda förmögenhet, som Nordlander under
sin lifstid lyckades sammanskrapa.

När Nordlander dog för öfver 50 år sedan,
efterlämnade han en boupptecknad förmögenhet,
placerad i finfinaste papper, af 1,539,948 riksdaler 20
sk. 3 rst. banko samt dessutom Hagge bruk i
Norrbärke och Davidsbo i Norberg, eller tillsammans
3 millioner, den tiden i värde motsvarande 20
millioner nu för tiden. Dessutom befunnos 12
reverser å tillhopa 40,600 riksdaler banko vara falska,
ehuru belånta genom mäklare.

Till en mängd välgörande ändamål skänkte han
i sitt testamente 170,000 riksdaler banko. Till sina
åtta fosterbarn, det yngsta 8 år gammalt, födda i
flera församlingar i Stockholm och af olika mödrar,
erkände han sig i sitt testamente vara fader och
skänkte dem hela sin återstående förmögenhet,
belöpande sig på hvarje barn till öfver 300,000
riksdaler. För barnens förmyndare bestämdes de
mest noggranna instruktioner.

Pastor primarius skulle vaka öfver barnens
kristliga uppfostran. Ingen af barnen fick 
disponera sitt arf förrän vid 25 års ålder. De fem
döttrarna supponerade han skulle snart blifva gifta,
men förbjöd deras blifvande äkta män att
disponera mera än räntan af kapitalet.

I likhet med Schinkelska arfvingen brydde sig
Nordlanders barn ej om att uppfylla testators
förordnanden.

Sitt hvilorum ville Nordlander hafva på Nya
kyrkogården i en af honom inköpt graf, och på
denna skulle uppresas en minnesvård, som dock ej
fick vara prålig.

Författaren har helt nyligen besökt
Nordlanders graf och fann den snygg och putsad samt i
enlighet med hans uttryckta önskan. Dessutom
var grafven öfvertäckt af friska blommor, hvaraf
synes, att vänliga och tacksamma händer vårda
densamma.

Erik Nordlander var vid sin död 75 år gammal.


Kommerserådet Olof Wijk.

I Majornas församling, som numera är
inkorporerad i Göteborgs stad, föddes Olof Wijk år
1786.

Son till en båtskeppare, fick han i barndomen
en liflig åtrå för sjömansyrket, hvilket gjorde att
fadern skickade gossen vid 12 års ålder till sjös.
Unge Olof blef dock snart fullkomligt mätt på det
stränga sjömanslifvet och återkom året därpå till
Göteborg samt fick plats som bodpojke i en liten
skeppsfurnerarebutik vid Smala vägen i
Masthugget. Till affären hörde äfven inköp af allt slags
järnskräp, gamla segel och tågvirke.

Den liflige gossen kände sig här mycket
belåten och fann, att köpmannens yrke tilltalade
honom långt mera än sjömannens farliga lif, samt
arbetade med lust och fröjd, var aldrig sysslolös,
utan då någon ledighet var vid expeditionen i
boden, stod han vid disken och rätade ut gamla
rostiga spikar. Därifrån det sedermera i Göteborg
bekanta rimmet:
Olle Wijk
räta' spik,
så han blef rik.

Olof Wijks stora duglighet och vackra
utseende skaffade honom snart kontorsplats hos
engelsmannen C. Christie. Af denne fick han lära
sig engelska språket samt gjorde sig snart
oumbärlig för sin principal. Vid Christies död var
Wijk endast 20 år gammal, men hans anseende
och sterbhusets förtroende till den unge mannen
var så stort, att han, ehuru ännu ej myndig, fick
öfvertaga affären för egen räkning. Två år
därefter fick han burskap som borgare.

Under Wijks första köpmanstid inträffade den
stora kontinentalkrisen i Göteborg, på hvilken
Robert Dickson m. fl. stupade. Under denna kris
förtjänte Wijk penningar på de stora
realisationerna.

Wijks affär gick bra, han blef skeppsredare
och importör af kolonialvaror samt hade
magasinsupplag i Ostindiska kompaniets hus. Likaså
ingick export af järn- och trävaror i hans affär,
men på detta område fick han dock en svår
konkurrent i Sven Renström, hvilket hade till följd,
att han ofta fick betala högre inköpspriser än denne
och nödgades spekulera på sitt järn, hvilket
emellanåt åsamkade honom stora förluster genom
prisfall. Renström däremot hade sitt järn i kommission,
sålde detsamma och spekulerade aldrig därpå.

Emot sina konkurrenter var Wijk försåtlig och
sökte så mycket han kunde skada dem genom
intriger. Så till exempel gjorde han, i förening med
några andra liktänkande göteborgare, dock icke
den hederlige Renström, ett försök att störta det
stora, välkända handelshuset Tottie & Arfwedson
i Stockholm, som tillika med järnexport dref stor
bankir- och växelrörelse samt hade en mängd
innestående deponerade penningar. Wijk lät utsprida
ett rykte, att firmans affärsställning icke var den
bästa, och allmänheten rusade till det
Arfwedsonska kontoret för att få sina insatta penningar åter.
Direktör Arfwedson stod härunder lugn på sitt
kontor och inlöste till och med sina icke förfallna
förbindelser, men då anloppet blef för svårt, gick
han till drottning Desideria, som han personligen
kände från ungdomen och på hvars faders kontor
han hade varit anställd i Marseille. Arfwedson
fick af drottningen den tillfälliga hjälp, han
behöfde, och Olof Wijks onda anslag misslyckades.
Direktör Arfwedson hade sedan till ordspråk:

”Jag har en vän i Wijken!”


Olof Wijks stora talanger skaffade honom en
mängd kommunala uppdrag, hvilka han alltid
noggrant utförde, men han visste också i hemlighet,
som man säger, sko sig på dessa uppdrag. Så till
exempel hade staden en upplagsplats för
byggnadsmaterialier på Stora Hamngatan nära hamnen,
och denna tomt öfvertalade han stadens äldste, hvars
ordförande han var, att sälja till sig för en
spottstyfver för att bebyggas. Då stadens
förrådsförvaltare, herr S—n, skulle utrymma platsen, så
stannade, enligt aftal med Wijk, en hop
byggnadsmaterialier kvar och lämnade bidrag till
uppförande af det stora Wijkska huset nära Göteborgs
skeppsbro.

Wijk spelade äfven en viss roll i vårt politiska
lif. Invald af Göteborgs stad i borgareståndet
första gången år 1834, gjorde han sig vid denna
riksdag bemärkt genom sin stora förmåga och sitt
ståtliga utseende samt var i ståndet regeringens
pålitligaste vapendragare, samt dessutom fanatisk
beundrare af sin store konung Karl Johan.

Någon egentlig politisk storhet var dock icke
Wijk. Hans styrka låg hufvudsakligast inom
intrigens område, och han var den ädle, frisinnade
Thore Petrés störste och farligaste motståndare
inom ståndet.

Om det förtroende Wijk ägde af de konungar,
han tjänat, vittnade de många utmärkelser, som
från högsta ort kommo honom till del:
kommerseråds titel, riddarekorset af Nordstjärneorden,
talmanskapet i borgareståndet vid 1850 års riksdag
samt till sist Karl XIII:s orden och Stora korset
af Vasaorden.

Mot sin kontorspersonal var han knusslig, njugg
och obehaglig, likaså mot sina arbetare.

Olof Wijk dog år 1856 och efterlämnade en
boupptecknad förmögenhet af:

Tillgångar riksdaler banko 800,185: 26,11
Skulder „ „ 132,479: 3,2
behållning „	„ 667,626: 23,9

eller något öfver en million kronor.

Göteborgs Handels- och Sjöfartstidning säger
i sin nekrolog öfver Olof Wijk den 5 februari
1856: ”På grafven sjunka många skuggor, som
vidlåda hvarje dödlig, men det goda de verkat
står kvar och bevarar minnet ljust och kärt för
tacksamma efterkommande”.


Eduard Magnus.

Son till en af de första under Gustaf den
tredjes regering till Sverige inflyttade
judar, föddes Eduard Magnus i Göteborg 1800.

Fadern hade god framgång i Göteborg, anlade
sockerbruk och efterlämnade en god affär åt sin
son Eduard, som fortsatte rörelsen under firma
L. E. Magnus & komp.

Eduard Magnus’ affär var från början
sockerbruk, som den tiden var en synnerligen
vinstgifvande rörelse, men hans etablissement brann
ned, hvarefter han träffade öfverenskommelse med
firman D. Carnegie & komp. att icke
återuppbygga bruket, utan i stället ingå som intressent
i de Carnegieska verken, i hvilken lukrativa affär
Eduard Magnus vid sin död innehade aktier till
ett nominelt värde af icke mindre än 1,150,000
kronor och var en af nämnda firmas
hufvuddelägare.

Carnegieska firman hade dock förbehållit sig,
i händelse af dödsfall optionsrätt att inlösa
aktierna, hvaraf firman begagnade sig och inlöste
helt och hållet Eduard Magnus’ andel uti
affären.

Eduard Magnus dref efter sitt sockerbruks
brand som hufvudgeschäft diskonteringsaffärer af
samma slag och på samma sätt som hans kusin
Morris Jacobson, om hvilken vi förut talat.

Eduard Magnus’ stora rikedom förskaffade
honom en framstående ställning i Göteborg och
medförde en mängd kommunala uppdrag, hvilka
han utförde med mycket nit och stor
samvetsgrannhet.

Då Göteborgs enskilda bank inrättades, var
Eduard Magnus en af dess stiftare samt sedan
ledamot af dess styrelse i tjugu år.

Eduard Magnus var en mycket älsklig
personlighet samt i sitt umgänge vänlig och välvillig
utan bakslughet. Han hade äfven intresse för
andra saker än blott och bart penningeförvärf.
För skön konst och musik hade han alltsedan
ungdomen en liflig böjelse, och han älskade att
pryda sitt hem med dyrbara konstsaker, liksom
att hos sig se och vara omgifven af konstens
utöfvare. Den sedan så framstående bildhuggaren
J. P. Molin hade Eduard Magnus’ hjälp och
uppmuntran att tacka för sin uppkomst. I Göteborgs
museums styrelse var han äfven ledamot och hyste
för dess framgång ett lifligt intresse.

Ett företag, som låg Eduard Magnus
synnerligen varmt om hjärtat, var pensionsinrättningen
för ålderstigna tjänstehjon i Göteborg, till hvilken
inrättning han under sin lefnad gaf betydliga
bidrag och i sitt testamente ytterligare ihågkom med
en gåfva af 60,000 kronor.

Göteborgs samhälle har att räkna Eduard
Magnus bland sina välgörare, ty i sitt testamente
skänkte han till Göteborgs högskola 200,000
kronor, till slöjdföreningens skola 20,000 kronor, till
barnsjukhuset 20,000 kronor, till De fattiges
vänner 20,000 kronor, till barnhemmet 20,000
kronor m. m. Äfven enskilda personer blefvo
ihågkomna i Eduard Magnus testamente, såsom hans
gamle bokhållare Magnus Olsson med 50,000
kronor, professor Elias Heymans barn 50,000
kronor, och hans brorsdotter, bankdirektören John
Philipsons i Norrköping hustru 50,000 kronor
m. fl.

Eduard Magnus dog vid 79 års ålder och
efterlämnade en boupptecknad förmögenhet:

Tillgångar ......kr. 4,279,770:04
Skulder ........ „ 700,282:83
Behållning kr. 3,579,487:21.


Eduard Magnus efterlämnade blott en enda
dotter, Götilda, som vid faderns död var ogift
och 43 år gammal. Från barndomen hade hon
tycke för en liten puckelryggig, men intelligent
jude, men fadern motsatte sig denna förbindelse.
Åtta månader efter faderns död gifte hon sig med
denne, den numera bekante mecenaten Pontus
Fürstenberg, till hvilken hon utom det stora
fädernearfvet medförde ett betydligt mödernearf.


Kommerserådet Simon Bernhard
Hebbe.

Härstammande från en gammal adlig ätt i
Siebenbürgen, föddes Simon Bernhard
Hebbe i Stockholm år 1726.

Släkten, som slöt sig till reformationen, led
för den skull mycket ondt under det Habsburgska
husets religionsförföljelser på 1600-talet och måste
lämna både gods och fädernesland samt söka skydd
i främmande land. På detta sätt kom släkten till
Pommern och försörjde sig som värdshusvärdar,
skomakare och i andra lofliga borgerliga yrken
samt fördolde, enligt tidens fordringar, sin adliga
värdighet.

Christian Hebbe, som var stamfader för den
svenska släktgrenen, inkom till Stockholm året
1710 och grundläde det rika och en tid
florerande Hebbeska handelshuset i nämnda stad.
Efter hans död år 1762 fortsatte hans tre söner
någon tid affärerna i bolag under firma C. Hebbes
söner & C:ni, men den äldste af dem, Simon
Bernhard Hebbe, blef efter hand ensam innehafvare af
firman.

Liksom sin fader gjorde Simon Berhard Hebbe
lyckade spekulationer, var skeppsredare och
delägare i Ostindiska kompaniet samt samlade en
ansenlig förmögenhet.

Hebbeska släkten har alltid gjort sig känd för
stor välgörenhet, och icke mindre än fem Hebbar
ha här i riket hugfästat släktnamnet genom mer
och mindre storartade testamentariska dispositioner
för välgörande ändamål.

När Gustaf III år 1787 skulle utrusta svenska
flottan för att angripa Ryssland och penningar
fattades därtill, lämnades rikliga bidrag af hans
beundrare inom borgerskapet, och de, som gåfvo
mest, voro de tre bröderna Hebbe, men,
märkvärdigt nog, erhöll Hebbe icke därför adelskap,
utan erbjöds i stället den nyinstiftade Vasaorden,
hvarför han dock betackade sig, sägande:
“Utan orden, utan band
är jag dock en hedersman.“

Hebbe, som redan förut hugnats med
kommerseråds titel, inköpte det hus på Riddarholmen,
som efter honom benämndes Hebbeska huset och
exproprierades år 1863 för sammanbindningsbanan
genom Stockholm för 200,000 kronor samt utgör
en del af vårt nuvarande riksdagshus.

Hebbe förvärfvade sig äfven stora
landtegendomar. Först inköptes Högsjö bruk med
underlydande i Nyköpings och Örebro län, men, sedan
detta gods bördats tillbaka af Rålambska släkten,
inköptes år 1779 Tynnelsö i Öfverselö socken och
år 1782 Östanå med Vira bruk och Mälby i Kulla
socken af Roslagen.

Af dessa sina egendomar gjorde han tvänne
fideikommisstiftelser. Sonen erhöll Tynnelsö,
huset i Stockholm och ett fideikommisskapital af
35,000 riksdaler banko. Dottern, gift med en von
Fredenheim, erhöll Östanå, Vira och Mällby samt
ett kapital af 20,000 riksdaler banko.

Sonen var döfstum, men, som han för öfrigt
ägde godt förstånd, förordnade fadern, att han fick
tillträda sitt arf utan förmyndare. Dock stadgades,
att om sonen i blifvande äktenskap skulle hafva
någon döfstum son, denne ej kunde blifva
fideikommissarie.

I fideikommissbrefvet finnas ungefär samma
bestämmelser som för det Schinckelska
fideikommisset. Egendomarna få aldrig intecknas och
fideikommissarierna ej skuldsätta sig. Båda
fideikommissen hafva numera öfvergått till de tvänne
bröderna Boström. Genom den af Hebbe
upprättade arfsföljden är den yngre brodern,
landshöfdingen, eget nog, innehafvare af det för
manliga linien stiftade större fideikommisset, som är
dubbelt värderikare än den äldre broderns,
excellensens Östanå.

Simon Bernhard Hebbe dog år 1803 och
efterlämnade en i Stockholm boupptecknad
förmögenhet af 180,531 riksdaler specie, eller 722,124 kr.
samt dessutom ofvannämnde fideikommisser
skuldfria. Hebbe gjorde betydliga donationer till
välgörande ändamål.


Johan Philip Hebbe.

Hebbe var en ädlaste män, som vårt
land någonsin sett födas, de fattigas bästa
vän, och föddes i Stockholm år 1806. Efter aflagd
student- och kansliexamen tjänstgjorde han några
år som e. o. kanslist i ecklesiastik-expeditionen af
k. m:ts kansli med titel af kunglig sekreterare, men
öfvergaf vid faderns död år 1834
tjänstemannabanan och tillträdde det af hans farfar stiftade stora
Hebbeska fideikommisset. Titel af ”kunglig sekter”
bibehöll han under hela sin lefnad.

Under hela denna lefnad utöfvade Hebbe en
storartad välgörenhet och använde därtill större
delen af sina betydliga inkomster; för egen räkning
hade han ytterst små behof.

Hebbe utöfvade sin välgörenhet efter ett
planlagdt system, och ingen verkligt behöfvande
vädjade förgäfves till hans hjälp. De hjälpsökandes
behof och lefnadsförhållanden undersöktes på det
mest noggranna sätt, och själf skydde han aldrig
mödan att besöka de fattiga i deras hem, äfven
om dessa voro belägna i stadens utkanter.

På bestämda tider lämnades understöd åt en
mängd fattiga i matvaror, kläder och penningar,
dessutom betalte han hushyran för flere fattiga,
arbetsamma familjer. All denna stora
hjälpsamhet och frikostighet utöfvades i största hemlighet.
Hebbe önskade, att ingenting därom skulle blifva
kändt, hvadan ingen människa kunde göra den
ädle mannen mera olycklig än genom att infinna
sig i hans hem för att frambära sin tacksamhet.

Då fattiga rekommenderades till hans
välgörenhet, afhörde han uppmärksamt hvad om dem
meddelades, men svarade därefter litet vresigt, att
han omöjligt icke kunde hjälpa alla. Men sällan
gick dock dagen till ända, förrän hos den fattige
i fråga inställde sig en lång, besynnerligt klädd
herre, som under sin vida kappa medförde en korg,
innehållande kläder och matvaror, samt därefter
lämnade den efterlängtade penninghjälpen.

När han vid beställning af en dylik kappa hos
sin skräddare vid Stadssmedjegatan erfor, att det
vanliga klädet han begagnade därtill var slut,
emedan det var gammalmodigt, så uppdrog han åt
skräddaren att beställa för honom ett helt stycke
sådant tyg och däraf på en gång göra sex kappor,
så att han hade kappor till döddagar.

Hebbe köpte alla slags
fruntimmershandarbeten och utlämnade äfven själf materialier till
förfärdigandet af sådana. När han fick för fullt af
dylika saker, tillsade han sin kammartjänare att
bjuda till sig 14 à 15 herrar efter dennes eget val
till middag. Då gästerna infunno sig i kungl.
sekterns magnifika salong, var det hans nöje att stå
i inre rummet och titta i nyckelhålet, för att se,
hvilka personer kammartjänaren hade bjudit. Efter
middagen hade Hebbe arrangerat ett lotteri, och
en mängd lotter utdelades gratis åt gästerna. På
detta sätt blef Hebbe utaf med sina inköpta
arbeten, och hans gäster fingo ofta så mycket, att de
måste afhämta sina vinster dagen därpå.

På Hebbes tid funnos inga symaskiner.
Hundratals dussin näsdukar och handdukar utlämnades
af honom till fållning. När dessa arbeten
återkommo, klippte Hebbe själf af fållarna samt
utlämnade dem ånyo åt andra till fållning.

På sitt gods Tynnelsö intresserade sig Hebbe
för sina underhafvandes bästa i alla afseenden. I
synnerhet roade det honom att med sitt stora
skönhetssinne omskapa sina vidsträckta trädgårdar och
försköna egendomens ägor med parker af vackra
lind-alléer. Fick han någon gång se trädgården
mindre väl krattad, blef han ond, och då kunde
hända, att han gaf en trädgårdsdräng en liten
lindrig örfil, men den godhjärtade mannen ångrade
sig genast, tog fram en tvåabanko ur plånboken
och gaf den försumlige.

Hebbe var en varm vän af tonkonsten och
ledamot af Musikaliska akademien. Vid hvarje
examen därstädes lät han årligen utdela premier.
Många yngre vetenskapsidkare lämnade han
understöd på det mest grannlaga sätt. Af alla svenska
böcker af något värde som utkommo köpte han
två exemplar, ett för Tynnelsö och ett för sitt
Stockholmsbibliotek.

I sitt testamente skänkte Hebbe till välgörande
ändamål 180,000 kronor, däraf 35,000 till Öfverselö
församlings fattigkassa, 15,000 kronor till Institutet
för döfstumma och blinda, 13,000 kronor till Prins
Karls inrättning för vanvårdade barn, 20,000 kronor
till Storkyrkoförsamlingens barnkrubba och 8,000
kronor till samma församlings handtverkskassa m. fl.

Johan Philip Hebbe dog 1869 och efterlämnade
en boupptecknad förmögenhet:

Tillgångar .............kr. 1,187,271:94
Skulder (begrafning och bouppteckningskostnader) „ 5,346:57
Behållning kr. 1,181,925:37.


En sådan armodets vän som Hebbe torde
Stockholms fattiga aldrig mera återfinna. På hans
dörr stod icke anslaget: ”Ledamot af föreningen
för välgörenhetens ordnande.”


John Lenning.

John Lenning föddes i Norrköping år 1819.
Fadern, Christian Lenning, som på den
tiden var en af stadens störste klädesfabrikörer, gaf
sin son en för yrket lämplig uppfostran.

Unge John insattes nämligen som elev vid det
nybildade Teknologiska institutet, hvarefter han
utsändes till England och Belgien att förvärfva
praktisk yrkesskicklighet.

Efter tre års vistelse i utlandet hemkom John
Lenning till Norrköping och började för egen
räkning en liten klädestillverkning med några få
väfstolar, hvartill han hyrde lokal. Faderns större
fabrik sköttes af hans svåger, Stenman, men, ehuru
affären var god, gjorde faderns yppiga och dyrbara
lefnadssätt ett ledsamt slut på den mångåriga
rörelsen med 30 proc. ackord åt fordringsägarne.
Christian Lenning dog snart därefter.

Sonen John hade under tiden gift sig med en
förmögen färgaredotter och lyckades bilda ett bolag,
som inköpte sterbhusets vackra och välbelägna
fabriksegendom Drag. Han ingick själf för sig och
sin svärmoder i affären med 14 aktier à 7,500
kronor eller 105,000 kronor och blef bolagets förste
disponent, hvarmed han fortfor i 21 år.

På detta sätt uppstod år 1854 Drags
aktiebolag, som numera är en af de största
klädesfabriker samt intager odisputabelt i sistnämnda
afseende första rummet af alla våra yllefabriker.

Lenning var själf, trots sina tekniska studier,
icke egentlig fackman, men hade utmärkt
organisationsförmåga och var klok nog att öfverlämna
alla detaljer af den mångsidiga tillverkningen åt
utmärkt skickliga fabriksmästare.

Han blef en i allmänna värf mycket anlitad
man, blef medlem af tullkomitéerna år 1864 och
1876 och af komitéerna för världsexpositionerna
i Wien 1873 och Paris 1878, därtill ordförande i
Norrköpings fabriksförening och representant i
Första kammaren för Norrköpings stad. Dessa
förtjänster belönades året före hans död med
utnämning till kommendör af Vasaordens första klass.

John Lenning var en ståtlig och kraftfull man
samt i affärerna fullt hederlig. Liksom om han
varit en fulländad gentleman uppförde han sig emot
alla, hvilka ej hade någon närmare beröring med
honom, men var däremot despotisk och tvär mot
alla, som stodo till honom i någon beroende
ställning. Till ytterlighet snål, var han äfven mot 
sådana personer gnidig och obehaglig samt gaf sina
arbetare dålig aflöning.

Känslig till sinnet, ”deltog” han visserligen i
lidande medmänniskors bekymmer och sorger och
kunde då gifva muntliga löften om hjälp, hvilka
han emellertid aldrig infriade, sedan känslan fått
vika för snålheten.

Hans egen svåger karaktiserade honom
fullständigt i detta fall med yttrandet: ”Tag skriftligt
af John, ty då honorerar han alltid; muntliga
löften däremot håller han aldrig.”

John Lenning var bortskämd af medgången
och tålde icke den ringaste motgång. På äldre
dagar gjorde han en gång en penningeförlust på
30,000	kronor, hvilket grep honom så djupt, att
det tärde på både lynne och hälsa.

*

Han var barnlös. Sina fattiga syskon och
systerbarn ville han aldrig hjälpa i lifvet och
ihågkom dem ej häller i sitt testamente.

För en fattig bodbetjänt med vackert utseende
och godt hufvud fattade han däremot varm
tillgifvenhet. Denne hjälpte han upp till kamrer och
bankdirektör, men från denna höjd skulle mannen
ha återfallit i ringa ställning, genom af honom
lättsinnigt ingångna förbindelser, om ej John
Lenning då hade räckt honom sin räddande hand.
John Lenning uppgjorde alla hans förbindelser och
befordrade honom dessutom till disponent för ett
stort rikt bolag med 20,000 kronors årlig lön.
Icke nog härmed! På sin dödsbädd befallde
Lenning, att denne gunstlings reverser till honom,
representerande ett belopp af 60,000 kronor, skulle
öfverkorsas.

Denne lycklige dödlige är den nuvarande
”Norrköpingskungens” högra hand och presumptive
tronarfvinge.

Lenning testamenterade hela sin stora
förmögenhet till allmännyttiga ändamål. Den efter
honom förrättade bouppteckningen upptog med låga
värden

Tillgångar ......kr. 847,208:03
Skulder .........„ 11,399:82
Behållning kr. 835,808:21;

men genom realisering däraf blef en behållning af
1,400,000 kronor och fördelades till:

1:o Lenningska pensionsfonden 300,000 kronor,
hvaraf årliga inkomsten utdelas till sådana
personer af alla samhällsklasser i Norrköping, hvilka
oaktadt redbart och sträfsamt arbete kommit på
obestånd;

2:o Lenningska fonden 100,000 kronor, hvaraf
årliga afkastningen skall utdelas åt arbetare vid
Drags fabrik för långvarig tjänst eller
yrkesskicklighet;

3:o John och Mathilda Lennings sjukhem
610,000	kronor, afsedt för obemedlade, obotligt
sjuka, tillhörande Norrköpings samhälle;

4:o John Lennings väfskola 300,000 kronor, i
hvilken praktisk och teoretisk undervisning
meddelas lofvande ämnessvenner i väfnadskonsten.

John Lenning är genom dessa stiftelser sin
stads störste välgörare och som sådan kommer
han att lefva i tacksamt minne.


Nils August Silfverschiöld.

På Kobergs säteri i Vestergötland föddes
Nils August Silfverschiöld år 1787. Genom
sin moder, sondotter till Jonas Alströmer och
dotterdotter till Nils Sahlgren i Göteborg, blef han
genom dessas testamentariska förordnanden utsedd
att blifva en af Sveriges störste jordägare.

Silfverschiöld studerade vid Upsala akademi i
7 år, tog hofrättsexamen samt ingick som e. o.
tjänsteman så väl i hofrätten som kongl. m:ts
nedre justitierevision. Under sin studietid gjorde
han vidsträckta resor genom Norrland, via Torneå
till Finland och därifrån till Petersburg och Moskwa.
Efter slutade studier genomreste han först Norge
samt därefter under halftannat års tid England,
Skotland och Irland. Från England styrdes kosan
år 1810 till Paris, vid hvilken tid Napoleon stod
på höjden af sin makt, och den svenske ädlingen
var närvarande vid Napoleons förmälning med
Marie Louise. En under hans vistelse i Paris
inträffad händelse påminner, ehuru obetydlig i och
för sig själf, lifligt om den gamla satsen, att af
små orsaker härledas ofta stora verkningar.

Den bekante ”kungamakaren” baron Otto
Mörner befann sig just då i Paris och hade
egenmäktigt satt sig i förbindelse med marskalk Bernadotte
rörande tronföljarevalet i Sverige. Mörner ansåg
sig hafva vunnit sitt mål. Frågan gällde dock att
kunna komma hem så tidigt till riksdagen i Örebro,
att valet där icke innan dess hunnit blifva afgjordt.
Men kungamakaren, som alltid var stadd i
penningebehof, stod utan reskassa hem. Hos svenske
ministern i Paris, Lagerbielke, hade hans begäran
i detta afseende blifvit snäft afvisad. Lagerbielke,
som förde ett mycket lätt och gladt lif i sällskap
med nöjets lätta prestinnor, var själf alltid ansatt
af björnar, och detta i så hög grad, att han blef
bysatt på S:t Pelagie för skuld. Otto Mörner
anförtrodde då sina planer och sina bekymmer för
hemresan åt den unge Silfverschiöld samt fick af
honom genast det erforderliga beloppet. Denna
vänskapstjänst är hörnstenen af Bernadotteska
dynastiens konungatron. Ty det är bekant, att i och
med Mörners hemkomst opinionen inom riksdagen
allt mer och mer tournerades till Bernadottes
förmån, ej minst genom de löften om guld och gröna
skogar från den franske marskalken, hvilka Mörner
och konsorter läto utsprida.

*



Året därpå hemkom Silfverschiöld till Sverige
och öfvertog vid sin faders strax efter timade död
fideikommissrätten till de stora egendomarna Dal,
Gåsvadholm, Koberg, Lifvered och Stora Alfhem,
åt hvilkas förvaltning han sedan ända till sin död
ägnade sig. Efter dessa egendomars tillträde
införde han de förbättringar i jordbruket, hvilka han
inhämtat under sin vistelse i England, och följde
med oförminskadt nit tidens allt mera stigande
utveckling i detta hänseende, liksom han under den
senare perioden af sitt lif nedlade betydande
kostnader på den rationella hushållningen af sina
vidsträckta skogar. Redbar och rättrådig som
människa, var han som husbonde allvarlig och noggrann,
men på samma gång faderligt mån om sina
underhafvandes bästa, uppförde småskolor och
slöjdskolor samt insatte penningar i lifränteanstalten för
godsens barn för att tillförsäkra dessa hjälp på
gamla dagar.

Friherre Silfverschiöld var en aristokrat af
gamla stammen, hvilken i sitt namn såg en dyrbar
pligt till egen förädling, men han var en liberal
aristokrat, sådan man är det under Albions fria
konstitution, och med sådant skaplynne var det
naturligt, att hans politiska åsikter också voro
frisinnade. Visserligen visade han sig icke så ofta
på Riddarhuset, men då han infann sig, deltog han
med lifligt intresse i förhandlingarna och
företrädesvis i den häftiga partikampen under 1840—1841
och 1844—1845 års riksdagar, vid hvilka han var
ledamot af statsutskottet.

Få medlemmar af vårt Riddarhus hälsade ock
med så ärlig tillfredsställelse som han vårt nya
statsskick, for hvars genomförande han lifligt
intresserade sig.

Någon ordensdekoration mottog han aldrig.

Bibehållande ända till sin lefnads slut tankens
och minnets skärpa, afled i Göteborg den gamle
ädlingen vid 91 års ålder och efterlämnade en
boupptecknad förmögenhet:

Tillgångar ......kr. 3,946,233:60
Skulder ........„ 332,823:46
Behållning kr. 3,613,410:14.


*

Den silfversköld, som af ädle förfäder gafs
honom att bära, lämnade han lika glänsande ren i
arf åt sina efterkommande, och hans namn kvarstår
därå som ett de stilla dygdernas manande minne.


Axel Gabriel Bielke.

Bielke föddes på Sturefors år 1800. Fadern
var Thure Bielke, den på sin tid
riksbekante så kallade dumme Bjelken, känd för sin stora
enfald och därifrån härledande löjliga konversation,
hvarpå några prof ej saknar sitt intresse att anföra.

Denne Thure Bielke berättade som ung för
sina föräldrar, att han hade varit i svinhuset och
sett på, huru pigan varit fasligt elak mot grisarne.

— Huru bar hon sig då åt? — frågade fadern.

— Jo, då hon gaf dem mat, fingo de endast
en silfversked att äta med och då började de att
slåss om hvilken af dem, som skulle begagna den.

Pigan hade nämligen fått en silfversked med
i ämbaret.

Som äldre frågade han sin kusk, som alltid
var hans förtrogne och rådgifvande vän, hvad en
väderflöjel tjänade till.

— Jo, den visar vinden — upplyste kusken.

— Men hur vet han det? — frågade Bjelken.


Såsom blifvande rik fldeikommissarie önskade
föräldrarne, att han skulle gifta sig, och frågade,
om det ej var någon flicka, som han tyckte om
och ville gifta sig med.

— Jo, — svarade han, — jag vill gifta mig
med min syster.

Då fadern upplyste, att detta ej kunde gå för
sig, svarade dumme Thure:

— Men pappa är ju gift med mamma.

Emellertid blef han gift med en fröken Hård
af Segerstad och fick i henne en förträfflig hustru,
som med förstånd skötte både sin man och hans
stora egendomar. Då grefvinnan, honom ovetande,
skulle ut och åka och han träffade sin vän kusken,
när denne höll på att spänna för, frågade han:

— Har du hört, om jag får följa med?

*

Axel Bielke var dumme Bjelkens andre son,
aflade student- och kameralexamen samt
tjänstgjorde någon tid i k. m:ts kansli, men tog snart
afsked.

Vid faderns död 1833 ärfde han den stora
egendomen Tureholm i Trosa landsförsamling, hvars
slott under hans tid blef ett af vårt lands aldra
största, dyrbaraste och mest sevärda museer.

Axel Bielke var en af Sveriges allra finaste
konstkännare och störste samlare samt dessutom
stiftare af Svenska konstföreningen, hvars 
verksamhet började 1832. Han var ock en af de mest
nitiske bland anordnarne af denna förenings äldre
utställningar, genom hvilka man sökte ersätta
bristen af ett konstmuseum. För det 1866 öppnade
Nationalmuseum i Stockholm intresserade han sig
lifligt och blef från början ledamot af dess nämnd.
År 1871 kallades han till vice præses i Fria
konsternas akademi.

Icke allenast inom Sverige samlade Bielke alla
slags konstsaker, utan han gjorde äfven årligen
vidsträckta utrikes resor för att inköpa och
komplettera sina konstsamlingar. Till sist hade han
så stora samlingar, att vid hans död stodo en hel
mängd lårar med sådana saker ouppackade på
Tureholm.

En betydlig förmögenhet satte honom i stånd
att fritt följa sin böjelse och odla sin smak.
Konstsaker hade under Bielkes verksammaste tid föga
efterfrågan och till följd däraf lågt värde, hvilket
gjorde, att hans konstskatter stodo i relativt billiga
inköpspriser. Då konung Karl XV på 1860-talet
började sina inköp af konstalster för Ulriksdals
slott, kommo han och Bielke ofta i kollision om
dyrbara saker, som båda ville förvärfva sig.

Axel Bielke testamenterade en stor del af sina
dyrbara samlingar till svenska staten, och dessa
räknas bland Nationalmusei vackraste sevärdheter.
Till tacksamhet härför står Axel Bielkes namn på
stora taflan i musei vestibul.

Axel Bielke var en god husbonde och mycket
välvillig mot sina underhafvande: hans
arrendatorer hade billiga arrenden och voro välbärgade.

Han dog ogift vid 77 års ålder och
efterlämnade en boupptecknad förmögenhet:

Tillgångar ......kr. 1,140,391:78
Skulder ........„ 23,461:51
Behållning kr. 1,116,930:27.


Tureholm ärfdes af hans brors- och systerbarn,
och där kvarstå ännu stora och dyrbara
konstskatter.


Peter Hammarberg.

Tillhörande en af stadens förnämsta
köpmanssläkter af den så kallade ”gräddan”,
föddes Peter Hammarberg i Göteborg år 1814.

Så väl hans far som hans farfar voro
grosshandlare och riksdagsmän för Göteborgs stad i
borgareståndet, den senare vid den märkvärdiga
kröningsriksdagen i Norrköping år 1800. Peter
Hammarbergs lefnadsbana blef också köpmannens.

Efter slutade skolstudier fick han anställning
på den store hedersmannen Sven Renströms
kontor och tillvann sig snart dennes odelade
förtroende, helst som mellan dem båda fanns flera
likheter i både lynne och karakter. Renström fann
hos den unge kontoristen i hög grad de förträffliga
egenskaper, som utmärkte honom själf:
gudsfruktan, allvar, plikttrohet, arbetsförmåga och framför
allt en orubblig hederskänsla. Därför ej att undra
på, att Renström tog Hammarberg efter några års
tjänst till sin kontorschef och omfattade den unge
mannen med så innerlig tiilgifvenhet och 
vänskap, att i slutet af 1840-talet Hammarberg blef
kompanjon i den ansedda firman Sven Renström
& C:o.

De båda kompanjonerna kompletterade
hvarandra, och under deras tjuguåriga samarbete rådde
dem emellan blott vänskap och harmoni.

Renström var mycket sparsam och utgaf för
egen räkning ej ett öre mer än som var
nödvändigt, men var liberal i stort och frikostig att lämna
bidrag till sådana välgörande ändamål, hvilka hans
skarpa, genomträngande förstånd ansåg befogade,
för att därigenom det afsedda ändamålet kunde
vinnas. Däremot var Hammarbergs sparsamhet
utpräglad snålhet, i smått som i stort, och den
förvärfvade honom namnet ”Knusselpelle". Renström
var gammaldags gudfruktig, besökte kyrkan hvarje
söndag, men förde aldrig sin religiositet på
läpparna. Hammarberg däremot slöt sig till de
frikyrklige och var i tankar, ord och åthäfvor s. k.
”läsare”.

På Renströmska kontoret fanns i
kompanjonernas särskilda rum en mycket stor kassakista,
hvartill var konstlås med endast två nycklar, hvaraf
de båda kompanjonerna innehade hvar sin. En
dag, då Renström satt vid sitt frukostbord en
trappa upp i samma hus, kom kassören Ifvarsson
uppspringande och skrek med andan i halsen:
”Grosshandlare Hammarberg ligger inlåst i stora
kassakistan, och ingen af oss på kontoret kan
öppna!”

Hammarberg skulle nämligen upptaga några
handlingar ur denna kista, som var mycket djup,
och klef for bekvämlighetens skull in i densamma,
hvarvid locket slog igen, gick i lås, och
”Knusselpelle” låg skrikande inuti. Renström skyndade
ned, låste upp kistan och befriade den halfkväfde
kompanjonen ur sin olyckliga belägenhet. Denna
händelse tillhör ännu i dag minnena från Göteborgs
forna köpmannatid.

Renström var med sina öfverlägsna
egenskaper Göteborgs främste och mest representative
man, och under hans lifstid kunde icke
Hammarberg uppnå någon mera framskjuten ställning.

Först sedan Renström gått hädan, fick
Hammarberg upptaga en del af sin ansedde
kompanjons många förtroendeuppdrag. Förut ledamot af
stadsfullmäktige och handelsföreningen, blef han
nu ordförande så väl i den senare som i
handels- och sjöfartsnämnden samt dessutom
styrelseledamot i Skandinaviska banken och Renströmska
fondens förvaltning. Var ock i 12 års tid
riksdagsman för Göteborgs stad i Andra kammaren.
Ända till sin död var han ordförande i Göteborgs
missionssällskap.

Hammarberg var en from och god man, som
omfattade med varmt intresse allt som kunde främja
gudsfruktan och goda seder, men var på samma
gång icke ofördragsam mot dem, som hade andra
åsikter än han själf. Han öfverlefde sin förre 
kompanjon i 19 år och efterlämnade en boupptecknad
förmögenhet:

Tillgångar ......kr. 1,065,190:93
Skulder ........ „ 27,206:25
Behållning kr. 1,037,984:68.


Han hade dessutom förut, vid hustruns död,
afvittrat sina två barn med 600,000 kronor.


Nathan Johan Suber,

ungersk jude, var född år 1778. Hans ungdom
inföll under de stora franska revolutionskrigen, i
hvilka oroliga tider förvärf var mera att finna vid
arméerna än i de borgerliga näringarna. När
Napoleon gjorde sina berömda fälttåg i Tyskland,
var Suber deltagare däruti och bevistade
bataljerna vid Austerlitz, Jena, Friedland och Wagram,
dock icke stridande under fanorna, utan bland de
marodörer, som alltid åtfölja de stora härarna,
och som befria de fallne krigarne från i evigheten
onyttiga pengar, ur m. m. För desse arméernas
afskum finnes hvarken vän eller fiende, utan de
fallne blifva på lika sätt behandlade.

Under denna tid lär Suber på ett eller annat
sätt hafva gjort bekantskap med marskalk
Bernadotte, för hvilken hjälte han fattade den lifligaste
beundran. Efter att Bernadotte blifvit svensk
kronprins och sedan krigen rasat ut, måste Suber tänka
på fredliga värf, och han beslöt sig då för att välja
samma nya fädernesland som Bernadotte samt
begaf sig i sällskap med den sedermera blifne
hofskräddaremästaren Kæding till Sverige. Suber hade
i sin ungdom arbetat i guldsmedsyrket och bland
annat lärt sig, huru tyskarne ur soporna togo reda
på allt affall af något värde. Bosatt i Stockholm,
gjorde Suber resor till landsortsstädernas
guldsmeder och lärde desse att taga reda på sitt affall,
hvilket han köpte, och gjorde samtidigt inköp på
landsbygden af gammalt silfver och
specieriksdalrar. Affären gick bra, och Suber köpte eget hus
i Clara församling samt inrättade där en slags
verkstad, som egentligen bestod i en härd och
deglar för smältning af silfver. Under dessa resor
och på marknader förvärfvade han sig en del
tvetydige affärsvänner, som i honom funno en icke
nogräknad köpare.

Suber hade till princip att icke köpa och
betala något silfver, förrän han fått det nedsmäldt.
Affärsvännerna mottogos med den allra största
diskretion, inga vittnen funnos och hans betjäning
i affären utgjordes af en ”inmurad” dalkulla, som
skötte hans s. k. ”vippgalge”. Blifven förmögen,
slog sig Suber på procenteri, tog sju för tu, eller
rättare sagdt sjuttiosju för tu, och i den vägen
har Stockholm aldrig haft hans like. Ofta hade
Suber framstående män bland sina låntagare,
såsom generaltulldirektören baron Gyllenhaal, hvilken
nödd och tvungen tillika måste infinna sig som
”table d’ôte-major” på Subers kalaser och
spelpartier.

Denne Gyllenhaal var i ständig
penningeförlägenhet och missbrukade måhända af denna
orsak sin framskjutna ställning till den grad, att han
försålde indrägtiga ämbeten inom tullverket, hvilket
förhållande var så allmänt kändt, att ej allenast
den omutbara tidningspressen allt som oftast
framhöll hans mandaler i mutkolfsväg, utan biskop
Holmström offentligt i prästeståndet under
riksdagen angrep Gyllenhaal för denna skamliga handel.

Emellertid blundade regeringen härför och gaf
honom icke afsked på grått papper, troligen därför,
att Gyllenhaal, bland annat stod i stor gunst hos
Oscar I och var af denne konung anförtrodd
förmynderskapet öfver hans och Emilie Högqvists
barn.

När elden slutligen slocknade å juden Subers
härd, kunde hans samtida med skäl hafva utropat
ett ”hip, hurra!”

*

Som detta utrop egentligen gäller judar, och
anledningen därtill troligen i vår tid är obekant,
så torde dess ursprung hafva sitt intresse.

Då den fanatiske Peter Eremiten predikade
korstågen, förde han med sig en fana, hvarpå stod
H. E. P., hvilket betydde Hierosolyma est perdita,
det vill säga: Jerusalem är förloradt.

Folket, som ej förstod latin, läste detta
bokstafligen, och så snart man såg en jude, ropades:
”hip, hurra, hip, hip, hurra, hurra!”

Detta är dock nu 800 år sedan, och i våra
dagar tyckes uttrycket ha öfvergått från krusaderne
(korsfararne) till — krusen.

*

Suber dog år 1849 och efterlämnade en
boupptecknad förmögenhet af 599,474 rdr 24 sk. 1
rst. banko eller ungefär 900,000 kr.

Han hade i sitt testamente gjort donationer
till Mosaiska församlingen 800 rdr b:o, till fattige
i Clara och Kungsholmen 200 rdr b:o och till Prins
Carls inrättning 100 rdr b:o.


Dynastien Leja.

Dess svenske stamfader, Benjamin Leja,
föddes i Hamburg den 1 januari 1801.
Gift och fader vid 16 års ålder, lärde han i
ungdomen tillverka optiska instrument och hade sitt
hemvist i staden Altona, innan han vid 25 års
ålder öfverflyttade med hustru och fyra barn till
Stockholm.

Leja tillverkade här från början termometrar
och barometrar, hvilka han med kgl. maj:ts
allernådigaste tillstånd ägde rättighet att afyttra icke
allenast i Stockholm, utan äfven på alla utlysta
marknader inom hela Sveriges rike, samt reste
själf land och rike omkring och försålde sina varor.

På något besynnerligt sätt fick han till och
med göra den store konungen Karl Johans
bekantskap och vann i_hög grad högstdensammes
bevågenhet.

I utlandet florerade den tiden ett slags
hasardspel med kulor, kalladt ”biribi”. Eget nog,
fick Leja kungligt tillstånd att, vid sidan af sin
affär på marknader i landsorten, idka biribispel.
På de stora marknaderna Hindersmessan,
Distingen och Fastingen trängdes folk af alla
samhällsklasser omkring judens biribitaflor, och Leja visste
att grundligt pungslå ”die dumme Schweden”.
Karl Johan, som tyckte, att de skånske magnaterna
voro för pösiga och behöfde en liten åderlåtning,
gaf därjämte Leja tillstånd att med sina
biribitaflor besöka Ramlösa brunn, och ten schlipete Leja
visste äfven att med egen stor vinst utföra
monarkens önskningar.

På så sätt förtjänade Leja grundplåten till sin
förmögenhet och inköpte huset n:r 10 & 12 vid
Gustaf Adolfs torg samt öppnade där en
försäljning i stor skala af alla slags utländska
lyxartiklar, men forlsatte ändock med sitt handtverk med
titel af kunglig hof-optikus. Äfven
Ramlösa-affären fortsattes, och Leja uppbyggde där ett stort
präktigt hus, som inreddes till spellokaler,
möblerades luxyöst, och affären fick oanmärkt florera
under hela Karl Johans regering.

Då under Oscar I:s tid spelprivilegiet indrogs,
skänkte den sluge Leja det magnifika hotellet i
Ramlösa till en välgörenhetsinrättning.

Leja påstås äfven varit begagnad på den tiden
som politisk spion för att i Tyskland och Schweiz
utforska, om svenskar hade någon slags beröring
med den fördrifna konungafamiljen.

Till det öfriga judafolket i Sverige och specielt
till dess församling i Stockholm stod Benjamin Leja
i mycket spändt förhållande. Stockholms gamla
judefamiljer voro mycket afundsjuka öfver Lejas
framgång och växande välstånd. Ännu mera
förargades de öfver att han flera gånger skänkte
2- à 3,000 riksdaler i taget till Stockholms fattiga för
att utdelas genom prästerskapet samt att han
enskildt bisträckte flera behöfvande kristna familjer,
hvilket allt var de andra judarne i Stockholm till
förargelse och galenskap.

På sitt sätt sökte de hämnas på Leja genom
att i taxeringsväg genom afgifter till församlingen
uppskörta honom långt mer än rättvist var i
förhållande till öfriga med honom jämförliga
församlingsbor. Detta gjorde, att Benjamin år 1853
öfverlämnade sin affär till bolaget Carlsson & Amilon
samt afflyttade från Sverige. Dessförinnan skänkte
han 20,000 riksdaler till Jakobs församling, att för
evärdliga tider intecknas i hans hus vid Gustaf
Adolfs torg, och hvaraf räntan årligen utgår till
fattiga inom församlingen. På samma gång aflät
han en skrift till Mosaiska församlingens i
Stockholm herrar föreståndare, hvilken skrift han lät
trycka och gratis utdela i Stockholm. Denna skrift,
hvaruti han säger sitt farväl till judiska
församlingen härstädes, innehåller en god del af Lejas
egen och annan biblisk historia samt är af dråpligt
innehåll. Inledningen börjar med detta motto:

”På den främmande må du ockra, men icke
på din broder.”

Härefter fortsätter Leja:

”Då jag efter 30 års vistande här i staden och
nära nog lika länge utöfvad borgerlig handtering
numera funnit mig föranlåten, icke blott att till
andra öfverlåta min handelsrörelse, utan äfven att
uppsäga burskap för att mig annorstädes bosätta,
anser jag mig böra hos eder anmäla detta steg,
för att säga ett ömt farväl, och äfvenledes för att
ytterligare påminna om, hvad jag redan som
hastigast anmält, angående befrielse för församlingens
taxeringsmän från besväret att vidare debitera mig
för afgifter till församlingen. Att detta besvär varit
det enda, som någonsin gjort mig hos eder
ihågkommen, har jag icke kunnat undvika att se; och
efter som det varit det enda, så har det också
skett särdeles grundligt och con amore. Att härom
ändtligen en gång öppet säga eder mitt hjärtas
tankar, har jag ansett lämpligt, innan vi skiljas.
Otacksam vore jag, om jag icke erkände det
smickrande uti att på listan öfver församlingens
ledamöter hafva blifvit ställd främst, vore det än i ett
afseende, däri jag icke förtjänat det, och jag är
icke oblyg nog att tro, det jag i det afseendet kan
mäta mig med flera, som blifvit stälda långt efter
mig. Ni kännen bäst själfva, att jag är taxerad till
400 riksdaler till församlingen, och att ingen annan
dess ledamot betalar mer än 300 riksdaler. Jag
har naturligtvis blifvit beskattad efter herrar
taxeringsmäns samveten, d. v. s. efter deras innerliga
och fulla öfvertygelse om rättvisan af åtgärden,
men jag måste till min blygd erkänna, att jag icke
förmått inse grunderna för denna öfvertygelse.
Efter hvilken norm bedöma dessa herrar och män
hvad en person verkligen äger och förtjänar? Icke
bör det vara blott på grund af en tro, att han
möjligen kan komma ut med att erlägga det
påförda. Det bör vara på grund af allmänt synlig
förmögenhet. Och huru synes en sådan? Månne
endast uti en betydlig rörelse? Detta sken kan
allt för lätt bedraga. Jag har af egen erfarenhet
lärt, huru vansklig t. ex. handel ofta är. Den
handel jag drifvit har varit rätt betydlig och gått hvad
man kallar friskt, men hvad vinst den verkligen i
längden gifvit, kan ingen bedöma, som icke med
egna ögon sett in uti rörelsens gång. Emellertid
skulle jag skrymta oförlåtligt, om jag sade att jag
icke förtjänat på min handel och att jag icke
därunder samlat någon förmögenhet, men jag påstår
utan all tvekan, att mina verkliga tillgångar icke
kunna mäta sig med flera andras inom
församlingen, hvilka dock blifvit taxerade långt mindre än
jag. Jag för min del har aldrig funnit mig hafva
råd till lysande nöjen, icke ens till stora
bekvämligheter. Jag har t. ex. aldrig haft så kallade
”sommarnöjen”, aldrig ekipager, aldrig granna
våningar, aldrig kalaser o. d. Jag har arbetat och däri
funnit mitt nöje; och kanske är detta skälet, hvarför
jag förvärfvat mig någon förmögenhet och af
församlingens taxeringsmän blifvit ansedd att hafva
förvärfvat ännu mer än verkliga förhållandet är.
Däremot finnas många församlingsledamöter, som
visat sig äga långt mera och som följaktligen äfven
ägt det, då de äro kände för kloke män; och jag
har rätt att vara öfvertygad om, att det måste
förtryta dem att anses vilja depensera mera på
sin lefnad och sina nöjen, än på bidrag till det
allmänt nyttiga”.

Härefter anställer Leja jämförelser mellan sig
och andra judar: Herrar A. F. Mann och G.
Michaelson vore taxerade till 300 riksdaler, A. L. Lamm
250 riksdaler, L. Meyerson och S. L. Lamm 225
riksdaler, ehuru desse hafva mycket större
förmögenhet än han. Så kommer ordningen till August
Davidson, taxerad till 111 riksdaler, doktor A. Lamm
75 riksdaler, hvilken sistnämnde på besvär fått
denna summa nedsatt till 45 riksdaler, ehuru han
fått 100,000 riksdaler i hemgift med sin hustru
samt svärfadern bekostar sin dotters och mågs
hushåll, hyra, ekipage och utskylder, dessutom
droge doktor Lamm stor inkomst af sin praktik
som erkänd skicklig läkare. Lejas båda
bodbetjänter, som äro gifta och hafva familjer, men
endast sin aflöning att betala för, hade samma
uppskattning som doktor Lamm. Därefter kommo
Jakob Philipsons i Norrköping båda mågar, doktor
Levertin och grosshandlaren Carl O. Levertin,
hvaraf den förre vore taxerad till 30 och den
senare till 25 riksdaler, ehuru de vid sina giftermål
erhållit hvardera 100,000 riksdaler i hemgift af sin
svärfader, den s. k. ”Marieborgstjuren”.

Till sist afslutar Leja sin skrift:

”Jag vill icke anställa vidare jämförelser; de
blifva tröttande och äfven motbjudande. För en
gång har jag öfvervunnit vederviljan däremot och
velat underrätta eder innan vi skiljas, att jag icke
varit blind för den rättvisa och välvilja, hvaraf
jag alltid haft att mig hugna. Att detta ensamt
bestämt min afflyttning från Stockholm vill jag väl
icke säga, men jag kan icke neka, att utan del
däruti har det verkligen icke varit. Skulle jag i
denna min afskedsskrifvelse hafva kommit några
ömtåliga ställen allt för nära, så får jag trösta
mig och afvakta följderna med fullkomligaste lugn.

Stockholm den 12 juli 1853.
B. Leja,
kunglig hofoptikus”.

Från Stockholm styrde Benjamin Leja kosan
till Norrköping och öppnade där liknande affär,
men trifdes icke, utan sålde affären och flyttade
till Paris.

I början utöfvade han äfven där sitt gamla
yrke, gaf kejsar Napoleon en kikare och blef
kejserlig hofoptikus. Napoleon III lärde snart, liksom
förut Karl XIV Johan, inse Lejas lämplighet och
förmåga i politiska intriger och engagerade honom
som spion.

Omedelbart efter Fredrik den syvendes död i
november 1863 flyttade Leja till Altona och gaf
därifrån sin herre noggranna underrättelser under
Preussens krig först med Danmark och sedan med
Österrike.

Leja slapp dock upplefva kejsardömets fall.
Han dog i Altona få dagar före krigets utbrott
eller den 11 juli 1870.

I Altona och Hamburg utöfvade Leja mycket
stor välgörenhet emot fattiga och fick vid sin död
beröm därför i ”Hamburger Nachrichten”.

*

Sedan Lejas fyra söner blifvit vuxne, var
förhållandet mellan dem och fadern långt ifrån godt.

Sitt hus vid Gustaf Adolfs torg hade han vid
sin aflyttning lämnat till disposition åt sin svåger,
Davidson, den s. k. ”Dubbel-Isak", hvilken satte
upp hyrorna, men redovisade icke högre belopp
än förut. Detta förtröt Leja, men till följd af
kontraktets innehåll kunde han icke blifva utaf med
Davidson på annat sätt än genom försäljning af
huset. För detta ändamåls vinnande gjorde Leja
en fingerad försäljning af huset till sin äldste son,
Adolf, som skulle upptaga alla hyror och därför
redovisa till fadern. Leja hade den oförsiktigheten
att utfärda köpebref på huset, innan han fick
likviden ordnad, och Adolf fick fastebref på huset,
som skulle likvideras först efter gamle Lejas död,
med beräkning af 5 proc. ränta från dödsdagen.
Leja ville hafva reverser af sonen för köpesumman,
som han uppgaf vara 300,000 riksdaler, men Adolf
nekade och uppgaf, att köpesumman var endast
150,000	riksdaler.

Härom uppstod rättegång vid Stockholms
rådhusrätt. Faderns talan fördes af notarien Franz
Sjöberg, sonens af kgl. sekter Dalman.

Slutligen ingicks dock förlikning och
köpesumman bestämdes till 225,000 riksdaler.

Man skulle kunna tro, att saken därmed var
utagerad, men så blef icke förhållandet. Båda
parterna ångrade sig och vidblefvo ömsesidigt sina
förra yrkanden, och rättegången återupptogs samt
afgjordes slutligen genom k. m:ts dom på så sätt,
att Adolf ålades till fadern utgifva
inteckningsförbindelser å 205,000 riksdaler.

Leja kunde aldrig förlåta sin son Adolf detta
streck, och vid fader Benjamins död tre år
därefter funno hans söner till sin öfverraskning, att
fadern genom af vice häradshöfdingen Axel
Hertzman i laglig form upprättadt gåfvobref skänkt båda
reverserna å 205,000 riksdaler till sina forna
medhjälpares, Carlsson och Amilon, barn, hälften till
hvardera.

Benjamins sterbhusdelägare instämde Carlsson
och Amilon med yrkande att utfå reverserna, på
grund af gåfvobrefvets olaglighet, och sökte jäfva
vittnena, häradshöfding Hertzman och
cigarrhandlaren Schmidt, men förlorade målet i alla
instanser, hvadan Adolf Leja ålades att till Carlssons
och Amilons barn utbetala hela beloppet jämte
ränta.

Adolf Leja dref ingen större affär. Hans
geschäft bestod i handel med symaskiner, hvaraf
han vid sin död hade ett lager af 80 stycken.
Adolf öfverlefde sin far i icke fullt fyra år och
efterlämnade en boupptecknad förmögenhet af:

Tillgångar ......kr. 431,042:47
Skulder .........„ 234,979:23
Behållning kr. 196,063:24.


I Adolf Lejas bouppteckning är huset vid
Gustaf Adolfs torg upptaget till ett taxeringsvärde af
380,000	riksdaler.

Andre sonen, Herman Leja, föddes i Altona
år 1818, uppfostrades i Stockholm och begaf sig
vid några och 20 års ålder till Amerika samt dref
där en stor affär med försäljning af rökpipor,
importerade från Tyskland.

Hemkommen till Stockholm efter några års
vistelse i Amerika, slöt han sig till sin ett år äldre
broder Adolf. Båda voro ogifte. Genom
testamente fick Herman ärfva sin broder Adolfs
efterlämnade förmögenhet. I Stockholm gjorde han ej
andra affärer än inkasserade hyrorna af sitt hus
vid Gustaf Adolfs torg.

Herman Leja dog år 1880 och efterlämnade
en boupptecknad förmögenhet af:

Tillgångar ......kr. 587,443:51
Skulder ........„ 147,702:74
Behållning kr. 439,740:77.


I Herman Lejas bouppteckning är huset vid
Gustaf Adolfs torg upptaget till ett taxeringsvärde
af 563,000 kronor.

Herman Leja testamenterade sin förmögenhet
till sina syskonbarn, och på herr Simon Sachs,
eller rättare på hans hustrus, fru Matilda Sachs,
född Leja, del kom en fjärdedel. I händelse de
öfriga arfvingarne ville sälja sina andelar i huset
vid Gustaf Adolfs torg, så voro de skyldiga att
hembjuda sina andelar till Simon Sachs, som är
ensam ägare af huset, hvilket nu har ett
taxeringsvärde af 761,500 kr.

Tredje sonen, Joseph Leja, föddes, liksom de
äldre bröderna, i Altona år 1822 och var endast
ett år gammal, när fadern flyttade till Stockholm.

Joseph var den skickligaste af sin faders söner
och den bäst begåfvade af bröderna samt ägde
sin faders enqrgi och stora förmåga. I
affärskicklighet öfverträffade han till och med sin far.

Unge Joseph arbetade med lif och själ i sin
faders affär, men sedan han blef äldre, kom han ej
rätt bra öfverens med fadern. Joseph började
därför i slutet af 1840-talet egen affär i huset n:r 5
& 7 Regeringsgatan, under firma Joseph Leja,
hvilken affär alltsedan fortgått i samma lokaler.
Inom kort sålde sonen dubbelt så mycket
galanterivaror som fadern, hvilken såg sin affär, trots
alla ansträngningar, gå tillbaka i konkurrens med
sonens, och detta smärtade gamle Benjamin. Sättet
för försäljningen var dock lika hos både far och
son, ty de accepterade vanligen anbud å hälften
af det begärda priset med det vanliga uttrycket,
som sedan öfvergått till ordspråk: ”Det är herrns,
sad’ Leja”.

Joseph Leja dog vid 41 års ålder år 1863
under en affärsresa i Frankfurt am Main efter en kort
sjukdom, men gjorde därstädes elfva dagar före
sin död sitt testamente, som innehåller de mest
noggranna bestämmelser, huru hans affär skulle
handhafvas för all framtid.

Joseph Leja efterlämnade en boupptecknad
förmögenhet af:

Tillgångar ......kr. 310,751:60
Skulder ........ „ 133,994:74
Behållning kr. 176,756:86.


Däruti var dock icke upptaget hans varulager,
som antagligen representerade ett värde af 300- à
400,000	riksdaler och ägdes af hans hustru Jenny
Leja, född Schloss.

Joseph Leja efterlämnade ett enda barn,
dottern Matilda, som vid faderns död var 15 år gammal.

I sin handel biträddes han af fyra bröder Sachs,
judar från Walldorf i Sachsen-Meiningen.

Hufvudpunkterna i Joseph Lejas testamente
lyda sålunda:

”Såsom hittills, så skall ock framgent ingen
bolagsman upptagas i min handelsrörelse, och jag
lägger mina arfvingar på hjärtat såsom en helig
plikt, att samvetsgrannt uppfylla detta mitt
förordnande. — Om min dotter Matilda Leja gifter
sig med herr Simon Sachs från Walldorf, skall
denne öfvertaga hela den ursprungliga af mig
etablerade och sedermera af min hustru fortsatta
rörelsen i Stockholm, emot utbetalning af värdet af
hälften till min hustru Jenny Leja, född Schloss,
i de terminer och afbetalningar, hvarom
öfverenskommelse kan träffas, och emot nöjaktig
säkerhet för dessa termininbetalningar. Dock
bestämmer jag därvid, att äfven han ej får upptaga någon
delägare i affären. I motsatt fall skall rörelsens
skötsel vara och förblifva uppdraget åt honom
ensam med en lön af 5,000 riksdaler”.

Därefter förordnar Leja, att de tre andra
bröderna Sachs skola kvarstanna i affären, Adolf
Sachs med en lön af 5,000 riksdaler, Salomon
Sachs med en lön af 3,000 riksdaler och Rudolf
Sachs med en lön af 2,000 riksdaler.

Alla dessa tre bröder Sachs äro nu döde, men
biträdde i firmans tjänst hela deras lif igenom.

Man kan väl antaga, att dessa tre bröder, i
enlighet med Joseph Lejas förordnande, ej voro
delägare i firman, utan endast tjänade för lön.
De samlade dock alla tre förmögenhet i firmans
tjänst.

Enligt efter dem förrättade bouppteckningar
efterlämnade de en förmögenhet af:

Adolf Sachs ......kr. 331,111:42
Salomon Sachs .... „ 237,079:76
Rudolf Sachs ......„ 199,059:84
Summa kr. 767,251:02.


Firmans hus n:r 5 & 7 Regeringsgatan var i
Joseph Lejas bouppteckning upptaget till ett
taxeringsvärde af 125,000 riksdaler och har nu ett
taxeringsvärde af 554,000 kronor.

Simon Sachs öfverlämnade häromåret firman
till sin son och sin måg, Artur Thiel, hvilken
senare dock gick ur den, när han blef kommissarie
vid Industriutställningen.

Efter den stora reparationen för ett par år
sedan äro nu firmans lokaler betydligt uppsnyggade.

Gamle Benjamin Lejas motto, som meddelades
här ofvan, genomlöper som en röd tråd och
innefattar en god del af firmans hela historia.


Carl de Geer.

Carl de Geer föddes på Leufsta år 1781.
Hans fader, Charles de Geer, var en af
Gustaf III:s oförskräcktaste motståndare vid denne
konungs våldförande af lag och rätt samt
oskadliggjordes under 1789 års riksdag genom att tillika
med Axel Fersen och Clæs Frietzky sättas i
fängsligt förvar på Fredrikshof till riksdagens slut.

Carl De Geer ingick vid 13 års ålder i
krigstjänst, blef tio år därefter ryttmästare, men tog
afsked efter två år. Efter sin fader ärfde han vid
24 års ålder alla till Leufsta bruk hörande
fideikommisser, hvarigenom han blef sin samtids
rikaste man.

I rikedom har Sveriges aristokrati allt sedan
Magnus Gabriel De la Gardies dagar aldrig haft
att uppvisa hans jämlike.

I allmänna värf inskränker sig De Geers
verksamhet till, att han var landtmarskalk vid 1823
och 1828 års riksdagar. Såsom sådan berömmes
han af sin samtid för den oväld, takt och blidhet,
hvarmed han förde klubban. Till detta beröm
bidrog nog i sin mån, att han vid dessa riksdagar
höll fri taffel på adelsklubben för ridderskapet och
adeln. Hans förtjänster belönades också af konung
Karl Johan med utnämning till grefve vid denne
konungs kröning, år 1818, och ytterligare år 1823
till en af rikets herrar och serafimerriddare.

De ärfda jordagodsen förökade De Geer
medelst inköp af flere stora egendomar, hvilka alla
sköttes med utmärkt omsorg på den tidens sätt.

I synnerhet lade han sin vinning om att vid
sina stora domäner hafva utmärkta byggnader på
både gård och gods och kan därför med skäl kallas
den store byggherren, ty, med undantag möjligen
af lagman Sylvan, kan under detta århundrade
ingen af Sveriges jorddrottar i detta hänseende täfla
med honom.

Vid Stora Sundby i Södermanland lät De Geer
till änkesäte åt sin grefvinna uppföra ett slott, som
är det vackraste privata i Sverige. Slottet
uppfördes efter ritning af engelske arkitekten Robinson
i stil af normandisk riddarborg, i likhet med
Walter Scotts berömda villa Abbotsford, och dess
fullbordande kräfde en tidrymd af 17 år. Inredning
och möblering däraf är i tidigare 1700-talets stil.
Dess stora riddarsal, 36 alnar lång, 18 alnar bred
och 12 alnar hög, prydes af dyrbara
gyllenläderstapeter, föreställande Alexander den stores historia.

De Geer, som var en skicklig affärsman, visste
att skaffa sig utmärkta konstsaker för fabulöst 
billiga priser. Ofvannämnda gyllenläderstapeter, som
fordom prydt Engsö slott och voro af mycket högt
värde, köpte han af änkegrefvinnan Sophie Piper,
född Fersen, för 100 riksdaler banko. För ungefar
samma pris köpte han i slutet af 1840-talet en
äkta servis af gammalt Sèvreporslin, sådant som
numera ej kan tillverkas, emedan den sortens lera
tagit slut, af hofmarskalken, grefve von Rosens
konkursmassa. Denna Sèvreservis sålde hans
dotterson, grefve Carl von Platen, kort före sin död
till hertigen af Westminster för 20,000 pund
sterling. Af excellensen grefve Jakob De la Gardie
köpte De Geer år 1837 Kulla Gunnarstorp med
inventarier och alla konstskatter för ett pris, som
ej ens motsvarade tafvelgalleriets nuvarande värde.
Detta tafvelgalleri, som är den största och
dyrbaraste privata samling i Sverige, gjordes af De Geer
till fideikommiss och skänktes till hans dotterdotter,
grefvinnan Elisabeth Wachtmeister, samt flyttades
år 1855 till mannens fideikommissegendom Vanås.

*

Carl De Geer var mycket god hushållare och
snål, för att ej säga girig. På Riddarhuset
beklagade han sig en gång öfver sina stora utskylder,
hvilket gaf näste talare anledning säga, det litet
hvar kunde önska sig att äga en sådan
debetsedel, som den förre talaren hade. Denna
sparsamhetsanda öfvergick för någon tid till den fixa idén,
att han var utfattig, och under denna tid tillskref
han sina samtlige förvaltare att indraga alla
dittills utgångna pensioner och understöd till gamla,
i hans tjänst utarbetade tjänare, bönder och
torpare, emedan han omöjligt vidare hade råd till
sådana utgifter. Hans grefvinna, som fått reda på
detta förhållande, skref emellertid till fogdarne, att
de ej skulle bry sig om att verkställa dessa
excellensens befallningar, utan fortfarande på hennes
risk lämna alla understöd som förut.

Excellensen satt gärna under den vackra
årstiden i den nuvarande Kungsträdgården i
Stockholm och medförde dit tre à fyra stora
konfektpåsar för de lekande barnens räkning. Hans nöje
bestod icke uti att kalla barnen till sig och vänligt
tilltala dem, utan uti att med fulla händer utkasta
karamellerna bland barnen, för att de skulle slåss
om dem.

Också ett nöje för ”en af rikets herrar”!

*

På 1820-talet var De Geer utsatt för ett
mordförsök.

Då han en afton gick öfver gamla
Slaktarhusbron, rusade tre karlar på honom och lyftade
honom öfver barriéren. De Geer fann sig dock
ögonblickligen i situationen och meddelade, att han
endast hade 30 à 40 riksdaler på sig, men om de
ville släppa honom, skulle han gifva dem en 
anvisning å Tottie & Arfwedson å 1,000 riksdaler
banko, eller också om de ville komma till honom
påföljande dag i hans bostad, n:r 15 Stora
Trädgårdsgatan, så skulle de få samma belopp kontant.
Rånarne började då underhandling, men ville
hvarken gå till Tottie & Arfwedson eller till honom
själf, för att hämta pengarna, utan nöjde sig med
excellensens hedersord att påföljande dag under
uppgifven adress sända dem 2,000 riksdaler banko.
De Geer sände äfven dagen efter det utlofvade
beloppet och forskade hvarken efter eller angaf
gerningsmännen.

*

De Geer var en frisk och stark karl, hade god
aptit och drack gärna goda viner, men han led de
senare åren af obstruktion, och efter middagen gick
han vanligen in i sitt rum, satte sig i en soffa, höll
händerna för magen och jämrade sig. En stund
därefter kom han ut lika kry som förut.

*

Med sin hustru, född Sprengtporten, hade han
ett enda barn, dottern Charlotte, född år 1813, gift
med grefve Baltzar von Platen. Han påstås äfven
varit fader till den beryktade Aurora Florentina
Magnusson, född år 1817, identisk eller icke med
den s. k. Vasaprinsessan Helga de la Brache. Denna
Aurora Florentina skulle, påstår skvallret, varit
dotterdotter till en af de åtta systrarna Löf,
mångkända för 100 år sedan genom sin utomordentliga
skönhet och sin lättsinniga lefnad, hvarom
Crusenstolpe och memoarförfattare från den gustafvianska
tiden hafva åtskilligt att berätta, och af hvilka en
var mäträss åt den store bildhuggaren Johan
Tobias Sergel, en andra åt Karl XIII, en tredje åt
hertig Fredrik Adolf och en fjärde åt brukspatron
Wegelin. Fadern till dessa flickor Löf var löpare och
tafveltäckare hos Gustaf III.

Emellertid blef — i förbigående sagdt — en af
dessa glada flickor Löf i lagligt äktenskap
stammoder till en hertig och ett dussin grefvar och baroner
af vår nutids allra förnämsta adel.

*

Carl De Geer dog vid 80 års ålder och
efterlämnade en boupptecknad förmögenhet af:

Tillgångar ......kr. 9,700,714:49
Skulder .........„ 149,435:20
Behållning kr. 9,551,279:29.


Hans egendomar voro upptagna efter den
tidens låga taxeringsvärden till 4,865,241 kr. 75 öre,
men skulle efter nutidens värden säkert
representera minst 20 millioner.

Som alla hans egendomar voro gravationsfria,
anbefallde han sina arftagare att aldrig låta inteckna
dem för skuld, likaledes rådde han sina 
efterkommande att aldrig taga aktier i bolag och framför
allt att akta sig för Motala verkstad.

Till lifräntor åt gamla tjänare anslogos 16,000
kronor om året, hvilket på de 448 pensionstagarne
representerade 35:80 för hvarje person. Till de
fattiga i 82 församlingar, i hvilka han ägde
fastigheter, skänkte han 5,488 kr. De Geers donationer
till allmännyttiga ändamål inskränkte sig till 8,500
kr., som gafs åt Löfsta församling.


Per Gustaf Linnerhielm.

Linnerhielm föddes å Olivehult i Östergötland
år 1796. Hans fader var
kabinettssekreterare och riksgeograf samt ägare af Olivehult i
Krigsbergs socken, hvilken egendom han hade inköpt
år 1785, och på hvars kultur han gjorde stora
förbättringar genom odlingar och byggnader. Vid
faderns död år 1819 blef Per Gustaf Linnerhielm
Olivehults ägare, på hvilket ställe han var
stationär under sin återstående 56-åriga lefnad, och
här ägnade han sig åt en landtmans af tidens
stormar alldeles oberörda sysselsättningar.
Visserligen hade 1809 års friare statsskick stadgat, att
frälsejord finge besittas af så väl frälse som ofrälse
man, men för att skilja de adlige godsägarne från
de ofrälse s. k. patronerna, begåfvade vår öfverhet
alltid de förre med klingande hoftitlar, och af detta
skäl blef vår Linnerhielm utnämnd efter
hvartannat till hofjunkare, kammarjunkare och
kammarherre, utan att ens hafva beträdt det kungliga
hofvets slippriga trappor. I konservatism och
envishet liknade kammarherre Linnerhielm mycket
kammarjunkare L. F. Rääf i Småland, utan att
dock äga den berömde Ydredrottens geni och stora
humanistiska bildning, men ej heller hans råa
seder och ohyfsade konversation, ty Linnerhielm var
en belefvad och välvillig man. Liksom Rääf, kunde
Linnerhielm aldrig förmå sig att sätta sin fot på
en ångbåt, ännu mindre i en järnvägskupé, och
ville föra fädernas enkla lefnadssätt, sådant det den
tiden framställdes inom ”Götiska förbundet”.
Linnerhielm skötte äfven sin egendom på fädernas
vis, men gjorde ej några reparationer, ej mindre
nybyggnader på gård och gods, utan lät allt
förfalla, men hans små lefnadsbehof och utgifter voro
mindre än gårdens afkastning, och på denna
hushållning samlade han kapital. På hans gård rådde
oinskränkt herravälde, och efterhand, sedan
grannar och sockenbor, genom motsatt hushållning mot
hans egen, kommit i beroende af honom och blifvit
hans gäldenärer, ville han äfven spela absolut
socken-envåldshärskare.

Till Olivehult höra öfver 3,000 tunnland skog,
och i Linnerhielms tid kunde man omöjligt få se
dess like i mellersta Sverige, för att ej säga i hela
Sveriges rike.

Den, som för 30 år sedan reste genom
Olivehults skogar mellan Tjällmo och Husbyfjöls
gästgifvaregårdar, glömmer troligen aldrig de jättelika
träden med sina höga kronor och yppiga grenar,
och därtill i en mark, så jämn och slät, att man
hvar som helst inne i skogen kunde åka med häst
och vagn både sommar och vinter, hvadan hela
skogen hade utseende af en ofantlig park, ty någon
småskog fanns icke. Som Linnerhielm aldrig sålde
en skogspinne och icke heller använde något virke
för gårdens hehof, stodo hans skogar orörda under
hela hans lefnad.

I januari månad 1863 rasade en våldsam storm
öfver mellersta Sverige; marken var ej kälfrusen,
och tusentals stora träd kullvräktes på Olivehults
skogar.

Åmmebergs bolag behöfde samtidigt köpa groft,
vackert virke till sina ej långt från
Olivehultsskogen belägna zinkgrufvor och gaf Linnerhielm ett
mycket fördelaktigt anbud på de nedblåsta träden,
att af bolaget afhämtas i skogen, men Linnerhielm
afslog anbudet af det skäl, att han aldrig af
princip sålde skog, utan virket fick hellre ligga på rot
och ruttna, hvilket det också gjorde.

Linnerhielm var en stor samlare, dock icke
precis af konstsaker. Hans samlingar bestodo vid
hans död bland annat af en mängd 2- à 300-åriga
åkdon, 130 stycken oberedda oxhudar och 300
dito kalfskinn samt en mängd fullpackade
koffertar, som ej varit öppnade på 50 år. På hans
begrafning dracks i huset förvaradt 80-årigt bränvin
och 30-årig porter samt åts 30 års gammal ost
och gästkringlor af 10 års gammalt hvete.

Linnerhielm dog knall och fall vid 79 års
ålder. Visserligen fanns då ett testamente,
upprättadt 44 år förut, till förmån för Krigsbergs
församling och Prins Carls inrättning, men, som
vittnena voro för länge sedan döda, utan att hafva
blifvit hörda vid domstol, var testamentet af noll
och intet värde.

Linnerhielm var ogift. Hans arfvingar voro
två fattiga systerdöttrar i Arboga, ett par fröknar
von Platen, af den i Sverige ointroducerade
släktgrenen. Dessa niécer kunde han aldrig tåla, ville
aldrig se dem, ännu mindre gifva dem understöd,
men de blefvo dock, troligen mot hans vilja, hans
arfvingar. Antagligen hade han ämnat, och
måhända äfven lofvat, att låta ärfva sig af sina
kusiner Egerström, med hvilka han lefde på mycket
vänskaplig fot.

Linnerhielm efterlämnade en boupptecknad
förmögenhet:

Tillgångar ......kr. 909,798:60
Skulder ........ „ 23,586:14
Behållning kr. 886,212:46.


Vid dödstillfället funnos 100,000 kr. kontant i
hans chiffonier.

Efter bouppteckningen påträffade en af
Arbogaarfvingarna ditsänd mamsell, som skulle vårda
boet, 8,000 riksdaler insydda i en soffdyna, hvilket
gaf anledning till en grundlig undersökning af 
möbler och böcker, hvarvid ytterligare 50,000 kr.
påträffades.

I ”konjakskäppar” hade han dock ej sina
reda pengar förvarade, såsom ett häromåret
aflidet stockholmsoriginal.


Johan Peter Quensel.

I Malmö, där hans fader var landskamrerare,
föddes Johan Peter Quensel. I denna sin
födelsestad ägnade sig Johan Peter åt
köpmansyrket, men flyttade snart till Göteborg, hvarest
han hade sin lefnadssaga inom en tidrymd af nära
ett halft sekel.

Quensel hade talanger, som förde honom framåt,
och dessa bestodo i arbetsamhet, viljekraft och
framför allt i en inbunden slughet, som gjorde
honom till en äkta merkuriison i detta ords
ursprungliga bemärkelse, ty, såsom allbekant är,
Merkurius var icke allenast köpmännens, utan äfven
skälmarnes och tjufvarnes gud.

Däremot felades hos honom totalt de anspråk,
som nutiden i första rummet ställer på en
köpman, nämligen heder, moral och redbarhet.
Härigenom kommo också snart hans talanger att röra
sig inom ett mycket inskränkt område.

Efter att hafva försökt sig inom flere
affärsbranscher, ingick Quensel som bolagsman i 
vinhandelsfirman Evers & C:o och utvecklade där
sina talanger på ett sätt, hvilket för en tid
beröfvade denna firma allt anseende och kulminerade
i en på den tiden mycket bekant
brottmålsprocess. Firman införskref från Batavia en
skeppslast arrak, och hela denna last upplades på
nederlag. Den tjänsteman, som blef af Göteborgs
tullkammare förordnad att hafva uppsikt öfver
nederlaget, lät besticka sig, hvarigenom det
lyckades firman att successivt utpumpa och bortföra
arraken samt i stället påfylla kärlen med vatten.
Därefter befraktades ett fartyg för att reexportera
varan. Vid besiktning af varan befunnos alla
tullkammarens sigiller orubbade, hvadan läglarna
togos ombord och instufvades i fartyget. För att
göra bedrägeriet fullständigt och vinsten i
förhållande därefter, mutades skepparen att borra
skutan, sedan han kommit i öppen sjö. Lasten var
assurerad till högsta möjliga värde. Utkommet i
närheten af Skagen började fartyget att sjunka,
men besättningen räddade sig i båten, kom i land
vid Skagen, återvände till Göteborg, där kaptenen
afgaf sin sjöförklaring.

Men just som bedrägeriet tycktes i allo
lyckligen afslutadt, inkommo några raska lotsar från
Vinga till Göteborg med fartyget, som de funnit
öfvergifvet och i sjunkande tillstånd, men lyckats
nödtorftigt täta. Läglarnas innehåll och
borrhålet upptäcktes, hvarefter kaptenen och 
tulltjänstemannen häktades samt bekände hvar sin andel i
brottet.

För att rädda firman, åtog sig en ung Evers
brottet för firmans räkning, men cheferna, själfva
upphofsmännen till förbrytelserna, blefvo
oåtkomlige, hvaremot de tre exekutörerna drabbades af
lagens straffande hand.

Quensel utgick emellertid från firman Evers
& C:o och gjorde därefter affärer för egen
räkning, bestående uti procenteri och förlag åt
pantlånare. Dessutom dref han växelaffärer och hjälpte
unga köpmän med importaffärer, ty Quensel hade
stora kreditiv hos Bauer i Altona och Donner i
Hamburg. I dessa affärer begagnade han sig af
alla möjliga knep, hvilket gjorde, att en köpman,
som var det allra ringaste rädd om sitt goda namn
och rykte, till slut ej vågade hafva något med
Quensel att göra.

Att en dylik verksamhet skulle emellanåt föra
Quensel i kollision med rättvisan, är naturligt, men
han visste alltid att, liksom efter arraks- och
borrningsaffärerna, krafsa sina kastanjer ur elden och
göra sig oåtkomlig inför lagen.

Quensel hade ett mycket häftigt lynne i
förening med råa seder; handgripligen förgick han sig,
mången gång utan ringaste orsak, ej blott mot
underlydande, utan äfven mot affärsmän och andra,
som kommo i hans väg. Alla afskydde och
undveko honom. Ofta nog fick han ganska drygt
betala sina käpprapp och örfilar, men gjorde det
hellre än att blifva lagförd, ty för rättvisan hade
han en panisk förskräckelse.

Dock talades om att han i tysthet gjorde
fattiga godt, och detta kan vara möjligt, ty den
psykologiske forskaren har mer än en gång spårat
dylika drag hos män af Quensels inbundna
karakter.

Quensel hade tre barn, två söner och en
dotter, Emily, hvilken sistnämnda vid 23 års ålder
blef gift med den mera än dubbelt äldre
mångmillionären Robert Dickson på Fimmerstad. Den
yngre sonen blef präst och därefter akademisk
lärare samt ensam innehafvare af faderns
förmögenhet. Den äldste sonen drunknade under en
segeltur tillika med fem andra unge män.

Johan Peter Quensel dog år 1876 och
efterlämnade en boupptecknad förmögenhet:

Tillgångar ......kr. 1,001,038:52
Skulder .........„ 186,932:29
Behållning kr. 814,106:23.


Vid bouppteckningen inlämnades en af båda
makarna Robert och Emily Dickson, född
Quensel, undertecknad skrift, hvari de uttryckligen
förklarade sig ej vilja hafva något med Quensels
kvarlåtenskap att skaffa och afsade sig allt arf
efter salig pappa.

Tämligen ovanligt handlingssätt!


Joachim Daniel Wahrendorff.

Joachim Daniel Wahrendorff föddes i
Mecklenburg år 1726. Redan som gosse
uppenbarade sig hans begåfning för handel och
företagsamhet på så sätt, att han vid gåendet till
och från skolan ryckte tagel ur svansarna på
böndernas hästar, hvilka stodo vid lass på torg och
gator, samt gjorde däraf piskor, som han sålde.

Som föräldrarne voro fattiga, måste han
tidigt lämna fädernehemmet och fick plats som
bodbetjänt i Lübeck. Vid 24 års ålder kom han till
Stockholm och började genast handel för egen
räkning. Till försäljningslokal begagnade han
trapphvalfvet i huset n:r 46 Skeppsbron. Hans lager
bestod af hvarjehanda nålstolskram eller s. k. korta
varor, och för att inbespara utgiften af hyra för
rum, hade han under den blida årstiden äfven sin
sofplats i detta hvalf. Affären gick bra, och inom
några år hade han en väl sorterad försäljning af
klädes- och manufakturvaror i detta hus, som han
inköpte och hvari han allt framgent hade sitt
kontor och sitt lager.

Efter 15 års vistelse i Stockholm var han en
af stadens förnämste köpmän och tio år senare en
af Sveriges rikaste män samt ansågs inom
hofcirkeln som den ypperste ofrälse man i riket.

Den snillrike Ehrensvärd yttrar om
Wahrendorff:

”Man kan knappt beskrifva en lyckligare
person i sina företaganden. Nöjd och glad inom sitt
hus, ser han sina rikedomar alltjämt tilltaga, och
hans hus är ett af de utsöktaste i landet. Alla
främmande ministrar hafva där sitt stamhåll.
Öfverheten gör sina lustresor till de egendomar, han
köper”.

Wahrendorff afböjde af Gustaf III erbjudet
adelskap och detta på inverkan af sin hustru,
Maria Rothstein, rådmansdotter från Stockholm,
hvilken förklarade, att hon hellre ville vara den
första inom sitt eget stånd än den sista inom
adelståndet.

Med Gustaf III hade Wahrendorff mycken
beröring. Konungen lånte en gång penningar af
honom och kunde icke på förfallodagen inlösa sin
förbindelse, utan kom i stället till Wahrendorff för
att urskulda sig. Wahrendorff emellertid bad då
konungen mottaga en rock af ett eget tyg, hvaraf
W. hade införskrifvit stora partier, och skulden
skulle därmed vara betald. Kungen förstod den
knipsluge tysken, gick en tid i den rocken och lät
alla hofvets damer instämma i sin beundran öfver
tygets förträfflighet. Man bestormade också
Wahrendorff för att få köpa af detsamma, och kungen
aflade ej rocken, förrän Wahrendorff hade ett annat
klädestyg, som han önskade få modernt.

Oaktadt det ansågs för en rubbad etikett att
besöka en ofrälse, antog Gustaf III under sin
vistelse på Gripsholm sommaren 1776
middagsbjudning af Wahrendorff till dennes i grannskapet
belägna egendom Åkers styckebruk. Under detta
besök uppgjordes en egendomlig affär.

Wahrendorff skulle inom Gripsholms
kungsgårds område få inrätta ett bränvinsbränneri för
1,200 tunnor årlig afverkning, emot att till
kungens enskilda kassa erlägga ett betydligt belopp.
Detta bränvinsmonopol fortgick äfven efter Gustaf
III:s död. Hjelm berättar i sina
dagboksanteckningar från den tiden, att under flere år varit
brist på ved i Stockholm, och detta tillskrefs
Wahrendorff, som vid Gripsholms bränneri
uppköpte all ved från kringliggande orter. Missnöjet
var så stort, att Wahrendorff nödgades inställa
sina veduppköp och i stället förse bränneriet med
ved från sina egna skogar.

Åkers bruk med Taxinge Näsby inköptes af
Wahrendorff år 1772 och tillökades genom köp af
en mängd närbelägna skogshemman, så att hela
egendomen utgjorde 82 mantal. Därtill fick han
år 1802 häradets allmänning som rekognitionsskog.
Egendomarna sattes af Wahrendorff i utmärkt skick
både beträffande bruksdrift och landtbruk samt
gåfvo stor afkastning.

Under mannens frånvaro uppreste
kommersrådinnan Wahrendorff, några år före hans död,
en minnesvård i parken vid Åker med följande
inskrift:

På denna kulle, där Commercerådet J. D.
Wahrendorff, efter vandrandet kring nyttiga och förskönade
fält, själf utvalt till hviloställe, uppreste en öm maka
och tillgifna barn i hans frånvaro detta tempel åt en
huld man och far, på det hans vördade ålderdom, 
omgifven af vänskapen och behagen, skulle i denna skugga
med mera beqvämlighet öfverse smakens och
välgörandets fullkomnade arbete.

Åkers styckebruks park och trädgårdar
upptaga en areal af 55 tunnland.

Joachim Daniel Wahrendorff dog den 11 juli
1803 och efterlämnade en boupptecknad
förmögenhet i Stockholm af 252,642 riksdaler 14 skilling
6 runstycken specie eller 1,010,569 kronor och
dessutom följande egendomar på landet, alla skuldfria:

Åkers styckebruk, flere socknar i Södermanland,
Skeppsta bruk,  d:o   d:o,
Aspa bruk i Nerike, den tiden dubbelt store än nu,
Vedevågs bruk i Lindes och Ervalla socknar,
Siljansfors bruk i Mora socken,
Garpenbergs bruk i Dalarne,
Bjurfors bruk i Norbergs socken.


Dessa egendomars nuvarande taxeringsvärden
utgöra tio millioner kronor, och man kan därför
säga, att Joachim Daniel Wahrendorff, näst efter
excellensen Carl De Geer, varit Sveriges rikaste
man sedan Magnus Gabriel De la Gardies tid.

Wahrendorff var en man med sällsynta
sällskapsgåfvor, men saknade intresse för konst och
vetenskaper, hvilket bland annat bevisas däraf,
att hans bibliotek utgjordes af endast en bibel och
Jean Jacques Rousseaus samlade arbeten i 35 franska
band, alltsammans i bouppteckningen värderadt till
55 riksdaler 24 skilling banko.


Martin von Wahrendorff.

Son till bergsrådet Anders von
Wahrendorff, som var den äldste af
kommerserådet Joachim Daniel Wahrendorffs tre söner,
föddes Martin von Wahrendorff på Åkers styckebruk
år 1789. Dessa tre söner blefvo efter faderns död
år 1805 af kejsar Franz II upphöjde till romerske
riksbaroner. På den tiden höllos adliga
företrädesrättigheter i största helgd, och ingen usurpator
vågade uppträda som högvälboren, i motsats till
vår nuvarande föga nogräknade tid, som utan
invändning accepterar så väl ”baron Mecklenburg”
som ”grefve Lundström”. Faderns rikedom
förskaffade de tre sönerna ofvannämnda adliga
värdigheter, för hvars erhållande de åberopade sig
härstamma från Helmrich Herman von
Wahrendorff, som nämnes i ett på Lunds universitets
bibliotek förvaradt, den 29 september 1370 dateradt
pergamentsbref, och bland hvars efterkommande
återfinnas under 1600-talet flere framstående
författare inom teologiens och medicinens områden.
Denna släktled är dock numera bevisad vara oriktig,
utan våra svenske Wahrendorffars förfäder voro
endast stalldrängar och taffeltäckare hos tyska
dussinpotentater.

Åkers styckebruk, tillsammans 82 mantal, utgör
Södermanlands största och värderikaste possession.
Anders Wahrendorff hade dock icke sin ofrälse
faders stora förmåga och kommersiella skicklighet,
hvadan det förut blomstrande bruket föll i
vanhäfd och affärerna kulminerade vid ett försök att
till Ryssland insmuggla en skeppslast kanoner,
hvilket icke lyckades bättre, än att både fartyg
och last sekvestrerades. Inseende sin egen
oförmåga, öfverlämnade Anders Wahrendorff hela
affären år 1828 till sin ende son, Martin, och
bosatte sig på den vackra egendomen Näsby i
Taxinge socken.

Det var ingen lätt sak för Martin von
Wahrendorff att mottaga det i lägervall och
upplösningstillstånd försatta bruket, men han fullgjorde
denna uppgift på ett om utmärkt administrativ
förmåga vittnande sätt. Efter i Upsala afslutade
studier, hade unge Martin ägnat sig åt den
diplomatiska banan och en tid varit svensk
legationssekreterare och chargé d’affaires i London, men
hemkallades därifrån för att öfvertaga faderns förstörda
ekonomi. Med största ifver omfattade han
kanontillverkningen vid Åker och lyckades framställa
den första användbara bakladdningsmekanismen,
å hvilken han uttog patent år 1837. Den första
kanon i världen med sådan mekanism tillverkades
vid Åker år 1840. Under närmast följande år
utförde Wahrendorff försök med refflade lopp till
dessa pjeser och har gifvit idén till 
spetsprojektilernas styrning i refflorna medels en mantel af
mjukare metall än projektilen, därigenom att han
omslöt sina spetsprojektiler med en mantel af bly.
På uppmaning af den italienske artillerikaptenen
Cavalli försåg Wahrendorff år 1846 sina kanoner
med refflor, och detta systems fördelar ledde till
antagande af refflade kanoner inom de flesta land
i Europa. Första gången denna uppfinning
tillämpades på slagfältet var under Napoleons 
italienska krig 1859, och Wahrendorff blef också officer
af Hederslegionen. Denna Wahrendorffs
epokgörande verksamhet förskaffade honom hedersnamnet
Wahrendorff-kanonen, till skillnad från
kusinen på Skeppsta, som kallades
Wahrendorff-kastrullen.

Martin Wahrendorff hade sedan stora
beställningar å kanoner från Danmark, men i synnerhet
från Italien, hvars politiska enhet delvis tillkämpades
med vid Åker tillverkade kanoner. Särskildt kommo
de artilleripjeser, hvilka från Sverige som gåfva
sändes till Garibaldi, från Wahrendorffska
kanongjuteriet. Ej under, att den svenska
krigs-vetenskapsakademien kallade ”kanonen” till sin ledamot.

Åkers styckebruks kanonindustri blomstrade
hela Martin Wahrendorffs lifstid igenom, men
slutade få år efter hans död, måhända för alltid,
sedan Preussen i 1864 års krig mot Danmark och
1866 års krig mot Österrike uppträdde med af
Krupp i Essen tillverkade kanoner af smidesjärn
och stål, vid hvilkas tillverkning nya metoder måste
tillämpas vid gjutningen, och kanonernas
konstruktion göras olika mot förut, hvilket föranledde total
förändring af verkstäder och stora kostnader. I
stället sökte sig Martin Wahrendorffs arfvingar nya
förvärfskällor genom träförädling, af så väl brukets
egna skogar som dess af kronan för
kanontillverkningen tilldelade rekognitionsskogar.

Martin Wahrendorff var en ovanligt duglig
och kraftfull man, men äfven i hög grad
hänsynslös, hård och envis. För att för alltid göra honom
till fiende med sin närmaste anförvandt,
Wahrendorff-kastrullen, behöfdes ej mera anledning än en
tallrik soppa.

”Kastrullen”, Sveriges finaste gourmet, var
bjuden på middag hos ”Kanonen” i Stockholm.
Efter middagen gingo de båda kusinerna ut i
Kungsträdgården och satte sig på en soffa för att
röka sina cigarrer.

— Nå, min käre Henrik — sade Martin — i
dag har du väl fått en soppa, som smakade dig?

— Nej, Martin, hvarken du eller din far har
någonsin kunnat bjuda på en passabel soppa!

— Adjö med dig, Henrik! Detta är sista
gången, vi tala med hvarandra här i lifvet — utbrast
Martin.

Efter detta replikskifte hade kusinerna ingen
gemenskap eller växlade ett ord med hvarandra.
Däremot förtalade de hvarandra ömsesidigt för
vänner och bekanta.

Martin framhöll kusinens löjliga sidor i
klädedräkt och lefnadssätt. Kastrullen blef dock icke
svarslös:

— Kan ni tänka er, mina herrar — sade han
en dag — min kusin Martin är så snål och
ohyfsad, att han till och med låter göra sina byxor i
Mariefred.

*

Bergsrådet Wahrendorff hade en förtrogen vän,
Peter Rundlöf, till hvilken han utarrenderade
egendomen Kalkudden, nära Mariefred. Rundlöf skötte
gården på ett berömvärdt sätt och nedlade på
densamma betydliga kostnader. Dessutom skötte
Rundlöf i många år socknens kommunala
angelägenheter och hade hela häradets förtroende. Icke desto
mindre uppsades Rundlöf af Martin Wahrendorff
från arrendet, därför att den senares son på
sidolinien, kapten Berg, ville hafva den vackra och i
hög kultur försatta egendomen, och Rundlöf
motades obarmhärtigt från gården, liksom sparfven
från axet.

*

Martin Wahrendorff var i tre år gift med sin
20 år yngre kusin, Mina Holterman från Göteborg,
men hustrun dog vid 22 års ålder, och deras enda
barn, en flicka, dog ett år efter modern. Förut
hade han engagerat sig med en kvartersmansdotter
vid namn Lovisa Spångberg — hon slutade, i
förbigående sagdt, sin långa lefnadsbana såsom
kammarherrinna Liljenstolpe — med hvilken han
hade två barn, sonen Martin Ludvig Berg och
dottern Rosa Bergnéhr, för hvilkas framtid han
sörjde på så sätt, att sonen Berg fick efter honom,
tillika med e. o. kanslisten Axel Salomon von
Stockenström, ärfva Åker och största delen af hans
öfriga förmögenhet, och dottern Rosa endast en
årlig lifstidsränta af 300 kr., att utbetalas af
helbrodern Berg, för hvilken utgift den ädle brodern
ofta beklagade sig. Lovisa Spångberg hade
dessutom tre döttrar, dessa, liksom systern Rosa, lika
och på samma sätt ryktbara som de åtta systrarna
Löf för hundra år sedan. En af de fyra systrarna
Bergnéhr, m:lle Laura, var identisk med Karl XV:s
bekanta älskarinna, den sköna ”Signora Farali” —
faral var ett af kung Karl som kronprins
uppfunnet ord, afsedt att ersätta och uttränga ordet
moral, men finnes ännu icke upptaget i Svenska
akademiens ordbok.

Genom dessa förbindelser kom Martin von
Wahrendorff på äldre dagar i ledsamma
förhållanden, och det säges, att den föga
nogräknade forne turkiske öfversten Bruce bey begagnade
dessa, för att grundligt pungslå Wahrendorff på
penningar.

*



Martin von Wahrendorff dog den 20 januari 1861
och efterlämnade en boupptecknad förmögenhet:

Tillgångar ......kr. 1,663,458:10
Skulder ........ „ 715,182:14
Behållning kr. 948,275:96.


Detta enligt den tidens låga taxeringsvärden,
men i verkligheten understeg Wahrendorffs
förmögenhet icke 5 à 6 millioner. Huset vid
Kungsträdgården i Stockholm, inbegripet den tomt, hvarpå
sedan mosaiska synagogan är uppbygd, är i
bouppteckningen upptaget till ett värde af 30,000 kr.
Man kan däraf göra sig ett begrepp om
beräkningsnormen af värdena.

Martin Wahrendorff donerade 10,000 riksdaler
till ombyggnad af Taxinge gamla kyrka, och till
kusinen Henrik von Wahrendorff, som var hans
närmaste arfvinge, skänkte han farfaderns gamla
stora bibel.

Till Nationalmuseum testamenterades alla hans
egna och från morbrodern Niklas Holterman från
Forsby ärfda konstsaker, och hvilka nu i museum
utgöra den Wahrendorff-Holtermanska samlingen,
konstskatter af högt värde, hvaribland en i Prag
under 30-åriga kriget af Königsmark tagen
bronsstaty, föreställande Psyche, omgifven af amoriner,
marmorstatyer af Sergel och Byström samt
utmärkta oljefärgstaflor af nederländske mästare.

All den öfriga rikedomen testamenterades, som
ofvan sagts, till sonen Berg och e. o. kanslisten
von Stockenström, hälften till hvardera.

I sitt testamente förordnade Wahrendorff, att
om Berg doge före Stockenström, eller tvärtom,
och icke efterlämnade barn, så skulle den
efterlefvande af dem ärfva den andre. Skulle båda dö
utan barn, så skulle förmögenheten tillfalla hans
kusiner, grefvarne Fredrik och Eugèn von Rosen.
”Dock”, säger Wahrendorff till sist, ”vill jag i detta
fall icke binda Berg och Stockenström, att, om af
mig oförutsedda omständigheter skulle inträffa, i
sådant fall lämna dem rättighet att ändra min vilja
och få fritt efter sig disponera min efterlämnade
förmögenhet”.


Henrik Gustaf von Wahrendorff.

Henrik Gustaf von Wahrendorff föddes å
Åkers styckebruk år 1806. Tidigt
föräldralös — modern dog då han var fem och
fadern när han var tolf år gammal — uppfostrades
den unge Henrik af farbrodern, bergsrådet Anders
von Wahrendorff, tog student- och kansliexamen
samt ingick som e. o. kanslist i kgl. kansliet.

Inom kort kammarherre, tillhörde Henrik von
Wahrendorff sedan det kungliga hofvet och
avancerade till hofmarskalk.

Därigenom kom Wahrendorff i nära beröring
med den tidens diplomater och stod i intimt
vänskapsförhållande till engelsmannen lord Bloomfield
och österrikaren grefve Woyna, hvilka båda voro
de ståtligaste och älskvärdaste ambassadörer som
funnits i Stockholm under den Bernadotteska
dynastien. Ej underligt, att desse kände sympati för
den genomfine och lefnadsglade Wahrendorff, i
hvilken de på alla områden funno en lämplig
sällskapsbroder efter deras sinne.

*

Om Bloomfield i förbigående en liten sannsaga.

Bloomfield, som mycket älskade Sverige och
obehindradt talade vårt språk, hade troligen,
liksom senare Soto Major, stannat hela sitt lif här,
om han icke helt oförmodadt blifvit rapellerad af
sin regering och detta af en obetydlig händelse.

Bloomfield var till ytterlighet glad och
lättsinnig samt förde ett dyrbart lefnadssätt. Ehuru
England frikostigt aflönar sina envoyéer, ville
ändock icke Bloomfields inkomster räcka till, helst
som han icke ägde någon större förmögenhet.
Detta gjorde, att han någon gång, i afvaktan på
remissor från England, måste anlita lånevägen.

Hos huset Tottie & Arfwedson lånade han
1,000 riksdaler banko. En eller annan månad
därefter infann sig Bloomfield en söndagsafton i
direktör Arfwedsons bostad, n:r 20 Skeppsbron, för
att betala sin skuld. Arfwedson satt i sitt rum
och läste i sin stora bibel. Bloomfield lämnade
två sedlar å 500 riksdaler banko, men i samma
ögonblick kom betjänten och anmälde ett ärende,
hvarvid Arfwedson slog ihop sin bibel och
aflägsnade sig några minuter. Återkommen begärde
Bloomfield att återfå sin revers, hvarpå Arfwedson
svarade:

— Jag skall väl ha pengar forst!

— Jag lämnade eder två 500-bankosedlar,
innan ni gick ut — genmälde Bloomfield.

— Misstag, — svarade Arfwedson. — Jag har
ej fått några pengar.

Den ädle lorden gick sin väg, men återkom
dagen därpå och inlöste sin revers.

Arfwedson omtalade händelsen, och saken blef
bekant. Arfwedson var känd som den
personifierade hedern och redbarheten. Bloomfield hade
äfven godt anseende, och ingen kunde misstänka den
noble britten för ens en oärlig tanke. Bland dem,
som i denna ledsamma sak obetingadt ställde sig
på Bloomfields sida, var Wahrendorff.

Händelsen blef emellertid bekant äfven i
England, Bloomfield rapellerades och sattes i
disponibilitet.

Många år därefter fanns vid bläddrande i
direktörens gamla bibel två riksbankens gamla
transportsedlar å 500 riksdaler banko, och man
erinrade sig då den gamla händelsen med lord
Bloomfield, och Wahrendorff befanns haft rätt, när han
tog sin engelske väns heder i försvar.

*

I sin bostad i Stockholm, n:r 66
Drottninggatan, förde Wahrendorff det mest magnifika
lefnadssätt. Hans bord ansågs som det finaste och
utsöktaste i hufvudstaden, och hans franske kock
hade inom den kulinariska konsten icke sin like
ens på det kungliga slottet.

Sedan Woyna och Bloomfield lämnat Sverige,
voro danske ministern grefve Schéel-Plessen och
grosshandlaren J. G. Schwan Wahrendorffs
intimaste umgängesvänner, och dessa tre kunde äfven
njuta af lifvets håfvor, så länge hälsa och krafter
stodo dem bi. Somrarna tillbringade Wahrendorff
på sin vackra egendom Skeppsta i Gåsinge socken,
och äfven där visste han att göra lifvet åt sig
angenämt. Hans trädgårdar och drifhus öfverflödade
af för bordet lämpliga växter, och i hans med
värmeledning försedda hönshus fanns ständigt ett
lager af — 300 kapuner.

En midsommar kommo Plessen och Schwan
på besök till Skeppsta. För att hafva så roligt
som möjligt, medfördes de tre bekanta
Stockholmsskönheterna fru S—z och mamsellerna Michelson
och Gernandt. Sällskapet tillbragte sin midsommar
utomordentligt trefligt och angenämt. Dock
inbjödos icke denna gång, som eljes varit brukligt,
några af grannarne, hvilket hos dessa väckte
förundran och nyfikenhet. I synnerhet ville
grefvinnan v. Stedingk på Elghammar gärna få reda på,
hvilka de tre damerna voro, och tillfrågade därom
en granne, major Rundstedt på Tibble, känd för
sin rättframma frispråkighet på bonddialekt.

— Namna känner jag icke, nådi’ grefvinna,
— svarade gubben Rundstedt, — men jag vet, att
di va tre Stöckhölmsköffser.

Bland Wahrendorffs grannar var äfven en
liten humoristisk, den tiden ogift godsägare, hvars
glada skämt och trefliga historier roade
Wahrendorff. Under sommaren var denne ofta inbjuden
till Skeppsta. Ingen af grannarne vågade bjuda
Wahrendorff på middag, emedan dennes
pretentioner i mat och dryck voro omöjliga att
tillfredsställa. Den lille patronen vågade dock försöket
och inbjöd Wahrendorff till sig på middag.
Wahrendorff antog inbjudningen och lofvade att komma.
Den lille mannen öfverenskom med en af
Stockholms bäste restauratörer att på — torp servera
denna middag. Kock, vaktmästare, mat, viner m.
m. nedsändes från Stockholm. Grefve von Stedingk
med flere blänkare inbjödos som sällskap.
Middagen lyckades mycket väl, och Wahrendorff var
förtjust öfver den lyckade tillställningen.

En vecka därefter kom Wahrendorff på visit
och tackade för sist, tilläggande:

— Mesta besväret hade ni dock med mina
domestiker, ty de voro stupfulla allesammans.

Samma höst besökte den lille patronen
hufvudstaden och gick en afton på Kungliga teatern.

Wahrendorff satt på amfiteatern i sällskap
med en annan baron. Under första mellanakten
fingo de se en liten man nere på parkett
oupphörligt bocka sig och göra stora gester i riktning
mot dem. Wahrendorff låtsade ej märka det.
Samma bockningar upprepades under andra
mellanakten, hvarvid baronen sade:

— Ser icke hofmarskalken den där lille
gemytlige herrn, som bockar sig på parketten? Jag
vill minnas, att jag har sett honom på Skeppsta
hos hofmarskalken.

— Sådana personer kan man hafva
bekantskap med på landet — svarade Wahrendorff
dumdrygt, — men det duger inte här i Stockholm.

*

Wahrendorff lefde upp sina årliga inkomster,
men satte sig icke i skuld. När det blef sämre
brukskonjunkturer, öfverlämnade han Skeppsta till
Oscar Dickson mot en årlig lifränta, i form af
arrende, af 50,000 kr. samt testamenterade till
Dickson att efter Wahrendorffs död få laglig
äganderätt till egendomen. Wahrendorff förbehöll sig
bostaden, trädgården, ekipage, foder m. m., men
besökte därefter sällan Skeppsta.

När kusinen Martin Wahrendorff låg på sin
sotsäng, gjorde Henrik några dagar före Martins
död denne ett besök. Henrik blef mottagen, men
när han framförde sitt ärende, en begäran att få
Wahrendorffska huset vid Kungsträdgården till
bostad och disposition under sin återstående lifstid,
blef Martin ursinnig, ringde på betjänten och skrek:

— Ut med dig, Henrik!

Denne aflägsnade sig ögonblickligen.

Vänskapen med Schwan tog äfven slut till
sist. Schwans firma, Schön & komp., exporterade
Wahrendorffs stål och järn. Någon slags räkning
hade de ej gjort sig emellan på många år.
Sluträkning måste dock göras, när Wahrendorff
öfverlämnade Skeppsta till Dickson. De båda vännernas
räkning stämde icke öfverens, men som de icke
ville draga saken inför domstol, gjorde de den
öfverenskommelsen att lämna den till afgörande
af en kompromiss. Utgången blef, att
kompromissen dömde Schwan att betala Wahrendorff
omkring 150,000 kronor. Därefter upphörde umgänget
mellan de forna så intima vännerna.

Grefve Plessens hälsa var totalt underminerad,
hvarför denne begärde afsked och flyttade till sitt
gods Sierhagen i Holstein, blef blind och framlefde
sina sista år i kroppslig uselhet.

En annan intim vän, presidenten Åkerman,
tillbragte sina sista år på samma sätt i Operahuset
i Stockholm.

De gamla vännerna voro således borta, och
Wahrendorff kände sig ensam och öfvergifven, blef
därtill sjuk och kunde icke mera njuta af lifvet
som i forna dagar.

Han dog den 17 februari 1881 och
efterlämnade en boupptecknad förmögenhet af:

Tillgångar ......kr. 841,463:18
Skulder ........ „ 7,516:38
Behållning kr. 833,946:80.


Wahrendorffs begrafning arrangerades af
kammarherren baron Gösta Ehrenborg och förrättades
med mycken pomp och ståt i Klara kyrka, och
därefter intogs af släkt och vänner en ytterst 
magnifik middag i Wahrendorffs sista bostad i Pihlska
huset vid Drottninggatan.

Arfvingarne väntade att finna omkring 200,000
kronor kontanter efter Wahrendorff, men i stället
fanns endast 13,770 kr.

Wahrendorffs hushållerska, fröken Sofi
Kihlberg, flyttade till Finland och köpte sig där en stor
landtegendom.

Till grefvinnan Baker och hennes son
testamenterade Wahrendorff en årlig lifränta af 1,000 kr.

Till grefvinnan Elisabeth Piper, född Baker, gaf
han allt inom hus af möbler, silfver, linne, m. m.

Hästar, vagnar, selar och sadlar
testamenterades till förste hofstallmästaren grefve Fritz Piper

Hans utsökta vinlager, 1,330 buteljer,
testamenterades till excellensen grefve Manderström.

Wahrendorff gjorde dessutom donationer:

till Daga hälsovårdsinrättning ......kr. 12,000
till Gåsinge, Gryt och Vårdinge fattigkassor ... „ 1,500
till troget tjänstefolks befrämjande ...... „ 500.



Axel Gustaf Gyllenkrook.

Axel Gustaf Gyllenkrook föddes i
Björnstorp i Skåne år 1783.

Liksom de flesta den tidens adliga ynglingar
inslog Gyllenkrook från början på den militära
banan, blef kadett och hade redan, då han vid
24 års ålder tog afsked, avancerat till
ryttmästare.

Afskedet från krigstjänsten föranleddes dels af
behofvet att själf öfvertaga vården och
förvaltningen af sina kort förut ärfda
fideikommissegendomar Svenstorp och Björnstorp, dels ock att mera
ostörd få ägna sig åt sitt älsklingsstudium,
naturvetenskaperna, i synnerhet zoologien.

I början samlade han endast lefvande djur och
inrättade på Björnstorp en djurgård af utländska
vanliga husdjur, såsom påfåglar, fasaner, perlhöns,
apor, papegojor m. m. Sedermera, efter gjord
bekantskap med professorerne Zetterstedt och Fries,
fick denna lust en mera bestämd riktning, hvarefter
hvarken mödor eller kostnader sparades för att 
insamla allt, hvad naturen och isynnerhet djurriket
äger sällsynt och skönt.

Hans vän grosshandlaren Wallis i Stockholm
öfverförde icke allenast på sina fartyg till
främmande världsdelar de vetenskapsmän, som
Gyllenkrook på egen bekostnad utsände, utan
hemfraktade äfven de stora samlingar naturalier, som dessa
hade insamlat.

På så sätt skaffade sig Gyllenkrook rika
naturaliesamlingar från så väl Nord- som
Syd-Amerika samt Ost- och Vest-Indien.

Ett stort museum inrättades på Björnstorp,
hvilket ordnades af professorn vid Riksmuseum
Sundevall.

Utom fåglar och snäckor samlades äfven
däggdjur och koraller, men fågelsamlingen var dock
den förnämsta och utgjordes endast af utmärkt
vackra exemplar, emedan alla dåliga utmönstrades.
Nästan alla arter af Brasiliens papegojor och
honungsfåglar, liksom af Vestindiens dufvor funnos
representerade bland dessa hans samlingar.

Redan 20 år före sin död skänkte Gyllenkrook
sina stora dyrbara samlingar till Lunds universitet
och till Riksmuseum gafs sjutton svenska fågelarter,
som professor Sundevall hemfört från Bengalen,
hvilka lämna forskaren tillfälle att se inflytelsen af
olika klimat på samma djurform och upplysa
arternas geografiska förhållanden.

Ehuru bibehållande sin kärlek för 
naturvetenskap, blef dock Gyllenkrooks uppmärksamhet af
en sorglig anledning riktad åt annat håll.

Gyllenkrooks äldste son, löjtnant vid
konungens Andra lifgarde, begick i Stockholm i början
af 1830-talet stöld af ett guldur och måste hals
öfver hufvud rymma ur riket. Den andre sonen,
kornett vid Kronprinsens husarregemente, begick
äfven förseelser, hvilka tvingade honom att lämna
Sverige. Båda fingo plikta för sina förseelser med
20-årig landsflykt och dogo ogifta utomlands långt
före fadern.

Dessa ödets hårda slag grepo djupt den ädle
mannen och tärde på hans hälsa, så att han måste
söka bot vid utländska kurorter. Vid hemkomsten
från en sådan resa beslöt Gyllenkrook sig för att
anlägga ett räddningsinstitut för gossar, efter
mönster af en dylik inrättning, Das rauhe Haus i
Hamburg.

Med vanlig energi och ej sparande några
kostnader grep Gyllenkrook till verket. Plats utsågs
vid Råby i grannskapet af Lund, stora byggnader
uppfördes efter ritningar af professor Brunius och
58 tunnland jord inköptes.

År 1840 kunde Gyllenkrook öppna detta
Sveriges första räddningsinstitut, där från början
intogos 30 unga, på villovägar komna gossar. Denna
inrättning begåfvades med stora fonder, och i sitt
testamente skänkte han den dessutom all egendom,
som efter hans död icke var af fideikommissnatur
och hvaröfver han ägde rätt att förfoga.

Af en mängd vilsekomna barn, som från
räddningsinstitutets stiftande blifvit intagna, hafva många
som nyttiga arbetare blifvit återgifna till samhället.

Räddningsinstitutet vid Råby var dock icke
enstaka prof på Gyllenkrooks för likars nöd
ömmande sinne och hans beredvillighet att söka lindra
olyckan, ehuru det var det mest storartade bevis
därpå.

År 1857 firade Gyllenkrook sitt guldbröllop på
Björnstorp. De åldriga makarna uppvaktades vid
detta tillfälle af Lunds universitets rektor och Lunds
stads borgmästare, hvilka å akademiens och stadens
vägnar lyckönskade de vördnadsvärda gamla.

Alla barnen från Råby institut hade infunnit
sig på Björnstorp, likaså deputationer från flera
håll samt dessutom Svenstorps och Björnstorps
underhafvande, de senare medförande som gåfva en
af dem inköpt porslinsvas med vyer af de båda
herregårdarne.

Till minne af händelsen skänkte de båda
makarna med varm hand 72,000 kr. till Råby institut,
10,000 kr. till fattigskolor i Lund och 2,000 kr. till
Lunds förskönande.

Gyllenkrook dog 1895 vid 82 års ålder och
efterlämnade en boupptecknad förmögenhet:

Tillgångar ......kr. 2,905,218:46
Skulder ........ „ 338,207:48
Behållning kr. 2,567,010:98.


Axel Gustaf Gyllenkrook var en af de ädlaste
naturer, som vårt land någonsin haft att uppvisa.
Hans ära står på intet sätt tillbaka i jämförelse
med den krigiska ära, hans stamfader förvärfvade
under den karolinska tiden. Skillnaden är blott
den, att ryktet förkunnar krigarens lof, medan
stilla böner välsigna den ädle människovännens
minne.

Om den ädle Gyllenkrook kan man tillämpa
skalden Johan Henrik Kellgrens ord:

”Det är icke triumfen, icke ett skallande
beröm, som snillet fordrar till sin belöning. Det är
endast det tysta medvetandet, som säger: ”Man
känner mig!"


Carl Claës Piper.

Grefve Carl Claes Piper föddes i Skåne år
1770. Ättens stamfader, Carl Piper, var
af en obemärkt tysk ofrälse familj, men lyckades
genom administrativa talanger ådraga sig Karl XI:s
uppmärksamhet och bevågenhet i så hög grad, att
han af denne konung rekommenderades till hans son
och efterträdare såsom en förmåga af första rang,
värdig att förvalta de högsta ämbeten.

Piper vann äfven från början Karl XII:s
odelade förtroende, gjordes till grefve och
utrikesminister samt var sin konung städse följaktig ända
till den olyckliga dagen vid Pultava, hvarefter han
tillbragte sin återstående lefnad i rysk fångenskap.

Piper var gift med en dotter till den rike
köpmannen Olof Hansson Törne i Stockholm.

Den unga grefvinnan, som var 27 år yngre än
sin man och begåfvad med sin faders affärsgeni,
skötte under mannens bortvaro sin ekonomi med
sådan kraft och skicklighet, att hon betydligt förökade
sin ärfda förmögenhet samt inköpte en mängd stora
egendomar. Af dessa ägodelar gjorde hon fyra
stora fideikommisstiftelser åt sina barn.

Äldste sonen fick som arfvegods hennes
älsklingsställe, Krageholm, samt såsom fideikommiss
Kristinehof, Torup, Högestad och Baldringe, alla
i Skåne. Den yngre sonen fick Engsö i
Vestmanland. Äldsta dottern, gift med grefve Bielke, fick
Sturefors i Östergötland och yngsta dottern, gift
med grefve Löwen, fick Sörby och Gärstaberg i
Södermanland.

Vår Carl Claës Piper ärfde i unga dagar
Krageholm och de stora skånska fideikommissen, och
ej underligt, att börd och rikedom förde honom
fram till rikets högsta värdigheter. Kornett vid
sju års ålder, avancerade Piper på den militära
banan till generalmajor. Som officer deltog han
i pomerska kriget år 1807 och var sin konung
följaktig vid dennes möte i Schlatkow med franske
marskalken Brune. Äfven följande år i juni månad
åtföljde han Gustaf IV Adolf till Åland.

Någon krigarens ära på slagfältet vet man
dock icke att Piper förvärfvade.

Varmt tillgifven sin olycklige konung,
bemödade sig Piper tillika med Fersen och Oxenstierna
om att efter 1809 års marsrevolution tillförsäkra
tronföljden åt kronprinsen, den sedermera s. k.
prinsen af Vasa, därtill lifligt inspirerad af Karl
XIII:s drottning och sin tant, grefvinnan Sofia
Piper, född Fersen.

Ifrig motståndare vid Örebro riksdag i augusti
1810 till valet af Bernadotte som svensk
tronföljare, var dock Piper, likasom Johan Gabriel
Oxenstierna, en af de hofmän, som på Stockholms slott
mottogo den nye kronprinsen vid dennes första
inträde därstädes och, tjusade af hans förbindliga
artighet, instämde i Karl XIII:s bekanta yttrande:
”Bernadotte måtte dock vara en hederlig karl.”

Den sluge gascognaren, revolutionens son, på
hvars arm stod inbrändt: ”Liberté, égalité, fraternité,
où la mort”, öfverhopade de forna gustavianerne
Piper, Brahe, Platen, Essen, Stedingk, Bonde, Jakob
De la Gardie m. fl. med lysande bevis på sin
kungliga nåd och ynnest.

Så blef Piper öfverstekammarjunkare, Karl
XIII:s riddare och en af rikets herrar.

En prydnad för Karl Johans hof, tillbragte
excellensen Piper vintrarna i Stockholm och
somrarna i dess omedelbara närhet, på Sturehof i
Botkyrka socken, där han var mantalsskrifven.

På sina skånska domäner gjorde han endast
helt korta besök, och dessa gods voro äfven till
följd häraf tämligen vanhäfdade. På Sturehof
umgicks Piper på det mest älskvärda sätt med sina
grannar och sockenbor. Den fine hofmannen var till
och med under hela sin mannaålder — kyrkovärd i
Botkyrka och försummade aldrig som sådan att sköta
sina åligganden vid nattvardsgångarna i kyrkan.

Alldeles oberörd af lifvets vidrigheter blef dock
icke Piper.

Hans tredje son var löjtnant och fick vid 23
års ålder ett snöpligt afsked ur krigstjänsten. Den
unge grefven förde ett gladt och dyrbart lif. Det
rikliga underhåll, han fick af sin far, räckte icke
till, och han anlitade lånevägen.

En vacker dag år 1834 infann sig i Piperska
huset vid Trädgårdsgatan en barmhärtig israelit
vid namn Nachmanson och bad om företräde hos
hans excellens. Inkommen framtog Nachmanson
en revers å tio tusen riksdaler, utgifven af unge
grefven och försedd med faderns borgen, samt
fordrade betalning.

Excellensen, som förstod, att sonen ej ens
bekommit hälften af det föreskrifna beloppet, blef
förargad och sade:

— Det här papperet är falskt! Jag har icke
skrifvit borgen på reversen.

— Det vet jag också — grinade Nachmanson
— men icke desto mindre förmodar jag, att ers
excellens betalar.

Excellensen blef förargad öfver den semitiske
”björnens” vidriga grin, ringde på sin
kammartjänare och gaf order:

— Kasta ut juden!

Utsparkad, anmälde Nachmanson saken genast
hos myndigheterna.

Ehuru excellensen redan följande dag lät inlösa
reversen, måste dock den unge grefven hals öfver
hufvud lämna både Stockholm och Sverige samt
”crossade” Atlanten, slog sig ned i Amerika, gifte
sig där, blef ordentlig och samlade förmögenhet.

Ytterligare familjesorger tillstötte i slutet af
1840-talet.

Pipers måg, grefve Rosen, nödgades göra
cession, och detta åsamkade svärfadern stora förluster
och grämde honom djupt.

Den andre mågen, grefve Brahe, dog i unga
år helt hastigt 1850, och vid dennes begrafning i
Jakobs kyrka förkylde sig den gamle excellensen,
sjuknade och dog själf några dagar därefter eller
den 27 december 1850.

Carl Claës Piper efterlämnade en boupptecknad
förmögenhet af:

Tillgångar, banko . . . 1,539,976 rd. 46 sk. 3 rst.
Skulder,d:o . . . 342,635 „ 25 „ 2 „
Behållning, banko 1,197,341 rd. 21 sk. 1 rst.

eller 1,796,011 kr. 59 öre.

En jämförelse mellan taxeringsvärdena vid
grefve Pipers död på hans egendomar 1850 och
40 år senare eller 1890 har sitt stora intresse:

 år 1850 år 1890
Kristinehof .......	kr.	178,914 1,830,000
Torup ..........„	144,077 1,205,000
Högestad ........„	207,360 2,500,000
Baldringe ........„	107,197 703,300
Krageholm .......„	181,267 2,050,000
Karlsholm ........„	282,864 700,000
Delary och Lillary . .„	65,927 409,000
Sturehof ........„	181,500 165,400
Huset n:r 11 Trädgårdsgatan „54,000 341,500
Summa kr. 1,403,106 9,854,200


Excellensen Carl Claës Piper var en man af
redliga tänkesätt, godt hjärtelag, öm om sina
underhafvande och hjälpsam mot alla.

*

Krageholm och de stora fideikommissen
innehades till sommaren 1897 af hans barnlöse son,
hofstallmästaren grefve Fritz Piper, efter hvars frånfälle
de tillföllo närmast därtill berättigade arfvinge.


Adam Ulrik Svanberg.

Julaftonen år 1800 föddes Adam Ulrik
Svanberg å Stockholms slott, där fadern var
vaktmästare. Den unge Adam fick sin första
undervisning i Tyska församlingens skola, hvarefter
han kom i viktualiehandel hos firman A. Sjöberg
Bengtssons änka och utmärkte sig därstädes som
en synnerligt flink och ordentlig handelsexpedit,
så att han väckte uppmärksamhet och fann
välvilja hos den store hökaren Erik Nordlander,
hvilken senare hjälpte honom att uppsätta egen
hökeriaffär. Svanberg skötte sin affär utomordentligt
väl och förtjänade penningar.

I början af 1830-talet inkom till Stockholm
en ung tysk bagaregesäll Fredrik Gerhard
Althainz, född år 1812, särskildt införskrifven af
bagaren Piehl för att baka godt hvetebröd åt
konung Karl Johan. Med denne Althainz gjorde
Svanberg bekantskap, och det uppstod snart en liflig
vänskap mellan de båda männen.

På Kungsholmen fanns då en eldkvarn, anlagd
år 1807 af Abraham Niklas Clewberg, adlad
Edelcrantz.

*

Denne Edelcrantz var ett snille, och därtill
ansågs han som en praktisk man, hvarför han
kastades från den ena höga befattningen efter den
andra och äfven verkade till gagn på åtskilliga håll.
Som affärsman för egen räkning hade han ock
många järn i elden. Så, t. ex., var han anläggare
af de af honom mycket förbättrade optiska
telegraferna i Sverige och ifrade för införande af de
nyligen i England uppfunna ångmaskinerna. Den
första svenska ångmaskinen insattes också att drifva
hans ofvannämnde kvarn med tre par stenar.

Han var dessutom en vitter man,
svensk-akademist, och han är författare till vår gamla
folksång:

Bevare Gud vår kung!
Gör säll vår ädle kung, o. s. v.,
hvilken folksång var officiell i 60 år, tills den
under Karl XV:s regering utbyttes mot kungssången:
”Ur svenska hjärtans djup”.

Bland de många befattningar som anförtroddes
Edelcrantz var äfven skötseln af Kongl. teaterns
då, liksom nästan alltid, tilltrasslade affärer. Dessa
gjordes emellertid under Edelcrantz’ direktörstid
ännu trassligare, och det påstods, att han använde
teaterns pensionskassor och andra medel till sina
egna privatföretag, bland annat till byggandet af
det bekanta, ännu kvarstående landtstället Skuggan.
Det var också med lika kvick som påtaglig
anledning häraf den store skådespelaren Lars
Hjortsberg en dag, då Edelcrantz ej kunde utbetala
teaterpersonalens månadsaflöning utan sade: ”jag ser
ingen dager i det här”, inföll: ”tror nog det, när
pengarna ligga i Skuggan”. Vid Edelcrantz’ död år
1821 voro också de fosterländska sånggudinnornas
affärer i stor oordning och på balans, och
konto-pro-diverse’t förvärrades därigenom att en mängd
af teaterns räkenskaper försvunnit. Först många,
många år senare, i slutet af 1870-talet, återfunnos
dessa räkenskaper, instuckna i ett lönnrum bakom
en vägg å Skuggan. De hamnade för några år
sedan, genom Klemmings försorg, i Kongl.
biblioteket.

Detta i förbigående omtaladt.

*

Denna Edelcrantz' kvarn å Kungsholmen hade
ej beredt sin anläggare någon vinst och stod under
hans sista lefnadsår till och med obegagnad. Af
hans arfvingar såldes den 1823 till ett statens verk,
Allmänna magasinsdirektionen, och begagnades
därefter till förmalning af säd för kronobageriernas
räkning. Märkvärdigt nog, sålde dock
Statskontoret år 1830 det värdefulla etablissementet till
bagaren Leonard Berg för 27,700 riksdaler banko,
och dennes arfvingar sålde det år 1838 till
handlanden Törne Bergman för 30,450 riksdaler banko.
Fem år senare var egendomen ånyo till salu och
inköptes då för 60,000 riksdaler banko af de båda
vännerna Svanberg och Althainz, hvilka år 1844
etablerade den sedan så stora och välkända firman
A. Svanberg & komp. Affären baserades af desse
från början på ett bageri, som anlades inom den
vidsträckta egendomen. Emellertid anställdes för
kvarnen en skicklig mjölnare, och det hela gick så
bra, att Svanberg slutade upp med sin hökerihandel
och ägnade sig endast åt den nya affären.

Svanbergs gamle gynnare Erik Nordlander
fattade förtroende för affären och lämnade de båda
kompanjonerna förlag, så att de kunde ombygga
kvarnen, och de fingo dessutom tillstånd att för
denna ombyggnad göra stora utfyllningar i
Mälaren, hvarigenom de mycket förökade sitt
ursprungliga ägoområde.

På så sätt började den sedermera så
storartade affären. Althainz skötte bageriet, Svanberg
handelskvarnen, och båda kompanjonerna blefvo
millionärer.

*

Svanberg var en ovanligt arbetsam och
skicklig affärsman, därtill både till utseende och
uppförande en fulländad gentleman. Sin medgång bar
han med stor moderation, och den store
grosshandlaren på sitt magnifika kontor i Eldkvarnen var
alltid samme artige man som vid hökaredisken.

På 1850- och 60-talen såg man hvarje tisdag
och fredag den ståtlige mannen på börsen,
ledsagad af sin kontorschef, sedermera grosshandlaren
och riksdagsmannen Johan Johansson, och
omgifven af mäklare med spanmålsprofver. Alla
landtbrukare och köpmän ville helst sälja sina varor
till Svanberg, hos hvilken de alltid funno ett
utmärkt redbart och tillmötesgående behandlingssätt,
och hvarest de visste, att äfven penningar aldrig
tröto i kassakistan. Önskades kontant förskott å
leverans, lämnades sådant med största beredvillighet.

Som mjölaffären var mera lönande än
bageriet, nedlades det senare den 1 oktober 1867 för
att utvidga kvarnetablissementet. Den 31 oktober
1878 brann kvarnen ned, men boningshuset
räddades. Allt var emellertid försäkradt till fulla värdet.
Firman begärde omedelbart därefter tillstånd att
ånyo få uppföra etablissementet, hvilket nekades
af stadsmyndigheterna, men bifölls af K. M:t.

Ett år därefter var verket ånyo i gång och
har alltsedan varit den förnämsta kvarnaffären inom
vårt land samt har en produktionsförmåga af 100
ton i dygnet. Allting är dock relativt här i världen.
Seth Taylor i London, ensam ägare af Waterloo
Mills därstädes, förmaler dagligen 2,000 ton hvete.

Althainz dog 1879, och då utträdde Svanberg
ur firman, som han öfverlämnade till Althainz’ båda
söner.

Svanberg dog ogift år 1888 och efterlämnade
en boupptecknad förmögenhet:

Tillgångar ...... kr. 1,410,413:24
Skulder .......... „11,268:22
Behållning kr. 1,399,145:02.


Han hade gjort storartade donationer,
nämligen: 300,000 kr. till Stockholms borgerskaps
bemedlingskommission, utgörande Adam Svanbergs
pensionsfond, 40,000 kr. till Borgerskapets gubbhus,
40,000 kr. till Borgerskapets änkhus, 20,000 kr. till
Prins Karls inrättning, 20,000 kr. till Döfstumma
och blinda, 20,000 kr. till Drottninghuset, 20,000
kr. till Frimurarebarnhuset, 15,000 kr. till
Viktualiehandlarnes pensionskassa, 15,000 kr. till Allmänna
barnhuset, 15,000 kr. till Fattiga barnaföderskor,
15,000 kr. till Hemmet för obotligt sjuka, 15,000
kr. till Barnsjukhuset å Kungsholmen, 5,000 kr. till
Kungsholms barnkrubba, 5,000 kr. till
Neptuniordens fattigkassa, 5,000 kr. till Par Bricolls
fattigkassa och 5,000 kr. till Coldinuordens fattigkassa.

Hans brorsbarn fingo 100,000 kr. och
kompanjonen Althainz’ tre barn 150,000 kr.

Besten af rikedomen, minst 700,000 kr. skänkte
han till grosshandlaren Fredrik Althainz, nuvarande
chefen för Aktiebolaget A. Svanberg & komp.

Adam Svanberg var en hedersman som få.


Kommerserådet Paul Edvard Filén.

Paul Edvard Filén föddes i Ystad år 1749
och uppfostrades därstädes af obemedlade
föräldrar. Efter erhållen konfirmationsundervisning
måste den unge Filén sörja för sig själf och sin
framtid; han styrde då sin kosa till hufvudstaden.

Filén var begåfvad med mycken intelligens,
men var på samma gång till ytterlighet
anspråkslös och tillbakadragen samt saknade helt och hållet
förmåga att lägga i dagen, hvad han i verkligheten
dugde till. Han fick plats i Kommerskollegium
som skrifvare och avancerade inom detta
ämbetsverk till vice aktuarie. De obetydliga inkomster,
som Filén hade inom verket, nödgade honom att
genom kommissioner åt enskilde fylla de för den
mest tarfliga bergning nödvändiga behof. På detta
sätt måste Filén tillbringa hela sin mannaålder
och en del af ålderdomen, ända till sitt 73:dje år.

Filén hade en fyra år äldre broder, Jonas
Filén, begåfvad icke allenast med sin yngre broders
goda hufvud, utan äfven med sin hemorts talförhet
och jargon i dess superlativaste form. Denne
Jonas Filén utskickades af de i Umeå bosatta
Lambertska arfvingarne, försedd med de mest
vidsträckta fullmakter, för att i Holland och England
taga reda på och uppbära detta arf.

Jonas Filén utreste år 1770 och lyckades att
i Holland uppbära en del af de där placerade
Lambertska fonderna samt begaf sig därifrån till ön
Demerary och lyckades äfven med sina
legitimationspapper sätta sig i besittning af Lamberts
därstädes efterlämnade plantager. Allt detta behöll
Jonas Filén för egen räkning och redovisade aldrig
en skilling däraf till de rättmätiga arfvingarne i
Sverige.

Jonas Filén tillbringade 50 år i Demerary, tills
han dog i februari 1823. Tvä yngre bröder hade
han tagit till sig i Demerary, men båda hade
aflidit före honom. Vid sin död hade han hos sig
en halfbroders son, vid namn Pulchau. Efter
Filéns död fanns hos myndigheterna i Demerary ett
38 år före dödsfallet på fullt lagligt sätt uppsatt
och giltigt testamente, hvaruti han insatte sin
moder eller, i händelse af hennes frånfälle, sina tre
samsyskon till arfvingar af sin förmögenhet. Af
dessa arfvingar fanns dock ingen i lifvet mer än
den då 73-årige brodern, vice aktuarien Paul
Edvard Filén, som vid denna ålder blef oförmodadt
arftagare till en högst betydlig förmögenhet.

Den förste, som meddelade Paul Filén
kunskap om det stora arfvet, var en för detta 
ändamål särskildt hitrest engelsman, vid namn Short,
som för detta besvär och en af Paul Filén aflockad
fullmakt lät sig förnöja af Filéns kuratorer med
2,000 pund sterling och fria resekostnader hit och
hän. Filén begärde att blifva försatt under 
förmynderskap, och på hans begäran utsågos till
förmyndare: statsrådet grefve Wirsén,
öfverståthållaren frih. Edelcreutz, presidenten Poppius och vice
presidenten Haak. Filén tog afsked från sin lilla
beställning i Kommerskollegium och erhöll nu af
Karl Johan, som visste värdera rikt folk,
kommerseråds titel. Hans arfsangelägenheter sköttes af
hans kuratorer, och Filén öfverlämnade sig åt en
fix idé, nämligen att på Mosebacke sitta och speja
uti en stor kikare efter från Lybeck väntade
postjakter, som kunde medföra bref med underrättelser
om arfvet från Demerary. Detta var anledningen
till skalden Dahlgrens bekanta strof:
“Det var väl fan, sad’ Filén, där han satt,
titta’ i kikarn och blekna’.“

Filén var icke gift, men ägde en dotter, som
fem år förut (1817) ingått äktenskap med
arkitekten Enander.

Redan innan ännu beloppet af det stora arfvet
var kändt, upprättade Filén den 7 september 1822
sitt testamente, men kunde till följd däraf icke
donera några bestämda summor, utan endast delar
af den blifvande behållningen.

Ordalydelsen af detta testamente visar Filéns
ödmjuka sinne och ädla natur samt lyder sålunda:

”Den förändring uti lyckans yttre
omständigheter, som för mig inträffat på mina gamla dagar,
genom de betydliga ägodelar, min i lifstiden käre
broder, Jonas, vid sin dödliga afgång i Demerary
efterlämnat, och som mig tillfalla, betraktar jag
mera som en nådig pröfning af en allvis försyn,
huruvida jag må förstå att därmed umgås till min
egen tillfredsställelse, uti ett godt samvetes
vittnesbörd, samt till mitt kära fäderneslands och mina
medmänniskors gagn, än att jag för min egen
person, till omedelbart bruk och nyttjande skall däraf
ämna hämta någon större fördel. Mitt lugn är
mig dyrbart på mina gamla dagar: mitt yttre
lefnadsskick vill jag obetydligt förändra: mitt
umgänge hittills och mina gamla vänner skola för
mig blifva hvad de varit; men min korta,
återstående lefnadstid och mina sista krafter skola, med
samma glada sinne, som jag bar lyckans vidrigare
skiften, nu ägnas åt en verksamhet, som har till
föremål, att i min ringa mån befordra allmän nytta
och därigenom njuta tillfredsställelsen af en
samvetsgrann och omsorgsfull utdelning af de håfvor,
som försynen behagat lämna i mina händer.

”I fattigdom har jag vandrat min långa
lefnadsbana. Jag känner betrycket under flerfaldiga
skepnader, därvid försakelse, tålamod och
förtröstan icke sällan varit på hårda prof, men jag
känner ock, Gudi ärad, af samma erfarenhet, att
rikedom är intet nödvändigt villkor för förnöjsamheten.
Arbete och måttlighet skänka trefnad och ro, som
i rikedomens välluster fåfängt sökas. Jag har varit
glad till mitt sinne, undergifven Guds vilja, haft
hälsa och liflighet ända till min höga ålder, och
allt detta under ett tarfligt lefnadssätt och träget
arbete.

”Nu har jag blifvit rik, men icke för att förbyta
min långa erfarenhet mot nya försök, ännu mindre
för att älska penningen. Den har hos mig aldrig
utgjort något föremål för hyllning, och den lilla
skärf, jag ärligt förvärfvade, delade jag alltid med
en betryckt broder.

”Mitt syftemål vid detta tillfälle är alltså att
sätta människor i verksamhet, icke i maklighet;
att väcka drift, kärlek för arbete, åhåga och
liflighet, icke att reta till förslappande njutningar,
under ett sorglöst lif. Det förra länder både till
de enskildes trefnad, som af mig vid detta tillfälle
omedelbarligen understödjas, och till deras nytta,
som därigenom sysselsättas, och för arbete
uppbära deras förtjänta lön; det senare verkar både
till den enskildes och det allmännas skada, och
således rakt emot det ändamål, som Gud med sin
framgång välsignar, men hvarförutan likväl alla
ägodelar blifva ovaraktiga och försvinna, så att
intet, däraf varder i behåll. Jag önskar därför,
alt hvar och en, som anvisas någon del af min
egendom, att efter min död tillträda, ville noga
erinra sig dessa mina syften, och städse hafva till
föremål att gifva sysselsättning och arbetsförtjänst
åt sina medmänniskor, i sammanhang med egen
förkofran, och sålunda uppfylla den ädlaste
bestämmelsen för människans tillvaro i denna världen. 
Jag ämnar af samma skäl tilldela hvar och en,
hvad jag i dess enskilda förhållande anser
afpassadt efter dess förmåga att däraf göra ett värdigt
och samhällsnyttigt bruk.”

Tjugufem procent af hela arfsbeloppet, sedan
omkostnaderna för realisation och indragningar
därifrån afgått, anslogos till allmännyttiga ändamål
och denna fjärdedel skulle sedermera fördelas uti
sex särskilda hufvudlotter, alla bärande Jonas och
Paul Filéns namn, nämligen: En för svenske
krigare; En för civile ämbets- och tjänstemän; En
för desse senares änkor och barn; En för allmänt
nyttiga anstalter i riket (att fördelas mellan rikets
båda universitet samt utgå till folkundervisningen
och elementarskolan); En för allmänna
barmhärtighetsinrättningar i hufvudstaden (nämligen fond
för fattiga änkor i Adolf Fredriks församling,
allmänna barnhusen, Serafimerlasarettet och Danviks
hospital); samt Den sista lotten till nyttiga
inrättningar i Skåne.

Alla dessa fonder sattes under konung Karl
Johans omedelbara disposition och förvaltning, och
det 1822 upprättade testamentet intogs i
Justitiekollegii och Förmyndarekammarens protokoll den
2 februari 1830.

Huset n:r 88 Drottninggatan, kvarteret
Islandet, inköpt från en Söderlund för 34,000 riksdaler
banko, skänktes till Filéns dotterdotter, Maria 
Samuelina Enander, som sedan dog ogift före
föräldrarne, vid 22 års ålder.

Af det öfriga tillföll hälften, med garanti att
denna skulle belöpa sig till minst 420,000
riksdaler banko, mågen, arkitekten Enander, tio procent
den släkt, hvarifrån Maria Elisabeth Filén
härstammade, eller bonden Olof Olsson från Upland,
tio procent kommerserådets anförvanter i
fjärmare led samt återstående fem procent vissa
allmänna inrättningar.

*

Emellertid bestriddes kommerserådet Paul
Filéns rätt till arfvet efter brodern på Demerary redan
samma år som denne dog eller år 1822.

Halfbroderns son, Henrik Johan Pulchau, gjorde
lagliga anspråk på 20 procent af arfvet men
förliktes med 15,000 pund sterling. Däremot bestreds
honom hela arfvet af landssekreteraren Johan Jakob
Kleman i Malmö, som ombud för arfvingar efter
tullnären Lars Filén i Dalarö, under påstående, att
aflidne Jonas Filén på Demerary varit son till denne
Lars på Dalarö.

Kommerserådet Paul Filén dog den 26
december 1829, men hade då blott kommit i besittning
af en mindre del af arfvet. Bouppteckningen efter
honom angifver en behållning af 341,296
riksdaler 24 sk. 11 rst. banko, eller i nuvarande mynt
511,944 kr. 77 öre.

Processen med lagman Kleman fortgick och
slutades först 1836, då det slutligen styrktes, att
Kleman framvisat en helt och hållet falsk arfsföljd
och begagnat falska vittnen och handlingar, så att
Kleman dömdes till mångårigt straffarbete.

Efter några års förlopp begärde Klemans
hustru nåd för mannen, men förgäfves, ty Karl Johan
var i dylika fall obeveklig.

*

Först 1836 kunde boet slututredas, och visade
sig då en nettobehållning af 860,000 riksdaler banko,
eller 1,290,000 kr., som fördelades efter den i
testamentet bestämda grund.

Detta belopp var dock i verkligheten blott en
fjärdedel af hvad arfvet borde belöpa sig till, ty
största delen stannade hos utländska och äfven
inländska mellanhänder. De, som dock fingo släppa
till alltsammans, voro Lambertska arfvingarne, ty
från dessa var Filénska förmögenheten roffad.

*

Lambertska arfvet spökar i Sverige ännu den
dag som i dag är, och torde så göra ännu i en
obestämd framtid, men troligen blir ingen i vårt
land delaktig af dessa ”luftiga millioner” mer än
gubben Filén.


Baltzar Julius Ernst von Platen.

Å Frugården i Vestergötland föddes Baltzar
Julius Ernst von Platen år 1804. Fadern,
som ansåg hvarje hederligt yrke godt, då det
utöfvades med skicklighet och duglighet, lät sonen
då han var 13 år gammal inmönstra på ett svenskt
handelsfartyg, med hvilket han under tre år som
matros gjorde sjöresor i Medelhafvet och Svarta
sjön. Inskrifven som lärstyrman i Amiralitetet,
utnämndes han år 1821 till sekundlöjtnant. För att
vidare utbilda sig i sitt yrke, tog han två år
därefter hyra som andre styrman på ett från
Göteborg till Orienten utgående fartyg, hvarefter han
för en tid af två år lyckades vinna anställning i
engelska marinen.

Återkommen till fäderneslandet, förordnades
han till adjutant hos chefen för tredje afdelningen
af det nyss inrättade storamiralsämbetet, hvars
chef var hans egen far, och utnämndes år 1830
till premierlöjtnant i flottan. Några år därefter
deltog han i ledningen af Göta kanalbolag samt
utöfvade ett ganska betydligt inflytande på den
bolaget tillhöriga Motala verkstad.

Af en obetydlig anledning blef hans karrier i
flottan på ett snöpligt sätt afbruten år 1838. Han
fick extra judiciell bestraffning och nödgades att,
tillika med några andra premierlöjtnanter, taga
afsked till följd af en opinionsyttring mot
dåvarande premierlöjtnanten von Schantz.

Denne von Schantz befann sig på hemresa till
fäderneslandet i Stralsund utan penningar och
erhöll af svenske generalkonsuln därstädes, Lundblad,
ett lån af 200 riksdaler banko. Schantz hade
utlofvat betalning genast efter sin hemkomst till
Sverige, men infriade icke detta löfte. Efter ett
obesvaradt anmaningsbref från Lundblad, anmälde
denne förhållandet för befälhafvande amiralen i
Karlskrona, och genast därefter blef saken bekant
bland flottans officerare därstädes.

På föranstaltande af premierlöjtnant
Oxehufvud, med understöd hufvudsakligast af
premierlöjtnanterna von Knorring och Vult von Steyern,
uppsattes en skriftlig opinionsyttring af elfva
premierlöjtnanter, däribland vår von Platen, hvaruti
dessa officerare förklarade, att de ej vidare under
några omständigheter ville tjäna K. M:t och
kronan, om ej von Schantz blefve utstruken ur flottans
rullor, och denna anhållan tillställdes befälhafvande
amiralen. Saken blef föremål för en vidlyftig
undersökning och drogs slutligen under K. M:ts 
afgörande, som dömde de elfva opponenterna till
extra judiciell bestraffning, hvarefter samtliga dessa
begärde sitt afsked, hvartill de äfven tvingades af
den allmänna opinionen.

*

Schantz var adjutant hos kronprinsen,
sedermera konung Oscar I, och af denne mycket
omhuldad.

Ehuru Schantz utgick som segrare ur denna
strid och kvarstod i flottans officerskår, sökte och
erhöll han dock sitt lefvebröd på annat håll samt
utnämndes till t. f. svensk generalkonsul i
Brasilien. Han tog sitt residens i Rio Janeiro, men
lyckan var honom vidrig, och efter några år
nödgades han taga afsked samt bosatte sig därefter i
Buenos Ayres. Äfven där gick det allt sämre och
sämre för honom, tills han slutligen dog därstädes
i den största uselhet och begrofs på dåvarande
svenske generalkonsuln grefve Frölichs bekostnad
år 1849.

Oxehufvud, som varit hufvudpersonen i
attentatet mot Schantz, utrustade 1840 en expedition
för en världsomsegling, hvaruti en mängd förmögna
ynglingar mot dryg betalning deltogo för att lära
sig sjömansyrket, i hvilken kurs ingick
undervisning ombord för att vid hemkomsten kunna aflägga
sjöofficersexamen. Bland expeditionens
medlemmar var äfven vår nu stormrike generalkonsul J.
W. Smitt, dock icke som kadett, som hittills brukat
uppgifvas, utan som enskild tjänare, d. v. s.
skrifvare eller bokhållare, åt Oxehufvud. Vidare
befanns ombord den blifvande finansstorheten André
Oscar Wallenberg, såsom styrman; men i Lissabon
vädrade hans redan då fina affärsnäsa, att ej allt
stod rätt till med expeditionen, hvarför han
afmönstrade. Af kadetterna lefva ännu en och annan,
t. ex. f. d. kommendör Karl Skogman.

Expeditionen var illa planlagd, och flera
motgångar tillstötte, så att Oxehufvud vid ankomsten
till Buenos Ayres sålde fartyget och försvann. Han
gifte sig i Argentina, och lyckan följde honom i
början, men han kom slutligen i samma misère
som sin hufvudfiende Schantz och dog i samma
uselhet som denne samt begrofs tre år efter honom
i samma graf som von Schantz, likaledes på
grefve Frölichs bekostnad.

Angifvaren i Schantz’ska saken, Lundblad,
professorsson från Lund, hvilken hade tjänat sig upp
till postkommissarie i Greifswald, generalkonsul i
Pommern och Mecklenburg, adelsman och riddare
af Nordstjärneorden, fick ej heller mycken glädje af
tillställningen. Han begick falsarier, måste rymma
från Greifswald, utströks som nordstjärneriddare
och dömdes förlustig alla sina ämbeten, hvarefter
han tog reträtt till Paris och dog sedermera,
likaledes i uselhet, i Strassburg.

*



Den noble von Platen tog ingen vidare del i
denna sorgliga Schantz’ska affär, än att han
tvingades af kamraterna till underskrift, hvaraf följde
hans afsked, liksom de andras.

Börd och rikedom förde sedan Platen fram till
de höga ämbeten, som blefvo honom anförtrodda,
ty han var icke af naturen utrustad med så
framstående begåfning, att det kan antagas som
sannolikt, att han förmått som afskedad löjtnant arbeta
sig fram till rikets högsta värdigheter, hvilka han
dock fyllde till sin egen heder och fosterlandets
gagn. Hans omdöme var sundt, hans afsikter
redbara, och han ägde fasthet i karakteren, hvilket
högt uppsatte män i allmänhet icke hafva
öfverflöd utaf.

Platen ägnade sig åt det politiska lifvet vid
våra riksdagar, där han som själfskrifven
representant på Riddarhuset ifrade för omdaning af
vårt sjöförsvar och för de nya
representationsförslagen.

Efter konung Oscar I:s tronbestigning kallades
von Platen till tjänstgörande kabinettskammarherre
samt år 1849 till statsråd och chef för
försvarsdepartementet, men då riksdagen afslog hans
proposition om sjöförsvarets omorganisation, afgick
han år 1852 ur statsrådet.

Vid uppgörandet af sin första försvarsplan
biträddes Platen af sin forne olyckskamrat Vult von
Steyern, ur hvars hufvud hela denna plan lär haft
sin upprinnelse.

Grefve von Platen utnämndes år 1857 till
svensk-norsk minister vid det Storbritanniska hofvet.

Aldrig har Sverige varit representeradt i
utlandet på ett så lysande sätt som under grefve
Platens fyraåriga ministertid. Åtnjutande ett
utmärkt anseende hos den engelska regeringen och
diplomatien, förde von Platen i London det mest
lysande hus och umgicks högst förtroligt med
Englands förnämste hertigar och lorder.

Vid ett besök hos hertigen af Westminster,
visade denne von Platen några tallrikar och andra
porslinspjeser, som hertigen uppgaf vara dyrbarare
och sällsyntare än någon af hans kompletta serviser.
Några dagar därefter bjöd von Platen hertigen
till sig på middag, och denne fick till sin häpnad
se hela måltiden serverad på samma sorts porslin,
hvaraf Westminster själf ägde endast några
tallrikar. Denna dyrbara servis begagnades dock
ytterst sällan, men för hvarje gång den skulle diskas,
gaf grefvinnan 100 riksdaler banko som
drickspengar åt betjäningen, på det att all möjlig
försiktighet skulle iakttagas vid rengöringen.

*

Efter von Platens död besöktes Stockholm i
slutet af 1870-talet af en herr Joseph från London,
hvilken annonserade i de flesta af Sveriges största
tidningar, att han i sin bostad på Hôtel Rydberg
under en tid af sex veckor uppköpte konstsaker
af alla slag. Egentliga meningen med resan var
dock, att åt hertigen af Westminster förvärfva den
Platenska servisen, hvilket dock ej lyckades den
gången. Några år därefter återkom dock samme
jude till Stockholm, och då lyckades han köpa
servisen för 20,000 pund sterling samt fick för denna
affär 5,000 pund i provision af hertigen af
Westminster, hvilken som dess nuvarande ägare
antagligen icke vill sälja den ens för 100,000 pund
sterling.

Grefve von Platen var i London en välvillig
hjälpare mot sina i England bosatte eller resande
landsmän, och ingen behöfde vädja förgäfves till
hans hjälp.

Som ett litet bevis på grefve von Platens sätt
att representera må omtalas, att han på konung
Karl XV:s kröningsdag den 3:dje maj 1860 skänkte
alla i Londons hamn för tillfället sig befinnande
svenska och norska sjömän — och de utgjorde den
gången ett stort antal — en butelj portvin pr man
att därmed dricka kungens skål, och detta vin var
ej köpt i någon vinhandel utan hämtadt ur
ministerns egen utsökta källare.

*

Grefve von Platen hemkallades af konung Karl
XV år 1861, för att ännu en gång omorganisera vårt
sjöförsvar, och utnämndes till statsråd, amiral och
serafimerriddare. Till sin närmaste man antog
han då den energiske och skicklige Axel
Adlersparre, och flere vidtgående reformer
genomfördes, men då riksdagen under då rådande svåra
år och tryckta konjunkturer ej ville bevilja de
anslag, som äskades, tog Platen afsked år 1868. Af
sin konung lät han dock öfvertala sig att år 1871
ånyo inträda i regeringen, denna gång som
excellens och utrikesminister; men omedelbart efter vår
nuvarande konungs tronbestigning afträdde han
för alltid från rådsbordet.

*

Grefve von Platen ägnade sig äfven åt enskilda
nyttiga företag.

Upsala—Margaretehills järnväg tillkom helt och
hållet genom hans initiativ och kraftiga inlägg,
hvarvid han, förutom tecknade 2,500 aktier, iklädde
sig personlig borgen för ett obligationslån å två
millioner.

Den vackra egendomen Kulla Gunnarstorp,
som hans svärfar köpt af excellensen Jakob De la
Gardie och som antagligen har det vackraste läge
i hela Sverige, vid inloppet till Öresund, lät han
förse med ett nytt slott, som är ett af de
ståtligaste inom vårt land och hvars uppförande tog
en tidrymd af 11 år.

*

Grefve Platen dog år 1875 och efterlämnade
en boupptecknad förmögenhet af:

Tillgångar ......kr. 3,228,661:48
Skulder ..........„ 1,159,275:44
Behållning kr. 2,079,386:04

Dessutom:

Hustruns fäderneärfda, skuldfria egendomar i Upland (taxeringsvärde) kr. 3,565,926:67
Kulla Gunnarstorp i Skåne (d:o) „ 780,000 —
Stora Sundby i Södermanland (d:o) „ 596,000 —
Utansjö bruk  i Ångermanland, minst „ 600,000 —
Tillsammans kr. 7,621,312:71.

Allt med låga värden eller i verkligheten tio
millioner.

*

Sällan har något lands aristokrati haft att
uppvisa ”un vrai noble” sådan som den svenske
ädlingen grefve Baltzar Julius Ernst von Platen.





Innehåll.
 Sid.
Adelsvärd, Johan Carl 86
Adelsvärd, Eric Seth 86
Almgren, Knut August 100
Benedicks, Familjen 1
Bjelke, Axel Gabriel 193
Blixen Finecke, von, Carl Fredrik Axel Bror 115
Cadier, Regis 38
Carnegie & C:o, D. Firma 69
Carlsson, Bengt 38
Celsing, von, Lars Gustaf 18
Davidsönerna 5
De Geer, Carl 219
Dickson & C.o, James, Firma 78
Dickson, James, Kommerseråd 91
Dickson Junior, James, Brukspatron  120
Dickson, Robert 104
Dickson, James Jamesson  137
Dickson, Edvard 141
Filén, Paul Edvard, Kommerseråd 273
Francke, Bröderna 27
Gyllenkrook, Axel Gustaf 256
Hamilton, Axel Hugo Raoul 66
Hamilton, Adolf Gustaf Wathier 96
Hammarberg, Peter 197
Hebbe, Simon Bernhard, Kommerseråd 176
Hebbe, Johan Philip 180
Heijkensköld, Selim 11
Jacobson, Morris 149
Kempe, Wilhelm Henrik 3
Leja, Dynastien 205
Lenning, John 184
Linnerhielm, Per Gustaf 226
Magnus, Eduard 172
Neumüller, Rudolf Fred. Andreas 83
Nordlander, Eric 161
d’Otrante, Hertigarne 42
Philip, Jeremias, och hans söner 110
Piper, Carl Claës 261
Platen, von, Baltzar Julius Ernst 281
Quensel, Johan Peter 231
Renström, Sven 58
Rosen, von, Carl Pontus 153
Rydberg, Abraham 50
Schartau och Schwan 22
Schinkel, David, Kommerseråd 156
Schwan, se Schartau och Schwan  22
Silfverschiöld, Nils August 189
Sparre, Eric Josias 54
Sprengtporten, Jacob Wilhelm  46
Sterky, Dynastien 34
Suber, Nathan Johan 201
Svanberg, Adam Ulrik 267
Swartz, John 129
Swartz, Jacob Eric 133
Sylvan, Tage Ludvig, Lagman 8
Tornerhielm, Rudolf Victor 74
Tottie & Arfwedson, Firman 15
Trolle, Nils 145
Trolle Wachtmeister, Hans Gabriel 62
Wahrendorff, Joachim Daniel 235
Wahrendorff, von, Martin 240
Wahrendorff, von, Henrik Gustaf 248
Wijk, Olof, Kommerseråd 167
Wilson, John West 31





Omslag
