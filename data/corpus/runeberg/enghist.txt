<chapter name="JUSTIN McCARTHY
ENGLANDS HISTORIA
I
VÅRA DAGAR">
JUSTIN McCARTHY
ENGLANDS HISTORIA
I
VÅRA DAGAR

ÖFVERSATT AF
O. W. ÅLUND

FÖRRA DELEN

STOCKHOLM
P.  A. NORSTEDT & SÖNERS FÖRLAG

Pris: 3 kronor 50 öre.


<chapter name="JUSTIN McCARTHY.
ENGLANDS HISTORIA
I
VÅRA DAGAR">
JUSTIN McCARTHY.
ENGLANDS HISTORIA
I
VÅRA DAGAR

ÖFVERSATT AF
O. W. ÅLUND.

FÖRRA DELEN.

STOCKHOLM.
P. A. NORSTEDT  & SÖNERS FÖRLAG.
STOCKHOLM 1887.
KONGL. BOKTRYCKEBIET, P. A. NORSTEDT & SÖNER.


Öfversättarens förord.

En af de märkvärdigaste politiska företeelserna i vår samtid är
utan tvifvel den stora förändring, som på några årtionden försiggått
i Englands statsskick och nästan omskapat det. Från en
aristokratisk oligarki, der makten vexelvis låg i händerna på några
inflytelserika tory- eller whigfamiljer, har det blifvit, om ej till
namnet och formerna, dock i verkligheten en demokrati på mycket bred
bas. Och denna förvandling har ett så mycket mera fängslande
intresse, som den ej skett plötsligt och språngvis, utan genom en
visserligen hastig, men dock fullkomligt lugn och regelbunden
utveckling. De senaste femtio åren af Englands historia erbjuda i sjelfva
verket stor likhet med en varm vårdag, då den af skarpa vindar
återhållna växtligheten som genom ett trollslag med ens slår ut i
full blom.

Denna blomstringstid kom för England, när i början af
trettiotalet den på de stora krigen följande reaktionsperioden tog slut och
i hela vår verldsdel en friskare anda började röra sig bland folken.
Från Englands gamla frihetsrötter sköto nu upp ständigt nya
kraftiga skott. Genom valreform på valreform utbyttes ett trångt
klassvälde mot ett folkvälde, utöfvadt genom parlamentet i dess gamla
ärevördiga former. Den religiösa intoleransen säg det ena efter det
andra af sina fästen falla genom en allt jemt utsträckt likställighet
i politiska rättigheter mellan medlemmar af olika bekännelser. Det
ena spåret efter det andra af en barbarisk lagstiftning utplånades ur
lagboken. Den hittills försummade folkundervisningen togs kraftigt
om hand. Den tunga beskattningen på folkets vigtigaste
lefnadsförnödenheter borttogs genom spän målslagarnas upphäfvande, snart
åtföljdt af en genomgripande allmän finansreform, som särskildt i hög
grad underlättade den andliga samfärdseln. Bland de kroppsarbetande
klasserna började en mäktig, snart med en stor seger krönt rörelse,
då de fingo rätt att sända representanter till parlamentet.
Lagstiftningen sträckte sitt skydd till qvinnorna och barnen i
kolgrufvornas djupaste schakt, och varmhjertade menniskovänner arbetade
rastlöst för lindring af eländet bland de olyckligaste samhällslagren.
Det är få af våra dagars rörelser i denna riktning, som ej utgått
från England.

Och slutligen har det börjat dagas äfven för Irland. Efter
fruktlösa agitationer, som endast förbittrat sinnena å ömse sidor, har
England under framsynta statsmäns ledning tagit det ena steget efter
det andra för att gå systerön till mötes, och bedraga ej alla tecken,
är ej den stund attägsen, då detta gamla kräftsår på den britiska
statskroppen skall till begge nationernas båtnad läkas och gro igen.

Dessa femtio år ha tillika i England bevittnat en materiel
uppblomstring, hvartill verlden ännu aldrig sett ett motstycke. Och mot
denna blomstring har svarat en annan på vetenskapens och
literaturens område, som gjort det engelska namnet ej mindre frejdadt.
Namnen Darwin, Spencer, Carlyle, Macaulay, Dickens, Thackeray lysa
ej med mindre glans i Englands samtidsliteratur än namnen Russell,
Peel, Disraeli, Cobden, Bright, Gladstone i dess politik. Denna
fredliga utveckling har dock ej varit oafbruten. Kriget har mer än en
gång kastat sin skugga öfver den, och en gång har England måst
kämpa på lif och död för sitt indiska välde, hvars utveckling efter
vunnen seger ej är ett af denna femtioårsperiods minst underbara drag.

Det är af detta till sitt arbete och sina resultat storartade
halfsekel, författaren till den bok, som nu för svenska läsare framlägges
i öfversättning, gifvit en sammanträngd skildring. Inom ett
jemförelsevis litet omfång har han här i raska och lifliga drag
utkastat en bild af sitt lands historia under drottning Victorias nu
snart femtioåriga regering. Hans bok, som utkom 1883, sträcker
sig dock endast till den dag i mars 1880, då lord Beaconsfields
regering föll och Gladstone för andra gången kallades till makten.
Då emellertid just dessa senaste sex år innehålla flere betydelsefulla
och intressanta tilldragelser i Englands inre och yttre historia — vi
erinra endast om den tredje parlamentsreformen, homerule-rörelsen,
krigen i Egypten och Sudan — har det synts önskligt, att en kort
redogörelse äfven för dem ej saknades, och öfvers. har derför, på
förläggarnes önskan, i ett slutkapitel till senare delen bifogat en
sådan öfversigt, utarbetad efter tillgängliga källor.

För deras räkning, som möjligen ej känna till författaren,
tilllägga vi slutligen, att han är en irländare, som, innan han skref sitt
historiska verk, redan vunnit ett berömdt namn inom Englands sköna
literatur. Han tillhör det nationella partiet på fäderneön och är en
af dess mest ansedda ledare, liksom han representerar det i
parlamentet. På hans skildring af de historiska tilldragelserna vare sig
på Irland eller i England har dock detta förhållande ej utöfvat något
inflytande, och få historieskrifvare torde ha bättre lyckats att med
bevarande af egen öfvertygelse förena ett från partianda fritt
bedömande af politiska motståndare än  Justin McCarthy.

Stockholm i januari 1887.


<chapter name="FÖRSTA KAPITLET.
En ny regering börjar.">
FÖRSTA KAPITLET.

En ny regering börjar.

Vilhelm IV låg död på Windsors slott, när den 20
juni 1837 kl. strax före half 3 på morgonen ilbud redan
voro på väg till Kensington-palatset för att till hans
efterträdare bringa underrättelsen om hennes kallelse till tronen.
Med Vilhelm slutade det personliga regementet i England.
Konung Vilhelm hade alltid hållit på och utöfvat rätten
att afskeda ministrar när han fann för godt och emedan
han fann för godt. Nu för tiden skulle vi anse Englands
konstitutionella frihet kränkt, om en regent af blott
godtycke afskedade en minister eller bibehölle den emot
underhusets uttalade önskan.

I likhet med de flesta af sina bröder hade Vilhelm
haft ett sträft och befallande sätt. Som sjöofficer hade han
aldrig kunnat lära hvad disciplin vill säga. Som hertig af
Clarence hade han gjort sig impopulär genom sitt ihärdiga
motstånd mot några af de åtgärder, som särskildt önskades
af hela den upplysta allmänna meningen i landet. Så t.
ex. var han en afgjord motståndare till åtgärderna för
slafhandelns afskaffande. Men Vilhelm synes ha varit en af
de menniskor, som ökadt ansvar förbättrar. Han var vida
bättre som konung än som prins. Han visade sig
åtminstone kunna förstå denna en konstitutionel konungs första
pligt, som Georg III till sin sista dag aldrig kunnat fatta,
att konungens personliga tycken och fördomar måste träda
tillbaka för det allmänna bästa. Vi måste bedöma Vilhelm
efter de regeringar, som gingo före, och ej efter den, som
följde efter hans, och medgifva, att han i det hela var

bättre än hans uppfostran, omgifning och tidigare
lefnadsvanor gåfvo anledning hoppas.

Vilhelm IV, den tredje i ordningen af Georg III:s
söner, hade ej lemnat efter sig några barn, som kunnat
efterträda honom på tronen, och kronan öfvergick derför
till dottern af hans bror hertigen af Kent, Georg III:s
fjerde son. Prinsessan Alexandrina Victoria, så hette denna
dotter, var född i Kensington den 24 maj 1819 och således
i detta ögonblick föga mer än aderton år gammal.
Hertigen af Kent hade dött några månader efter sin dotters
födelse, och hon växte upp under sin moders ögon. Den
unga prinsessan erhöll en förträfflig uppfostran både hvad
förståndets och karakterens utbildning beträffar. Hon fick
tidigt lära att lita på sig sjelf och i sina handlingar följa
fasta grundsatser. Omtanke och sparsamhet inskärptes hos
henne, som om hon varit född till fattigdom. Man är i
allmänhet ej benägen att fästa mycken vigt vid hvad
historieskrifvare berätta om samtida furstars eller furstinnors
uppfostran, men det kan ej betviflas, att prinsessan Victoria
uppfostrades till en förståndig och god qvinna.

Miss Wynn har gifvit oss en intressant skildring om
det sätt, hvarpå den unga drottningen mottog underrättelsen
om sin tronbestigning. Ärkebiskopen af Canterbury dr
Howley och öfverste kammarherren markisen af Conyngham
begåfvo sig från Windsor till Kensington, der prinsessan
hittills haft sitt hem, för att underrätta henne om konungens
död. Klockan var 2 på morgonen när de lemnade Windsor,
och de hunno ej Kensington förr än vid femtiden. »De
knackade, ringde och bultade en lång stund på porten,
innan de lyckades väcka portvakten och kunde komma in
på borggården. Här fingo de åter vänta en god stund,
innan de släpptes in i ett rum på nedre botten, der ingen
menniska tycktes bry sig om dem. De ringde och
begärde, att prinsessan Victorias kammarjungfru skulle skickas
att underrätta hennes kunglig höghet, att de anhöllo om
audiens i ett vigtigt ärende. Efter ett nytt dröjsmål och
en ny ringning infann sig ändtligen kammarjungfrun, som
upplyste, att prinsessan låg i en så djup sömn, att hon ej

vågade störa henne. De sade henne nu, att de kommit
till drottningen i ett vigtigt statsärende, för hvilket äfven
hennes sömn måste vika. Prinsessan väcktes, och för att
ej låta dem vänta ett ögonblick längre än behöfligt, kom
hon redan om ett par minuter in i rummet, klädd i en
löst sittande hvit nattdrägt, med en schal öfver skuldrorna,
nattmössan hängande bak i nacken, håret utslaget öfver
axlarna, tofflor på fötterna, tårar i ögonen, men fullkomligt
lugn och värdig hållning.»

Premierministern lord Melbourne efterskickades genast,
och riksrådet (privy council) sammankallades till ett möte
kl. 11, då lordkansleren förestafvade drottningen den
vanliga eden och hennes majestät i sin ordning mottog
kabinettsministrarnes och de andra närvarande rådsherrarnes
trohetsed.

Det intresse eller den nyfikenhet, hvarmed den unga
drottningens första uppträdande följdes, var så mycket
lifligare, ju mindre man visste om henne och hennes
karakter. Och detta var ej blott fallet med verlden i
allmänhet: äfven de statsmän och embetsmän, som stodo i
den närmaste beröring med hofkretsarna, sväfvade i nästan
fullkomlig okunnighet derom. Den unga drottningen hade
af sin moder hållits i så sträng afsöndring från hoflifvet,
att »ingen af hennes bekanta, ingen af uppvaktningen i
Kensington, ej ens hennes hofrnästarinna, hertiginnan af
Northumberland, har någon aning om hvad hon är eller
lofvar att bli». I de båda regenters hof, som gingo närmast
före drottning Victoria, fans också mycket, som tillräckligt
rättfärdigade denna stränga vaksamhet från hertiginnans af
Kent sida. Ingen kan läsa ens de gynsammaste samtida
skildringarna af sederna vid dessa båda hof utan att gifva
hertiginnan rätt i hennes beslut, att hennes dotter skulle
ha så liten beröring som möjligt med det sällskap, som der
rörde sig.

Vi skola här ej ingå i någon närmare redogörelse för
drottningens proklamation, hennes första uppträdande på
tronen i lordernas hus, när hon i egen person prorogerade
parlamentet, eller för den lysande kröningsfest, som egde

rum den 28 juni året derpå, 1838. En minnesvärd
händelse få vi dock ej glömma bland alla dessa hoffester och
politiska förändringar: några dagar efter drottningens
tronbestigning valdes rar Montefiore till sheriff för London,
första gången en jude blifvit beklädd med detta embete,
och när drottningen på lordmayorsdagen följande höst
besökte city, fick han af hennes händer mottaga
knight-värdigheten. I de gamla goda tiderna hörde det långt ifrån
till sällsyntheterna, att en engelsk konung täcktes låna
penningar af den israelitiske köpmannen eller i stället lät
bryta ut hans tänder. Men detta var första gången en
monark här i landet hedrat en jude. Den utsträckning af
den religiösa frihetens och jemlikhetens grundsatser, som
utgjort ett af de minnesvärdaste dragen i drottning
Victorias regering, hade ej gerna på ett lämpligare sätt kunnat
invigas än genom den aktningsgärd suveränen och city
sålunda egnade sir Moses Montefiore.

Första namnet under den hyllningsakt, som i
Kensington öfverlemnades till drottningen, var hennes äldste
qvarlefvande farbroders, hertigens af Cumberland. Och detta
ger oss en osökt anledning att här med några ord
omnämna upplösningen af den förbindelse, som i några
mansåldrar bestått mellan detta land och Hannover.
Förbindelsen var endast personlig; Englands hannoverska
konungar voro nemligen genom arfsrätt tillika regerande furstar
i Hannover. Men Hannovers krona ärfdes endast på
manssidan och gick derför nu vid Vilhelm IV:s död öfver till
hans äldste öfverlefvande broder Ernst, hertig af Cumberland.
Förändringen var i alla hänseenden en, som engelska
folket såg med nöje. Den medelbara förbindelsen mellan
England och Hannover hade aldrig varit populär här i
landet, och särskildt väckte utsigten att mista hertigen af
Cumberland ej den minsta saknad. Få af Georg III:s
söner voro populära, men hertigen af Cumberland var
sannolikt den minst populäre af dem alla. Hans sätt att
uppträda var groft, befallande och stundom äfven brutalt.
Ryktet öfverdref, som vanligt, hans fel, och i mångas mun var
hans namn symbolen för de mörkaste och vildaste

passioner, ja brott. Några af de mest gängse berättelserna om
honom hade sin grund endast i den allmänna afskyn för
hans karakter och fruktan för hans inflytande. Men visst
är, att han var utsväfvande, egennyttig, despotisk och
grällysten.

Utsigten att bli af med hertigen af Cumberland skulle
derför ensam gjort upplösningen af förbindelsen med
Hannover önskvärd, äfven om den ej i andra afseenden varit
för oss en fördel. Senare tider ha visat, hur mycket vi
vunnit på skilsmessan. Det skulle, minst sagdt, varit i
högsta grad olägligt, om den af en engelsk suverän burna
kronan äfventyrats under kriget mellan Österrike och.
Preussen 1866. Många skulle utan tvifvel tyckt, att vårt
konungahus lidit i värdighet, om denna krona våldsamt slagits
af den furstes hufvud, som bar henne, då händelsen gjorde,
att denne furste tillika var Englands konung. Men å andra
sidan skulle det varit orimligt att vänta, att engelska folket
skulle inlåta sig i en strid, med hvilken dess intressen och
ära ej hade det minsta att. skaffa, blott och bart för en af
dess konungafamiljs enskilda angelägenheter.

Lord Melbourne var kronans förste minister, när
drottningen uppsteg på tronen. Han var en man, som då och
alltjemt sedermera var synnerligt afhållen af drottningen
och för hvilken hon hade det största förtroende. Han var
en godhjertad, något flegmatisk natur, rättvis, ja äfven
högsinnad mot politiska motståndare och mot vänner hjertlig och
älskvärd som få. Någon stark karakter var han dock ej.
Han var ej en man, som kunde få skördar att växa der
de ej redan förut funnos i grodd. Han var en vänlig
rådgifvare åt en ung drottning, och till sin lycka hade den
unga drottningen sjelf ett tillräckligt godt förstånd, för att
ej vara helt och hållet beroende af andras råd.

Lord Melbourne var ej en statsman. Hans bästa
egenskaper voro, om vi undantaga hans godhjertenhet, rent
negativa. Olyckligtvis nöjde han sig ej med det rykte för en viss
flegmatisk godmodighet, som han utan tvifvel gjorde skäl för.
Han sökte äfven gifva sig utseende af att vara en ohjelplig
lätting, själlös och likgiltig för allt. Medan han i sjelfva

verket tänkte både mycket och allvarligt, sökte han få alla
menniskor att tro, att i hela verlden ej funnes något, som
i ringaste mån kunde väcka hans intresse. Bland många
andra putslustiga drag i detta hänseende berättas, hur han
en dag vid mottagandet af en högtidlig deputation från
city, medan adressen upplästes, stod och blåste efter ett i
rummet kringflygande dun. De som kände honom påstodo,
att han lyssnade med spänd uppmärksamhet, att han hela
natten suttit uppe och studerat den vigtiga handelsfråga,
kring hvilken adressen rörde sig, men som han tycktes
anse så oförtjent af all uppmärksamhet, och att han, långt
ifrån att vara helt och hållet upptagen af sina narraktiga
infall, hade all möda i verlden att bibehålla utseendet af
en narr.

Ett sådant maskeradspel skulle må hända varit
ursäktligt eller förefallit intressant hos en man med verkligt
lysande och öfverlägsna egenskaper. Men hos lord
Melbourne hade affektationen ingen sådan ursäkt eller något
sådant intresse. Han var en klen talare, endast duglig att
herska under de lugnaste tider. Debatterna fördes då med
en i våra dagar okänd, eller åtminstone mycket sällsynt
personlig bitterhet. Äfven i lordernas hus begagnades ofta
å båda sidorna ett mycket hätskt språk.

Lord Melbournes trägna uppvaktning hos den unga
drottningen väckte på många håll stor både missbelåtenhet
och misstro. Enligt några af dessa klandrare sökte
premierministern hos henne inplanta sin egen lätta sorglöshet
i karakter och lynne. Enligt andra gick hans förnämsta
diktan och traktan ut på att göra sig angenäm och
oumbärlig för drottningen, att omgifva henne med sina vänner,
slägtingar och kreatur, för att derigenom, trots alla
politiska vexlingar och partier, bibehålla sig vid makten. Men
han synes ej varit lysten efter makt eller användt några
oredliga medel att vinna eller behålla den. Den unga
drottningens karakter synes på honom gjort ett djupt
intryck. Hans verkliga eller tillgjorda likgiltighet lemnade
rum för en verklig och varaktig önskan att göra både
hennes lif och regering så lyckliga han kunde. Drottningen

hyste alltid för honom den varmaste tillgifvenhet och
tacksamhet. Visst är dock, att drottningens förste minister
vid hennes tronbestigning ingalunda var en populär man.
När den nya regeringen började, hade ministeren två ytterst
fruktansvärda fiender eller kritiker i lordernas hus.
Hvardera skulle ensam varit tillräcklig att vålla äfven en
minister af vida öfverlägsnare art än lord Melbourne svåra
bekymmer, men oanständigheterna förde dem båda för
ögonblicket tillsammans i ett förbund mot honom.

En af dessa var lord Brougham. Hela Englands nyare
historia har ingen sällsammare och mer utpräglad gestalt.
Han var begåfvad med de mångsidigaste och mest lysande
talanger och med en arbetsförmåga, som stundom föreföll
nästan öfvermensklig. Och det var ej blott arbetsförmåga,
utan nästan en ordentlig passion för arbete. Det föreföll,
som hans rastlösa verksamhetslust måste sträcka ut sig åt
alla håll för att söka sig nya fält. Studier, som voro
tillräckliga att upptaga andra mäns hela tid och slita ut deras
helsa, voro för honom endast tidsfördrif. Hans
kroppskrafter gåfvo aldrig vika. Hans spänstighet i sinnet
öfvergaf honom aldrig. Hans sjelfförtroende var gränslöst. Han
trodde sig veta allt och kunna göra allt bättre än någon
annan. Hans fåfänga gick öfver all beskrifning och gjorde
honom löjlig nästan lika ofta och lika mycket som hans
snille gjorde honom beundrad. »Om Brougham kunde litet
grand juridik», sade O'Connell, när den förre blef
lordkansler, »skulle han kunna litet af hvarje.» Anekdoten
berättas äfven på ett annat sätt, hvilket må hända gör den
ännu pikantare: »den nye lordkanslern kan litet af hvarje
här i verlden, äfven litet juridik.»

Brougham var utan tvifvel en stor parlamentarisk
talare, ehuru ej en talare af högsta ordningen. Hans aktion
var häftig, stundom till och med våldsam, gesterna
saknade i hög grad behag, hela hans sätt hade något groteskt;
om hans välde öfver sina åhörare kunde dock ej vara något
tvifvel. Detta välde behöll han till en långt senare tid,
och långt efter de år, då offentliga män vanligen upphöra
att taga del i den politiska debatten, kunde lord

Brougham ännu tala med sin gamla glöd och sin gamla
öfverväldigande kraft.

Voro hans gåfvor stora och var hans personliga
fåfänga omätlig, må det äfven sägas, att hans tjenster mot
den menskliga frihetens och bildningens sak helt enkelt
voro oräkneliga. Som motståndare till slafveriet i
kolonierna, som förfäktare af politiska reformer hemma i
landet, af en lagreform, af en förbättrad folkundervisning, af
religiös likställighet, hade han arbetat med okufligt nit,
med oemotståndlig kraft och med lysande framgång. Vid
whigministèrens ombildning i april 1835 kom han ej in i
kabinettet, och han intog och bibehöll ända till sin död
ställningen af en sjelfständig och opartisk granskare af
andras åtgärder och politik.

Det har aldrig blifvit riktigt utredt, hvarför whigarne
så plötsligt kastade Brougham öfver bord. Den allmänna
tron är, att hans excentriciteter och obändiga lynne gjorde
honom omöjlig i ett kabinett. Dunkla antydningar ha
äfven utkastats, att hans förstånd en tid verkligen varit
rubbadt, såsom förhållandet sades ha varit med Chathams
vid en vigtig tidpunkt. Lord Brougham var ej en man,
som lätt glömde eller förlät den oförrätt han måste ansett
sig ha lidit af whigarne. Han blef den häftigaste och
fruktansvärdaste af lord Melbournes motståndare.

Den andre store motståndaren var lord Lyndhurst.
Han var en af sin tids lyckligaste parlamentariska
debattörer. Hans stil var synnerligt klar, koncis och ren, hans
sätt ledigt och behagfullt, hans stämma på en gång
märkvärdigt mjuk och stark. Ingen kontrast hade gerna
kunnat vara större än den mellan hans klara, lugna och logiskt
stränga bevisning och Broughams passionerade utfall och
öfverväldigande kraft. Lyndhurst hade en ofantlig
arbetsförmåga, när arbete skulle utföras; men hans naturliga
fallenhet låg lika mycket åt beqvämlig ro som Broughams
åt rastlös verksamhet. Lyndhursts politiska öfvertygelse
var ej alltid fullt klar. Af gammal vana att förena sig
med tories, mottaga poster i deras kabinett, tala för dem
och anfalla deras fiender med argument och sarkasmer

hade Lyndhurst slutligen antagit toryismens alla later.
Men ingenting i hans skiftande historia visar, att någon
särskild förkärlek drog honom åt detta håll, och i hans
politiska bana finnas många punkter, då det nästan ser ut
som händelsen fått bestämma, hvilken politik han skulle
följa. Som skarp debattör har han må hända aldrig blifvit
öfverträffad i parlamentet, men han hade hvarken talarens
glöd eller snille, och i jemförelse med Broughams
förvånande mångsidighet och allt slukande själsverksamhet måste
omfånget af hans förmåga förefalla inskränkt. Som talare
var han ständigt den samme. Han tycktes hvarken känna
några lynnets skiftningar eller några anfall af andlig
trötthet. När helst han talade, svingade han sig genast upp
till samma öfverlägsna höjd som debattör, och detta utgör
måhända det bästa beviset, att han ej var en talare.
Talarens högre egenskaper låta ej mer än skaldens
kommendera sig.

Dessa båda män voro utan jemförelse debattens två
ledare i lordernas hus. Lord Melbourne hade ej vid denna
tid på ministerbänken i det öfre huset en enda debattör
af första eller ens af andra ordningen. Det har träffande
anmärkts, att ministerens ställning i lordernas hus kunde
liknas vid ett läckande vraks, i hvilket fiender från alla
håll inslunga sina bredsidor.

Lagen fordrade vid denna tid, att ett nytt parlament
skulle inkallas vid ett tronombyte. De nya valen ledde ej
till någon synnerlig förändring i partiernas ställning, men
fördelen var i det hela på tories' sida. Det kan förtjena
anmärkas, att det var ungefär vid denna tid som detta
namn började utbytas mot ordet »konservativa». Under valen
till det nya parlamentet anspelade lord John Russeli vid en
festmiddag i Strand på det nya namn, som hans
motståndare började tillägga sig. »Om detta namn är dem i
smaken», sade han, »om de säga, att den gamla åtskilnaden
mellan whig och tory ej längre bör bibehållas, är jag
beredd att som motsats till deras nya namn antaga namnet
'reformvän' och stå fast vid denna motsats.»

Det nya parlamentet förde till underhuset ett ovanligt
stort antal begåfvade och lofvande män. Grote, Greklands
historieskrifvare, satt för Londons city. Lord Lytton, då
ännu mr Edward Lytton Bulwer och till sina åsigter lika
radikal som han sedan blef konservativ, sågs der äfven.
Disraeli kom då in i parlamentet för första gången. Charles
Buller, sprittande af lif och glänsande humor och sjelfva
personifikationen af ett skarpt godt förstånd, syntes redan
viss om denna framtid af ära och ryktbarhet, som så snart
skulle afklippas af döden. Sir William Molesworth var en
förträfflig typ för den skola, som längre fram fick namn af
den filosofiska radikala. En annan framstående medlem af
samma skola, Roebuck, hade förlorat sin plats och var för
tillfället utanför parlamentet. Gladstone hade redan suttit
der fem år. Den förre lord Carlisle, då ännu lord
Morpeth, ansågs för en god representant för de literärt och
artistiskt bildade unga ädlingar, som för sin förströelse äfven
sysslade litet med politik. Lord John Russell hade
alldeles nyss börjat sin bana som det liberala partiets ledare
i underhuset. Lord Palmerston var utrikes statssekreterare,
men hade ännu ej vunnit fullt erkännande för den
stora förmåga han egde. Endast de som närmare kände
honom hade någon aning om den förmåga att styra
parlamentet och landet, som han snart skulle lägga i dagen. Sir
Robert Peel var det konservativa partiets ledare. Lord
Stanley, den förre lord Derby, satt ännu i underhuset.
Han hade ej långt förut definitivt brutit med whigarne i
frågan om den irländska statskyrkan och gått öfver till
det konservativa partiet, hvars inflytelserikaste ledare och
mäktigaste parlamentariske talare han sedan blef.

Ministeren var ej synnerligt stark i underhuset.
Hennes parti hängde endast löst tillhopa. Den utan all fråga
mäktigaste mannen i huset var oppositionens ledare, sir
Robert Peel. Utom sina stora egenskaper som administratör
och parlamentarisk debattör hade han den då bland
konservativa statsmän mycket sällsynta egenskapen att vara
en sund och klar finansman, väl förtrogen med
nationalekonomiens grundläror. Hans höga och stränga karakter

gjorde honom aktad både af motståndare och anhängare.
Han hade må hända ej många förtrognare vänner. Hans
temperament var kallt, eller dess värma åtminstone dämpad;
han spred ej någon mild glöd omkring sig. Han var af
naturen en tillbakadragen och varsam man, i hvars sätt
varsamheten antog formen af förnämhet och stelhet. Visst
är, att han hade varma och ädla känslor, men sjelfva hans
finkänslighet dref honom att dölja dem. Motsatsen mellan
hans känslor och oförmåga att visa dem alstrade hos
honom någonting konstladt, som ofta föreföll som ren tafatthet.

Det var i underhuset som hans verkliga snille och
karakter visade sig. Peel beherskade helt och hållet
underhuset. Han var en så stor talare som en person kan
bli, hvilken endast vänder sig till underhuset, dess vanor
och syften. Sir Robert Peel hade föga fantasi och så godt
som intet af denna lidelse, som i vältaligheten stundom
intar dess plats. Hans stil var klar, kraftig och ståtlig,
rik på bevis och belysande exempel, hemtade från böcker
ej mindre än från den politiska och kommersiella verlden.
Han följde en åsigt till dess yttersta konseqvenser, och om
bevisningen gömde på några svaga punkter, blottade han
dem skonslöst, ofta med en lätt anstrykning af humor
och torr sarkasm. Hans tal kunna kallas mästerstycken af
sundt förstånd och höga grundsatser, klädda i det
effektfullaste språk. Men de voro stundom någonting mer, ty
de voro både till bevisning och stil så affattade, att de
trängde till underhusets innersta. De återspeglade
nemligen parlamentets stämningar och åskådningssätt lika troget,
som ett lands nationalmelodier återspegla dess scenerier
och folkstämning,

Lord Stanley var en långt mer energisk och passionerad
talare än sir Robert Peel och kom äfven måhända
en och annan gång under senare delen af sin bana den
äkta talarkonstens höjd närmare än han. Men lord Stanley
var föga mer än en glänsande parlamentarisk partigängare,
till och med när han långt sedermera blef Englands förste
minister. Han hade i sjelfva verket mycket litet af detta
slags insigter, som den nya tiden fordrar af sina statsmän

och ledare. Af nationalekonomi, finansvetenskap och den
nyare naturvetenskapens utveckling och upptäckter kände
han nästan lika litet som det är möjligt för en begåfvad
och energisk man, hvilken lefyer midt upp i det verksamma
lifvet och hör hvad folk talar omkring honom. Han yttrade
en gång på skämt om sig sjelf, att han vuxit upp i en
förvetenskaplig period. Han hade dock hvad som på en
äldre tid skulle kallats en elegant klassisk bildning och
enförtrogen bekantskap med den politiska ställningen i de
flesta europeiska länder på sin tid. Han var dessutom en
kraftfull, oförsagd karakter. Det fans denna tid på
ministerbänken ingen talare, som för ett ett ögonblick kunde
jemföras med honom: den parlamentariska debattens
vetenskap tycktes hos honom nästan vara instinkt.

Lord John Russell, det liberala partiets ledare i
underhuset, var i verkligheten en vida kraftigare natur än
han föreföll. Bland sina vänner gick han och gälde för
att ega ett oförfäradt mod, hans fiender ansågo honom för
gränslöst inbilsk. Han hade i sjelfva verket långt mindre
snille än hans vänner och beundrare trodde och långt mera
praktisk duglighet än vare sig vänner eller fiender ville
medgifva. Han blef visserligen ej en talare, men en
mycket skarp debattör, hvars alldeles särskilda styrka låg i en
kall bitande sarkasm, hvilken som en upplösande syra
genomträngde de svaga punkterna i en motståndares
argumentation. Bevisningens grunda, men klara ström
arbetade sig långsamt fram och lyckades bana sig väg genom
hinder, som man i första ögonblicket skulle ansett omöjligt
för den att genombryta.

Vårt engelska styrelsesystem medelst partier gör, att
parlamentets historia får utseende af en rad stora politiska
dueller. Två män, af hvilka den ene är i spetsen för
regeringen, den andre för oppositionen, stå under en följd af
år oupphörligt emot hvarandra. De byta om plats med
hvarje seger. Segervinnaren går in i regeringen, den
besegrade in i oppositionen. Det har ofta händt, att de båda
ledande motståndarne i afseende på hufvud och talarkonst
väga så jemt upp hvarandra, att deras anhängare väl kunna

tvista om, hvilken af dem är den öfverlägsnare, och
allmänheten, allt efter sin förkärlek för den ene eller andre,
kan dela sig i två ej blott politiska, utan äfven kritiska
skolor. I många år stodo sålunda lord John Russell och
sir Robert Peel mot hvarandra. Peel hade utan fråga en
vida mer originel begåfning, och lord John Russell erhöll
aldrig ett så stort inflytande öfver underhuset som det hans
medtäflare länge åtnjöt. Lord John var, kan man säga,
född reformvän. Han hade suttit vid Fox' fötter. Han
var uppammad i liberalismens grundsatser, och han höll
troget fast vid sin ungdoms öfvertygelser. Han var en af
den liberala sakens djerfvaste och mest oförfärade kämpar.
Han hade en stor fördel öfver Peel redan deruti, att han
fått sin första politiska bildning i en mera upplyst skola.
Men han saknade fullt ut lika mycket som Peel passionens
glöd och stannade längre än Peel under den äkta talarens
höjd.

Den mest framstående personen i underhuset näst efter
ministèrens och oppositionens chefer var O'Connells
kolossala gestalt, den store irländske agitatorns, om hvilken vi
skola höra en god del mera. Bland underhusets främste
talare på denna tid var äfven O'Connells närmaste man,
den eldige Richard Lalor Sheil.

En regering, hvilken i sina tidigaste år såg den elektriska
strömmens användning till fortskaffande af budskap,
de första lyckliga försöken att tillgodogöra ångkraften för
den transatlantiska sjöfarten, järnvägsväsendets allmänna
utveckling i detta lands alla delar samt införandet af
pennyposten, måste, äfven om hon ej lemnat något annat minne
efter sig, anses ha förvärfvat sig ett varaktigt rum i
historien. De senaste fyrtio eller femtio årens historia skiljer
sig nästan helt och hållet från hvarje föregående tidsålders.
I hela denna del af vårt samhällslif, som beröres af
industriella och mekaniska uppfinningar, se vi en fullständig
omhvälfning. En man af våra dagar, som plötsligt
försattes femtio år tillbaka i tiden, skulle finna sig nästan
lika bortkommen och ha lika svårt att reda sig, som om
han skickades tillbaka till den tid, då romarne innehade

Britannien. Han skulle finna sig besvärad vid hvart steg
han tog. Han skulle knappast kunna göra någon ting på
samma sätt som han gör nu. Sir Robert Peel reste från
Rom till London för att öfvertaga premierministersposten
alldeles på samma sätt som Konstantin reste från York till
Rom för att bli kejsare. Äfven den förnämaste resande
hade ej till sitt förfogande mer än hästar och segel kunde
åstadkomma. Några få år derefter skulle Peel kunnat
hinna London från Rom på fyrtioåtta timmar.

Det är ett ganska eget sammanträffande, att samma år
då Wheatstone och Cooke togo ut sitt första patent på
förbättringar af sättet att medelst elektriska strömmar, utsända
genom en metalledning, utbyta signaler mellan platser
belägna på långt afstånd från hvarandra, professor Morse, den
amerikanske elektrikern, begärde kongressens understöd till
anläggande och trafikerande af en elektrisk telegraflinie till
fortskaffande af budskap på korta afstånd, men fick afslag
på sin framställning. Året derpå kom han öfver till
England för att utverka sig patent på sin uppfinning, men
kom för sent. Våra egna landsmän hade gått honom
i förväg. Kort derefter finna vi försök anställas med den
elektriska telegrafen mellan Euston Square och Camden
Town. London—Birmingham-banan öppnades i hela sin längd
1838. Liverpool—Preston-linien öppnades samma år. Linien
Liverpool—Birmingham hade öppnats året förut, och linien
London—Croydon blef färdig året derefter. Akten om
postens sändande med järnbanorna daterar sig från 1838.
Samma år omtalades det som en exempellös och nästan
otrolig menniskoviljans och vetenskapens triumf öfver tid
och rum, att ett lokomotiv kunnat färdas med en hastighet
af öfver fem sv. mil i timmen.

Ångförbindelse blef med framgång upprättad mellan
England och Förenta Staterna. Sirius, Great Western och
Royal William gjorde i början af 1838 resor mellan New
York och England. Great Western tillryggalade afståndet
mellan NewYork och Bristol på femton dagar. Den följdes
af Sirius, som från Cork afgick till New York och gjorde
öfverresan på sjutton dagar. Frågan om möjligheten af

sådana resor hade inga bevis för säkerheten af ett dylikt
experiment att stödja sig på. Väl hade i sju år posten på
Medelhafvet gått med ångare. Och Sirius och Great
Western voro ej de första fartyg, som öfverforo Atlanten med
ångan som drifkraft. Nära tjugu år förut hade ett i New
York bygdt fartyg vid namn Savannah öfverfarit oceanen
till Liverpool, och ännu senare hade ett ångfartyg gjort
resan rundt om Goda hoppsudden. Men alla dessa resor
hade i sjelfva verket litet eller intet att göra med det
problem, som löstes genom Sirius' och Great Westerns färder.
I de föregående fallen hade fartygen begagnat sig af ångan,
så mycket de kunde, men gjort en god del af resan
uteslutande med seglens tillhjelp. Detta var någonting
helt annat än den uppgift Sirius och Great Western satt
sig för, hvilken gick ut på att öfverfara oceanen endast
med ångkraft. Det är klart, att så länge ångan endast
användes auxiliärt, det var omöjligt att räkna på snabbhet
och framkomst på bestämd tid. Den egentliga frågan var,
om en ångare, utom last och passagerare, kunde föra med
sig tillräckligt med bränsle för hela resan öfver Atlanten.
Sirius' och Great Westerns resor afgjorde helt och hållet
frågan. Två år efter Great Westerns afgång från Bristol
till NewYork upprättades Cunard-linien. Ångbåtsförbindelsen
mellan Liverpool och NewYork blef derefter en
lika regelbunden affär som järnvägsresorna på Great
Westernbanan mellan London och Bristol.

Hittills hade brefpprtot varit mycket högt och vexlat
både efter afståndet och brefvets vigt, ja, till och med efter
dess storlek och format. Medelportot för hvarje icke
afgiftsfritt bref var öfver hela det förenade konungariket sex
pence och en farthing. Ett bref från London till Brighton
kostade åtta pence, till Aberdeen en shilling och tre och
en half pence, till Belfast en shilling och fyra pence. Men
ej nog härmed: var brefvet skrifvet på mer än ett blad,
taxerades det genast högre. Parlamentsledamöter och
medlemmar af regeringen hade privilegiet att frankera sina
bref, eller rättigheten för den privilegierade personen att
få sina egna eller någon annan persons bref afgiftsfritt

försända med posten; han behöfde för detta ändamål endast
teckna sitt namn på brefvets baksida. Det vill med andra
ord säga, att bref afsända af den klass, som hade bäst råd
att betala för dem, gingo afgiftsfria, medan de afsändare
deremot, som hade minst råd att betala, måste betala dubbelt,
det vill säga betala kostnaden ej blott för fortskaffandet
af sina egna bref utan äfven af de privilegierades.

Mr (sedermera sir Rowland) Hill är den man, hvilken
detta land och öfver hufvud hela den civiliserade verlden
har att tacka för införandet af det billiga och likformiga
portosystemet. Hans plan har antagits af hvar enda stat,
som gör anspråk på att ha ett ordnadt postväsen. Hill
tillhörde en märkvärdig familj. Hans fader, Thomas
Wright Hill, var skollärare, en man med upplysta
praktiska åsigter rörande folkundervisningen långt framom
sin tids, en varm älskare af vetenskaplig forskning, en ifrig
förfäktare af borgerlig och religiös frihet och ett slags
celebritet i sin tids Birmingham. Han hade fem söner, som
alla gjort sig mer eller mindre namnkunniga som praktiska
reformatorer i en eller annan riktning. Den äldste af
sönerna var Matthew Davenport Hill, den filantropiske
stadsskrifvaren i Birmingham, som verkade så mycket för
fängelsereformen och unga förbrytares förbättring. Den tredje
i ordningen var Rowland, det billiga postsystemets
upphofsman. Redan som en liten klen och sjuklig gosse
började Rowland visa samma brådmogna förkärlek för
aritmetiska kalkyler, som Pascal visade för geometriska problem.
Hans älsklingssysselsättning som barn var att timtals ligga
framstupa på spiselhällen och räkna ut tal efter tal. När
han växt upp, blef han lärare i matematik i faderns skola.
Derefter utnämd till sekreterare hos den sydaustraliska
kommissionen, inlade han många och värdefulla förtjenster
vid organisationen af kolonien Sydaustralien. En rörande
liten illustration af det bestående systemets orimligheter
och orättvisor synes ha eggat hans intresse för postreformen.
Miss Martineau berättar på följande sätt historien:

»Coleridge gjorde en gång i sin ungdom en vandring genom
Sjö-distriktet, då han en dag såg brefbäraren aflemna

ett bref till en qvinna, som stod utanför dörren till sin
stuga. Qvinnan vände på det och undersökte det noga,
men lemnade det slutligen tillbaka, sägande, att hon ej
kunde betala postportot, som utgjorde en shilling. Då
Coleridge hörde, att brefvet var från hennes bror, betalade
han postportot oaktadt qvinnans tydliga obenägenhet. Och
brefbäraren var knapt ur sigte, förr än hon visade Coleridge,
hur onyttigt han kastat bort sina penningar, åtminstone
hvad henne beträffade. Papperet var alldeles blankt. Det
var nämligen en öfverenskommelse mellan brodern och
henne, att han så länge allt gick honom väl skulle en gång
hvart fjerdedels år på detta sätt skicka ett blankt
pappersblad, och hon fick således underrättelser från honom
utan kostnad för någondera. De flesta skulle endast lagt
den lilla händelsen på minnet som ämne till en rolig
historia, men det fans ett hufvud som genast insåg sakens
stora betydelse. För Rowland Hill blef det genast klart,
att något måste vara i olag i ett system, som sålunda dref
bror och syster att begå ett bedrägeri för att kunna tillfredsställa
sin önskan att få veta, om det gick den andre väl.»

Hill utarbetade småningom åt sig en omfattande
reformplan. Han framlade den för verlden i början af 1837.
Till grund för Hills system låg det af honom utom allt
tvifvel stälda sakförhållandet, att den verkliga kostnaden
för brefs befordrande med posten är helt obetydlig och
att den ej synnerligt ökas med afståndet. Han föreslog
derför, att postportot skulle nedsättas till ett minimum,
men deremot posternas antal och hastighet betydligt ökas.
Han förordade ett likformigt porto af en penny för den
minsta vigten utan afseende på längden af den vägsträcka
inom det Förenade konungariket brefvet skulle forslas.

Postmyndigheterna mötte först planen med ett
obevekligt motstånd. De voro öfvertygade, att den måste
medföra en ofantlig minskning i inkomster. Men regeringen
visade sig både modigare och välvilligare. Petitioner
för planen inströmmade från alla landets handelsstäder med
begäran, att den åtminstone måtte få en opartisk pröfning.

Regeringen beslöt omsider 1839 framlägga en bill om
omedelbart införande af Hills plan och afskaffande af
frankeringssystemet utom i fråga om officiella skrifvelser i ämnen
som direkt rörde tjensten. Billen bestämde som en
öfvergångsåtgärd, att postportot skulle, utan afseende på
afståndet, inom hela det Förenade konungariket vara fyra pence
för alla bref, som ej vägde öfver ett halft ounce. Detta
blef dock endast en inledande åtgärd, ty redan den 10
januari 1840 bestämdes portot till den likformiga satsen af
en penny för hvarje bref af ej mer än den ofvannämda
vigten. Någon föreställning om den verkan förändringen
utöfvat på antalet af brefförsändelser med posten får man
af det sakförhållandet, att medan 1839, den gamla höga
posttaxans sista år, antalet dylika försändelser i
Storbritannien och Irland utgjorde 82 millioner, deribland 5 ½
millioner frankerade bref, som ej gåfvo landet den ringaste
inkomst, det 1875 hade stigit till mer än 1000 millioner
bref. Folkmängden hade under samma tid ännu ej fördubblats.


<chapter name="ANDRA KAPITLET.
Svårigheter för den nya regeringen.">
ANDRA KAPITLET.

Svårigheter för den nya regeringen.

Den unga drottningens regering började ej under
synnerligt glada och lofvande inre förhållanden. Vintern
1837—1838 var ovanligt sträng och nöden i följd deraf stor.
Det skulle således redan derför rådt mycket missnöje och
knöt bland de arbetande klasserna; men missnöjet skärptes
genom en allmänt gängse tro, att den unga drottningen
stod helt och hållet under inflytelsen af en ytlig och
sjelfvisk minister, som sysselsatte henne med nöjen och
förströelser, medan de fattiga voro nära att dö af svält. Det
synes ej varit den minsta grund för en sådan tro, men den
var icke dess mindre mycket allmän bland arbetarklassen
och de fattiga och ökade den verkliga nödens lidanden med
den inbillade oförrättens bitterhet.

Endast några veckor efter drottningens kröning hölls
ett stort radikalt möte i Birmingham. Der antogs ett
manifest, som sedan blef bekant under namnet den
kartistiska petitionen. Från denna stund började kartismen bli
en af de inflytelser, som mest störande ingrepö i landets
politiska lif. I tio år oroade den England och skulle varit
en mycket allvarsam fara, om landet varit inveckladt i
några yttre svårigheter. Den understöddes af mycken äkta
hänförelse, frihetsglöd och begåfning och fann helt
naturligt en stark anklang hos det missnöje af alla slag, som
låg och grodde hos de arbetande klasserna. Dess blossande,
ryckvis uppflammande låga mattades och dog slutligen ut
under inflytelsen af den politiska reformens och bildningens
klara, starka och stadiga sken. Den stora lärdom

kartismen ger oss är, att den politiska agitationen endast
lefver och är fruktansvärd genom det som är förnuftigt i
hennes fordringar. Tusentals okunniga och olyckliga
menniskor i hela landet slöto sig till kartiströrelsen utan att
fråga det minsta efter det verkliga värdet af hennes
politiska fordringar. De voro fattiga, de voro öfveransträngda
af arbete, de voro uselt aflönade, deras lif var i alla
afseenden det olyckligaste. De hade fått i sitt hufvud någon
förvirrad idé, att Folkets karta skulle ge dem bättre föda
och aflöning och lättare arbete, om något sådant stod att
få, och att det just var af denna orsak, som aristokraterna
och embetsmännen vägrade att bevilja den.

1832 års reformbill hade uträttat stora saker för
Englands författningslif. Den utströk från de valberättigade
köpingarnas antal femtiosex »nomination» eller »rotten
boroughs» (valköpingar der utnämningen af köpingens
representant i underhuset låg i händerna på en enda person)
och fråntog trettio andra hälften af deras representanter. Af
de sålunda erhållna platserna utdelade den sextiofem ytterligare
representanter åt grefskapen och gaf representationsrätt
åt Manchester, Leeds och Birmingham samt trettionio
andra stora och blomstrande städer, som hittills saknat en
sådan. Billen införde en tio punds census i köpingarna
och utsträckte rösträtten i grefskapen till arrendatorer i
första och andra hand (leaseholders och copyholders). Men
den uteslöt nästan helt och hållet de arbetande klasserna.
Den bröt det monopol, som aristokratien och
jordegarklassen åtnjutit, och gaf medelklasserna en andel i
lagstiftningen, men arbetarklassen blef, enligt många af dess
dugligaste och inflytelserikaste representanters åsigt, icke blott
utesluten, utan äfven med förakt tillbakastött. Detta
förbittrade arbetarne så mycket mer, som den agitation, genom
hvilken reformbillen trots så mycket motstånd vunnits,
hufvudsakligen underhållits af arbetarne. Med eller utan
rätt trodde de, att man endast begagnat sig af deras styrka
för att genomföra reformbillen och sedan detta skett kastat
dem öfver bord såsom ej längre behöfliga. När den unga
drottningen besteg tronen, befunno sig derför de arbetande

klasserna i alla de stora städerna i en stämning af djupt
missnöje, som nästan antagit karakteren af fiendtlighet.
Kartismen började efterträda reform-agitationen.

Kartismen kan sägas leda sin uppkomst omedelbart
från den formliga förklaring det liberala partiets ledare i
parlamentet afgåfvo, att de ej ämnade drifva reformarbetet
längre. Redan vid öppnandet af drottning Victorias första
parlament bragtes frågan å bane. En radikal ledamot af
underhuset föreslog som amendement till adressen en
resolution, som uttalade sig för sluten omröstning vid valen och
en kortare tid för parlamentens varaktighet. Endast tjugu
ledamöter röstade för den, och lord John Russeli
förklarade, att det skulle vara ett svikande af god tro mot dem,
som hjelpt honom att genomföra reformen, att drifva den
längre. Härpå svarades naturligt nog från många af de
utanför stående, att en vägran att gå längre från de liberala
ledarnes sida vore ett svikande af god tro mot dem och
deras vänner. Ett möte hölls nästan omedelbart derefter
mellan några af de liberala parlamentsledamöter, som
bekände sig till radikala åsigter, och några af arbetarnes
ledare. På detta möte uppsattes och antogs det program,
som sedermera blef så ryktbart under namnet »kartan».
Namnet gafs det af O'Connell.

När man nu lugnt genomläser denna urkund, förefaller
den ej synnerligt fruktansvärd. Den innehöll sex punkter.
Den första fordrade rösträtt för alla fullmyndiga, den andra
årliga parlament, den tredje sluten omröstning, den fjerde
afskaffandet af förmögenhetscensus, den femte betalande
af arvoden till underhusledamöterna, den sjette landets
indelning i lika stora valkretsar. Tre af dessa punkter ha
redan blifvit lag och ingått i vårt konstitutionella system.
Den nu gällande valrätten kan i sjelfva verket anses som
en »manhood-suffrage». Vi ha nu i många år röstat med
skrifna sedlar, som nedsläppas i en rösturna. Förmögenhetscensus
för parlamentsledamöter kan knappast sägas ha
blifvit »afskaffad». Detta ord är allt för storståtligt att
beteckna det öde som träffade den. Vi kunna snarare säga,
att den sjelfdog i följd af sin egen orimlighet och

maskstungenhet. Förslaget att dela landet i lika stora
valkretsar kan knappast ännu anses blifvit på allvar försökt. Men
det är så godt som visst, att förr eller senare någon
förändring i denna riktning af vårt nu varande system skall
antagasDetta skrefs af författaren 1883. Sedan dess har genom
»Eldistribution Bill» af den senaste reformakten äfven denna punkt i
kartistprogrammet i det närmaste blifvit en verklighet. Öfvers.. Af kartans båda öfriga punkter torde den om
ledamöternas aflöning kunna anses afgjordt förkastlig och likaså
den om årliga parlament, såsom innebärande ett förslag,
hvilket, om det blefve lag, skulle göra ett verksamt deltagande
i det offentliga lifvet till en nästan olidlig börda.

Kartisterna kunna indelas i tre hufvudgrupper: de
politiska kartisterna, de sociala kartisterna och de kartister
som slutit sig till rörelsen, emedan de kände sig olyckliga
och förbittrade utan att rätt kunna säga hvarför. De
af första gruppen voro de reguliera politiska agitatorerna,
som fordrade en folkrepresentation på bredare bas, medan
den andra gruppens män hufvudsakligen leddes af sitt hat
till »brödskatten». Dessa båda grupper hade fullkomligt
klart för sig hvad de ville: några af deras fordringar voro
rättvisa och billiga, och ingen låg utanför det lugna och
förnuftiga meningsbytets område. Det obestämda
missnöjets lärjungar lutade helt naturligt åt de ledare eller
fraktioner, som för tillfället utforo högljuddast och häftigast
mot lagstiftarne och de bestående myndigheterna.
Kartismen splittrade sig snart i två motsatta läger: den
moraliska och den fysiska styrkans kartism. En hel literatur
af kartisttidningar uppspirade för att förfäkta saken. The
Northern Står var den populäraste och inflytelserikaste af
dem, men hvar enda större stad hade sin kartistpress.
Möten höllos, der stundom det våldsammaste språk fördes.
Det började bli sed att hålla möten nattetid vid
fackelsken; många gingo dit beväpnade, och de våldsammare
bland kartisterna ropade högt på ett vädjande till vapnen.
Ett fruktansvärdt upplopp egde rum i Birmingham, der
myndigheterna sökte spränga ett kartistmöte. Regeringen
började anställa åtal mot några af rörelsens ledare och

talare; flere af dessa blefvo äfven dömda till fängelsestraff
och behandlade med stor stränghet.

Ett vidsträckt och nästan allmänt missnöje bland de
arbetande klasserna i stad och på land bidrog ytterligare
att förstärka kartisternas led. Väfvarne i några af
fabriksstäderna befunno sig i det största elände. Arbetslönerna
voro öfverallt låga. I jordbruksdistrikten höjdes en häftig
och bitter klagan mot den nya fattiglagen, och ehuru i
grunden orättvis och särskildt mycket öfverdrifven, var den
icke dess mindre en mäktig värfningsagent åt kartismen.
Det herskade ett djupt misstroende till medelklassen och
dess ledare. Visst är, att vid denna tid kartisterna, som
representerade massan af arbetsklassen i de flesta stora
städerna, fullt och fast trodde, att England styrdes uteslutande
till förmån för aristokrater och millionärer, som voro
fullkomligt likgiltiga för de fattigas lidanden. Lika visst
är, att de flesta af den så kallade herskande klassen på
fullt allvar ansågo de engelska arbetare, som slöto sig till
kartiströrelsen, för en liga af våldsamma, oregerliga och
egennyttiga kommunister, som, om de för ett enda ögonblick
finge göra som de ville, skulle utan tvekan kasta tron,
altare och alla samhällets grundpelare öfver ända. En
okunnig panik rådde å båda sidorna.

Den första stöten mot det yttre lugn, den nya regeringen
lofvade, kom från Canada. Ställningen var här
mycket egendomlig. Genom en akt, kallad 1791 års
konstitution, var Canada deladt i två provinser, Öfre och Nedre
Canada. Hvardera hade sitt särskilda styrelsesystem,
bestående af en guvernör, ett verkställande råd, som var
utnämdt af kronan och ansågs i någon mån motsvara
moderlandets »privy council», ett lagstiftande råd, hvars
medlemmar voro utnämda af kronan på lifstid, samt en
representantförsamling vald för fyra år. På samma gång hade
parlamentet äfven genom en lag skapat de så kallade
prestreserverna, bestående deruti, att en sjundedel af koloniens
oupptagna jord anslogs till det protestantiska presterskapets
aflöning, en fruktbar källa till oro och split. Nedre
eller östra Canada har till största delen en befolkning af

franskt ursprung, hvilken ännu midt ibland en företagsam
och rörlig civilisation bibehöll de flesta af det feodala
Frankrikes grundsatser och sedvänjor. Nedre Canada skulle
helst velat i pittoresk dåsighet fortsätta sin slummer, hålla
fast vid sina gamla seder och låta en orolig, yrande verld,
svällande af verksamhetslust, ärelystnad och begär efter
förändringar samt det obehagligt störande ting, som oroligt
folk kallade framåtskridande, rusa fram på sin vilda bana
utan att egna den någon uppmärksamhet. Men i de stora
städerna bodde företagsamma köpmän från England och
andra land, som ej ville låta allt gå på det gamla viset
eller låta landets rika hjelpkällor ligga obegagnade. Öfre
Canada deremot hade en helt och hållet ny befolkning,
uppfyld af den nya tidens företagsanda. Den härstammade
också nästan uteslutande från Storbritannien.

Det är vid första ögonkastet lätt att se, hvilka svårigheter
ett sådant system måste medföra. Fransmännen i
Nedre Canada sågo med ett nästan sjukligt misstroende
hvarje lagstiftning, som syntes egnad att störande ingripa
i deras gamla lefnadssätt och gifva den britiska befolkningen
någon fördel eller ynnest, medan den senare åter såg
orättvisa eller svaghet i hvarje åtgärd, som ej bistod dem
i utförandet af deras energiska planer.

Det var i Nedre Canada som de största svårigheterna
uppstodo. Inom den folkvalda representantförsamlingen,
der majoriteten tillhörde de franska kolonisterna, föreföllo
ständiga strider. Slutligen vägrade församlingen bevilja
några ytterligare anslag eller inlåta sig i några vidare
förhandlingar. De formulerade sina besvär mot styrelsen i
England. De klagade öfver godtyckligt förfarande från
guvernörernas sida, en olidlig sammansättning af det
lagstiftande rådet, hvilket enligt deras yrkande borde liksom
församlingen väljas, öfver olaglig användning af de
allmänna medlen samt våldsam prorogation af provinsens
parlament.

En af rörelsens ledare var Louis Joseph Papineau, en
man som genom sin begåfning, viljekraft och obestridligt
hederliga karakter uppstigit till en hög ställning. Han

hade representerat Montreal i Nedre Canadas representantförsamling
och blef sedermera husets talman. Han gjorde
sig till ledare för rörelsen, som var riktad mot
guvernörernas politik och den engelska regeringen, som
understödde dem. Han höll möte på möte, der utan tvifvel väl
starka ord begagnades och direkta hänsyftningar allt för
ofta gjordes på det exempel Förenta staterna genom sin
med framgång krönta resning gifvit Nedre Canadas folk.
Papineau umgicks äfven med planen att sammankalla ett
stort konvent för att öfverlägga om koloniens besvär och
uppsätta en formlig protest. Guvernören lord Gosford
afskedade till en början nere milisofficerare, som tagit del i
några af demonstrationerna; Papineau sjelf tjenade som
officer vid milisen. Derefter utfärdade guvernören
arresteringsorder mot många af representantförsamlingens
medlemmar under anklagelse för högförräderi. Några af dem
lemnade genast landet, andra blefvo verkligen häktade.
Deras vänner och anhängare gjorde motstånd, och detta
motstånd öfvergick plötsligt på ett i de revolutionära
rörelsernas historia ingalunda ovanligt sätt till öppet uppror.

Upproret var ej i militäriskt hänseende af någon
synnerlig betydenhet. Vid första utbrottet stodo de militära
myndigheterna ett ögonblick handfallna, och insurgenterna
vunno några små fördelar. Men öfverbefälhafvaren visade
snart den beslutsamhet ögonblicket kräfde och nedslog med
kraftig hand, som det var hans pligt, resningen.
Insurgenterna kämpade vid ett eller ett par tillfällen med
förtviflans mod, och ganska mycket blod spildes. Inom kort
utbredde sig dock oroligheterna äfven till den öfre
provinsen. Öfre Canada hade äfven sina besvär mot
guvernörerna och regeringen hemma i moderlandet.

Underrättelsen om resningarna i Canada väckte
naturligtvis en stor uppståndelse här i landet. Bland många
klasser rådde en mycket stark sympati, ej med upproret,
men med kolonien, hvars klagomål ansågos berättigade.
Offentliga möten höllos, vid hvilka resolutioner fattades,
der oroligheterna i första rummet tillskrefvos regeringens
vägran att afhjelpa något enda af kolonisternas besvär.

Lord John Russeli framlade nu å regeringens vägnar en
bill med förslag till åtgärder mot den upproriska provinsen.
Billen föreslog i korthet att tills vidare suspendera Nedre
Canadas författning och skicka ut en generalguvernör och
kommissarie (high commissioner) med full makt och
myndighet att dämpa resningen och ombilda båda provinsernas
författning. Det erkändes nästan allmänt, att regeringen
funnit den rätte mannen, när lord John Russeli nämde
lord Durhams namn.

Lord Durham var en märkvärdig karakter. Han tillhörde
en af de äldsta familjerna i England. Lambtonslägten hade
led efter led i oafbruten följd lefvat på sin egendom i norra
England allt sedan eröfringens tid. Den manliga
arfsföljden hade, säges det, sedan tolfte århundradet aldrig blifvit
afbruten. Den var dock ej en familj af aristokrater. Dess
rikedom härledde sig förnämligast från stenkolsgrufvor och
daterar sig först från en senare tid. Godset var först och
länge af obetydligt värde. Lord Durham föddes på
Lambton Castle i april 1792. Innan han fylt tjugu år, ingick
han ett romantiskt äktenskap i Gretna Green med ett
fruntimmer, som dog tre år derefter. Ungefär ett år efter
sin första hustrus död gifte han om sig med lord Greys
äldsta dotter. Han var då endast tjugufyra år gammal.
Redan förut hade han blifvit invald i parlamentet till
ledamot för grefskapet Durham och utmärkte sig der snart som
en radikal och energisk reformvän. Han talade sällan, men
när han uppträdde, var det alltid till understöd för någon
reform eller emot hvad han ansåg för en föråldrad och
trång lagstiftning. Redan 1821 framlade han en egen plan
till parlamentsreform. 1828 upphöjdes han till peer med
titeln baron Durham. När lord Grey i november 1830
bildade sin minister, blef lord Durham lord privy seal.
Han säges ha utöfvat ett nästan oinskränkt välde öfver
lord Grey.

Han hade en energisk och lidelsefull natur, som
stundom dref honom till utbrott, hvilka de flesta af hans
kolleger fruktade. Han gick städse till roten med sina
reformplaner och skulle ej ha ryggat tillbaka för de mest

radikala förändringar utan att synnerligt fråga efter vare sig
tidsomständigheter eller motståndares lynne. Mycket liten
var äfven hans vördnad för sedvänjans majestät. Hvad
helst han ville, ville han kraftigt. Han hade intet begrepp
om tystlåtenhet och frågade ej heller synnerligt efter
embetets värdighet. Han var en af de män, som, äfven då de
ha fullkomligt rätt, ha den olyckliga förmågan att låta det
se ut som de hade fullkomligt orätt. Ingen af hans
motståndare förnekade dock hans stora duglighet. Han lät
aldrig af konventionella föreställningar afskräcka sig från
att se en stor politisk fråga djerft i ögat och tränga in i
dess innersta väsen. Han fruktade aldrig att föreslå hvad
som i senare tider än hans kallats en radikalkur. Det var
en allmän åsigt, måhända äfven bland dem som minst kunde
med honom, att han var ett slags »oanvänd Cæsar», en man
som endast behöfde ett tillräckligt stort fält för att
utveckla stora herskaregenskaper. Förvecklingarna i Canada
föreföllo som enkom skapade för att ge honom ett tillfälle
att visa sig vara allt hvad hans vänner förklarade honom
vara eller för alltid rättfärdiga hans fienders misstro. Han
begaf sig ut till Canada under den allmänna öfvertygelsen,
att hans beskickning skulle antingen skapa eller förstöra
en bana, om ej ett land. Lord Durham fann ett nytt
alternativ. Han skapade ett land och förstörde en bana.
Hans beskickning räddade Canada, men störtade honom,
sjelf.

Lord Durham anlände till Quebec i slutet af maj 1838.
Han utfärdade genast en proklamation i sannskyldig
diktatorsstil. Den motsvarade emellertid fullkomligt
ställningen, som just kräfde en beslutsam och upplyst diktatur.
Han förklarade sig der skola obevekligt straffa alla som
kränkte lagarna, men begärde tillika öppet och oförstäldt
koloniernas medverkan till grundande af ett nytt
styrelsesystem, som verkligen motsvarade deras behof och
civilisationens vexlande fordringar. Olyckligtvis hade han knapt
börjat sitt diktatorsverk, förr än han fann sig ej längre
vara diktator. Under Canadabillens gång genom
parlamentet hade den myndighet han trodde sig ha erhållit

blifvit betydligt kringskuren. Lord Durham skred dock till
verket, som om han ännu vore beklädd med oinskränkt makt
öfver alla koloniens lagar och inrättningar. En Cæsar, som
dikterade instruktioner för styrelsen af en ny provins, kunde
knappast ha förfarit godtyckligare. Må det dock äfven
erkännas, att lord Durhams godtycklighet var till största
delen välgörande till sina verkningar och rättvis till sin
anda. Men den gaf ett ofantligt handtag både åt hans
egna och styrelsens fiender i hemlandet. Lord Durham
hade knapt börjat sitt rekonstruktionsverk, förr än häftiga
röster i parlamentet ropade på hans återkallande.

Utan att afvakta ett formligt återkallande återvände
han till England, en i onåd fallen man. Men äfven då
hade engelska folket tillräckligt mycken rättskänsla och
allmänanda att vägra sin sanktion på denna onåd. När
han landsteg i Plymouth. mottogs han af folket med
lifliga bifallsrop, oaktadt regeringen hade förbjudit, att någon
af de officiella hedersbetygelser, som vanligen egnades
återvändande guvernörer, skulle få visas honom.

Lord Durhams embetsberättelse erkändes af alla,
fiender så väl som opartiska granskare, för att vara ett
mästerstycke. Den lade grunden ej blott till Canadas, utan äfven
till alla de andra stora koloniernas politiska framgång och
sociala välmakt. Efter att på det mest uttömmande sätt
ha angifvit orsakerna till missnöjet i Canada och den
lägervall, hvari kolonien befann sig, förordade den, att
koloniens styrelse skulle så mycket som möjligt läggas i
kolonisternas egna händer, att de sjelfva skulle ega både stifta
och verkställa lagarna och att riksregeringens inblandning
i deras angelägenheter skulle inskränka sig till sådana
frågor, som rörde koloniens förhållanden till moderlandet,
såsom styrelsesättet, reglerandet af förhållandena till
utlandet och handeln, samt dispositionsrätten öfver statsjorden.
Lord Durham föreslog dessutom ett allt igenom sundt och
förträffligt system af kommunala inrättningar, anstalter för
betryggande af domarnes oberoende, embetsmärmens
ansvarighet inför kolonialförsamlingen, med undantag endast för
guvernören och hans sekreterare, samt upphäfvande af alla

lagar rörande prestreserverna. Slutligen föreslog han, att
Canadas båda provinser skulle i politiskt hänseende
återförenas och hädanefter ha en enda gemensam
representation, inneslutande ombud för båda folkstammarna och alla
distrikten. Betecknande är, att berättelsen äfven förordade,
att i den akt, som för detta ändamål kunde komma att
utfärdas, äfven skulle intagas en bestämmelse, i kraft hvaraf
alla de andra nordamerikanska kolonierna eller hvar och
en särskild af dem skulle vid ansökan af deras
representantförsamlingar och med Canadas samtycke kunna
upptagas i den canadiska unionen. Med ett ord, lord Durham
föreslog att gifva de båda provinserna sjelfstyrelse i deras
inre angelägenheter och fröet till en federativ union.

Det är ej behöfligt att här närmare redogöra för de
åtgärder, hvarigenom regeringen steg för steg framlade lord
Durhams förslag för parlamentet och lyckligt dref dem
igenom. Vi nämna endast, att 1840 den bill blef lag, som
återförenade Öfre och Nedre Canada på den af lord
Durham föreslagna grunden. Lord Durham lefde ej så länge,
att han fick se framgången af den politik han förordat.
Några dagar efter Canada-billens antagande dog han i
Cowes på ön Wight den 28 juli 1840. Han var då föga
mer än fyrtioåtta år gammal. Hans helsa hade sedan
någon tid varit vacklande, och det kan ej betviflas, att den
förödmjukelse som följde på hans canadiska beskickning
tärt på hans lifskraft. Hans stolta och känsliga natur kunde
ej bära de motsägelser och förödmjukelser, som påtvungits
honom. För att kunna vinna framgång på sin politiska
bana saknade han detta stolta tålamod, som gudarne sägas
älska och med hvars tillhjelp stora män uthärda
missuppfattning och hålla ut, tills de få upprättelse och höra tadlet
förbytas till loford. Men om lord Durhams personliga
bana i någon mån kan anses förfelad, var deremot hans
canadiska politik en enda lysande framgång. Den
faststälde grunderna för koloniernas styrelse. Det fans utan
tvifvel formela brister i hans plan, men framgången af
hans politik låg i de stora grundsatser han uppstälde,
grundsatser hvilka ej blott Canadas, utan äfven andra koloniers

styrelsesystem ännu i dag ha att tacka för sin styrka och
trygghet. Det var ej blott en tom poetisk fras, då det
sades, att han sjönk i sin förtidiga graf med de frigjorda
koloniernas jubel ännu ljudande i sina öron.

När drottningen uppsteg på tronen, pågick som bäst
opiumtvisten med Kina; opiumkriget utbröt kort derefter.
Uttryckt i tydliga ord, var den grundsats, för hvilken vi i
kinesiska kriget kämpade, Storbritanniens rätt att påtvinga
ett främmande folk en viss handelsartikel, trots protesterna
från dess regering och hela den allmänna mening,
som fans hos nationen.

Vid den tid då opiumkriget utbröt hvilade hela den
kinesiska civilisationen på grundsatser, som måste förefalla
hvart enda nyare folk oriktiga och oförnuftiga. Kinas
regering och folk ville ej ha några politiska förbindelser
eller transaktioner af hvad slag som helst med någon
annan stat. Handelsaffärer med enskilda kunde de möjligen
finna sig i, men politiska affärer med främlingar ville de
på inga vilkor inlåta sig i, ville ej ens erkänna tillvaron
af någon annan stat. De voro fullkomligt belåtna med sig
sjelfva och sitt eget system. Det enda Kina begärde af
den europeiska civilisationen och den rörelse, som kallades
det europeiska framåtskridandet, var att bli lemnadt i fred.
Kineserna skulle helst önskat slippa se ansigtet af en enda
utländing. Men de hade funnit sig i intrånget af den
utländska handeln och hade haft affärer med amerikanska
köpmän och Ostindiska kompaniet. Ostindiska kompaniets
karta och uteslutande privilegier gingo till ända i april
1834; kartan förnyades på ändrade vilkor, och handeln med
Kina frigafs.

En af det Ostindiska kompaniets stora affärsgrenar på
Kina var opiumhandeln. När privilegierna upphörde,
öfvertogs denna handel begärligt af enskilda köpmän, hvilka af
kompaniet uppköpte det opium, som det odlade i Indien,
och sålde det till kineserna. Kinesiska regeringen och alla
patrioter, moralister och personer med bildning i Kina hade
länge önskat bli qvitt denna opiumhandel och helt och
hållet utrota den. De ansågo den i hög grad skadlig för

folkets sedlighet, helsa och välstånd. All handel med den
hatade varan blef derför genom lag strängt förbjuden. Våra
engelska köpmän drefvo dock fortfarande en liflig och
indrägtig handel med den förbjudna artikeln. Den var ej
heller en vanlig smuggelaffär eller en affär af samma slag
som blokadbrytningen under det amerikanska inbördeskriget.
Öfverenskommelserna med kinesiska regeringen medgåfvo
upprättandet af alla anstalter, som voro behöfliga för
drifvandet af en allmän handel på Canton och Macao, och
under skydd af dessa anstalter inrättade sig
opiumhandlarne ett ordentligt högqvarter i dessa städer.

Engelska regeringen tillsatte superintendenter, som
skulle ha uppsigten öfver våra handelsförbindelser med
Kina. Missförstånd uppstodo vid hvarje nytt steg i
underhandlingen. Dessa missförstånd voro helt naturliga. Vårt
folk kände knappast något om kineserna. Den nästan
fullkomliga saknaden af alla utvägar att meddela oss med dem
gjorde denna okunnighet oundviklig, men ursäktade
säkerligen ej, att vi gingo till väga som vi kände dem i botten.

Kineserna trodde från första stunden, att superintendenterna
endast voro tillsatta för att skydda opiumhandeln
och påtruga Kina politiska förbindelser med vesterlandet.
Praktiskt blef detta äfven följden af deras närvaro.
Superintendenterna vidtogo inga åtgärder för att hjelpa de
kinesiska myndigheterna undertrycka den afskydda handeln.
De britiska köpmännen trodde, naturligt nog, att britiska
regeringen var fast besluten att skydda dem i fortsättandet
af deras handel. Slutligen kungjorde engelska styrelsen,
att »hennes majestäts regering ej kunde träda emellan för
att sätta britiska undersåtar i stånd att kränka det lands
lagar, med hvilket de handlade», och att derför »sådana
personer, som genom sina egna handlingar utsätta sig för
fara att lida skada till sin egendom, få skylla sig sjelfva
för hvarje förlust de kunna ådraga sig i följd af det
strängare verkställandet af de kinesiska lagarna rörande denna
sak». Detta mycket välbetänkta och riktiga beslut kom dock
för sent. De britiska köpmännen hade länge fått drifva
sin handel under den  öfvertygelsen, att britiska

regeringens skydd vore bakom dem och helt och hållet till deras
tjenst.

När de kinesiska myndigheterna verkligen inskredo
och togo i beslag en ofantlig qvantitet opium, som befann
sig i britiska köpmäns händer, samt vidtogo andra stränga,
men säkerligen ej obefogade åtgärder för att göra slut
på denna handel, skickade förste superintendenten kapten
Elliott till generalguvernören öfver Indien och begärde så
många örlogsmän, som kunde undvaras, till skydd för
engelsmäns lif och egendom i Kina. Inom kort anlände äfven
en britisk eskader, och de båda länderna voro i krig med
hvarandra.

Det blef för England intet synnerligt svårt arbete;
kriget var på vår sida endast en följd af lättköpta segrar.
Kineserna stredo vid många tillfällen med stor tapperhet
och visade ännu oftare en spartansk föresats att ej
öfverlefva nederlaget. När en af de kinesiska städerna blifvit
tagen af sir Hugh Grough, gick den tatariske generalen, då
han såg att allt var förloradt, hem till sig, lät sina tjenare
sätta eld på huset och satt helt lugnt qvar i sin stol, tills
elden nådde honom och han brändes till aska. Vi togo lätt ön
Chusan på Kinas östra kust, en del af vår eskader gick
uppför Peiho-floden för att hota hufvudstaden, underhandlingar
öppnades, och preliminärerna till ett fredsfördrag faststäldes.
Men då hvarken kineserna eller engelska regeringen ville
godkänna dem, började kriget på nytt. Chusan togs af oss för
andra gången. Ningpo, en stor stad några mil in i landet,
föll i våra händer. Amoy, längre söder ut, togs likaledes, och
våra trupper stodo redan utanför Nankin, när kinesiska
regeringen slutligen insåg fruktlösheten af att göra våra
vapen motstånd. Hon ingick slutligen fred på de vilkor vi
uppstälde. Vi fordrade i första rummet afträdandet för
alltid af ön Hongkong. Vi fingo den naturligtvis. Vidare
fordrade vi, att fem hamnar, Canton, Amoy, Futschoufu,
Ningpo och Shanghai, skulle öppnas för den britiska handeln
och att konsuler skulle der få anställas. Obehöfligt att
säga, att äfven detta beviljades. Derefter bestämdes, att
kinesiska regeringen skulle betala ett skadestånd af fyra

och en half million pund sterling, utom en och en
fjerdedels million i ersättning för det förstörda opiumförrådet.
Det kinesiska kriget var nu förbi för den gången. Men
liksom ordspråket säger, att litet snö för med sig mera snö,
skulle äfven detta krig med Kina alstra af sig andra.

Melbourneska ministerens ställning blef allt sämre.
Rundt omkring den i landet pågick en stark rörelse, som
endast gjorde dess svaghet så mycket mer i ögonen
fallande. Denna tids historia synes i sjelfva verket full af
reformplaner. Parlamentets årsböcker innehålla namnen på
en mängd sociala och politiska reformåtgärder vitnande,
som det synes, om den mest lifaktiga verksamhet hos
ministeren. Tillsättandet af komitén för folkundervisningen
inom privy council, åtgärderna för upprättande af
röstlängder för hela landet, för nedsättande af stämpelafgiften
på tidningar och papper, för fångvårdens förbättring, för
vaccinationens utbredning, för reglerande af barns arbete,
för undertryckande af spöslitningsstraffet, för judarnes
likställighet i borgerliga rättigheter — dessa äro endast några
få af de många förslag till social och politisk reform, som
upptogo denna rörliga tid. Hur kommer det till, att vi
kunna anse en minister, under hvilken alla dessa saker
gjordes eller försöktes, som kraftlös och oduglig?

Svaret är lätt funnet. Reformsträfvandet låg hos tiden
och ej hos ministèren. Det var en allmän och väl grundad
öfvertygelse, att om regeringen lemnades åt sig sjelf, hon
ej skulle göra någonting. Allt hvad hon företog sig,
tycktes hon göra motsträfvigt och liksom endast för att
hindra andra att ha någonting med saken att skaffa.
Följden blef naturligtvis, att hon fick föga eller ingen tack för
det goda hon en eller annan gång uträttade. Så till
exempel när hon framlade en bill om afskaffande af dödsstraff
i vissa fall, stannade hon så långt efter allmänna
meningen och åsigterna inom den komité, som i åtta år granskat
vår brottmålslag, att hennes bill endast gick igenom med
mycket knappa majoriteter och på många varma
reformvänner gjorde det intrycket, att den mer var ämnad att
hindra än främja en verklig reform. Det var i sjelfva

verket en tid af entusiasm ock uppspirande ideer, men detta
märkte ej ministeren. Lord Melbourne hade tydligen fått
i sitt hufvud, att det enda förståndiga engelska folket kunde
göra vore att behålla ministeren Melbourne qvar vid makten,
och att det som ett förståndigt folk naturligtvis äfven skulle
göra det. Han hade blifvit ett slags bortskämd gammal
portvakt, som, der han sitter halfsofvande i sin länstol, börjar
anse det rent af för bristande lefnadsvett, om en besökande
till hans husbonde vågar knacka på porten och störa
honom i hans ljufva ro.

De händelser, som vid denna tid föregingo i Syrien,
hade ett stort inflytande på förhållandena mellan detta land
och Frankrike. Mehemed Ali, pascha af Egypten och den
mäktigaste af alla sultanens vasaller, hade för en tid gjort,
sig till herskare öfver Syrien. Med sin adoptivson Ibrahim
paschas bistånd hade han slagit Portens armeer öfverallt
der han mött dem. Mehemeds segrar hade för ögonblicket
tvungit Porten att låta honom behålla Syrien, men 1839
förklarade sultanen Mehemed Ali åter krig. Ibrahim pascha
slog å nyo den turkiska arméen i grund. Den energiske
sultan Mahmud dog plötsligt, och omedelbart efter hans död
gick kapudan pascha, den turkiska flottans storamiral, med
alla sina fartyg öfver till egypterna, en handling af nästan
exempellöst förräderi äfven i osmaniska rikets historia. Det
var tydligt, att Turkiet ej förmådde ensamt bjuda spetsen
mot den fruktansvärde Mehemed och hans segerrike son.

De europeiska vestmakternas, särskildt Englands,
politik hade länge gått ut på att upprätthålla det turkiska
riket som en nödvändig del af det europeiska statssystemet.
Ryssland ville visserligen också hålla Turkiet uppe,
men endast så länge det passade i stycke med dess egna
planer. Det sökte förbereda en sådan delning af det
turkiska arfvet, som bäst öfverensstämde med dess egna
intressen, men gjorde emellertid allt för att hindra, att någon
annan makt dessförinnan lade handen på någon del af
qvarlåtenskapen. Häraf kom det sig, att man såg Ryssland
än försvara, än anfalla Porten. Den kurs Ryssland styrde
var till utseendet inkonseqvent, men den var det endast på

samma sätt som det kryssande segelfartygets, hvilket än
gör ett slag åt ena sidan än åt den andra, men hela
tiden har ett klart medvetet mål i sigte och en hamn som det
vill uppnå. England hade då och länge derefter till
ständigt mål för sin politik att upprätthålla det turkiska väldet,
till stor del som skyddsmur mot de förstoringsplaner, som
allmänt tillades Ryssland. Frankrike deremot var mera
likgiltigt för Turkiets fortsatta tillvaro, och Frankrike
misstänkte dessutom, att England hade sina egna planer på
Egypten. Österrike var i det hela benäget att följa
England, medan Preussen föga mer än till namnet deltog i det
förbund, som nu hopflikades. Klart är, att ett dylikt
förbund hvarken kunde vara synnerligt harmoniskt eller
kraftigt i sitt uppträdande. Det var det dock tillräckligt för
att visa sig paschan af Egypten öfvermäktigt. En flotta af
engelska, österrikiska och turkiska fartyg bombarderade
Acre, och en allierad armé utdref egypterna från flere af
deras fästen. Trots allt sitt mod och snille var Ibrahim
pascha ej vuxen den öfvermakt, med hvilken han nu såg
sig nödsakad att strida. Han dukade under. Mehemed
Ali måste afträda alla sina asiatiska eröfringar, men
tryggades i sitt välde öfver Egypten genom en konvention, som
den 15 juli 1840 undertecknades i London af Storbritanniens,
Österrikes, Preussens och Rysslands representanter
å ena sidan och Portens å den andra.

Frankrikes namn fans der ej. Frankrike hade dragit
sig tillbaka från förbundet, och det såg till och med en tid
ut, som det skulle gripa till vapen emot det. Thiers var
då dess förste minister; han var en man med liflig fantasi
samt ett rastlöst och äregirigt lynne. Han intalade sig
och det stora flertalet af sina landsmän, att England ville
fördrifva Mehemed Ali både från Egypten och Syrien och
sätta sig sjelf i besittning af det förra. I några månader
såg det ut, som ett krig mellan England och Frankrike
vore oundvikligt. Lyckligtvis voro konung Ludvig Filip
sjelf och den ene af Frankrikes ledande statsmän, Gruizot,
ifrigt angelägna om fredens bevarande. Thiers afgick,
Guizot blef utrikesminister och den verklige chefen för

regeringen, och nu undertecknades den 13 juli 1841
fördraget i London. Genom denna akt ordnades Egyptens
förhållanden på basen af den redan träffade överenskommelsen,
som nu fick en tilläggsartikel, genom hvilken
sultanen förklarade sig fast besluten att upprätthålla sitt rikes
gamla grundsats, att, med undantag af lätta fartyg, som
dertill erhållit särskildt tillstånd, ingen främmande örlogsman
skulle få segla in genom Dardanellerna och Bosporen.


<chapter name="TREDJE KAPITLET.
Melbourneska ministèrens fall.">
TREDJE KAPITLET.

Melbourneska ministèrens fall.

Emellertid började det se illa ut för ministèren
Melbourne. Jamaica-billen satte den i stor förlägenhet.
Genom denna bill, som framlades den 9 april 1839, upphäfdes
öns representantförsamling på fem år och bemyndigades
guvernören och hans råd att jemte tre aflönade
kommissarier under tiden sköta koloniens angelägenheter. Med
andra ord, ministèren Melbourne föreslog, att Jamaicas
författning skulle suspenderas på fem år. Ingen korporations
läge kan gerna vara pinsammare än en whigministers, som
vill upphäfva ett konstitutionelt styrelsesätt. Ett sådant
förslag kan vara en nödvändig, ja, en oundgänglig åtgärd,
men har alltid ett obehagligt utseende, då den kommer
från whigs eller liberala, och ger deras motståndare ett
vapen mot dem, som de ej skola underlåta att för ett eller
annat ändamål begagna.

Hvad Jamaica-billen beträffar, saknades ej ursäkt för
en sträng politik. Efter slafveriets afskaffande hade de
förra slafherrarne mycket svårt att förlika sig med sakernas
nya skick. De kunde ej genast fatta, att deras förra
slafvar skulle bli deras likar inför lagen. Å andra sidan var
en del af Jamaica-negrerna allt för okunnig att förstå,
att de hade förvärfvat några rättigheter, medan en annan
del var allt för högröstad vid deras häfdande. De
engelska guvernörerna och embetsmännen visade i allmänhet
den ifver att skydda negrerna, som pligten ålade dem, och
följden blef en ständig slitning mellan Jamaicas
representanthus och de engelska myndigheterna på ön. En högst
nödvändig lag om ett bättre ordnande af fängelseväsendet

på ön utfärdades af riksparlamentet, men koloniens
representation vägrade att underkasta sig den. Det var under
dessa omständigheter ministeren Melbourne föreslog
upphäfvandet af öns författning. Åtgärden bekämpades icke
blott af Peel och de konservativa, utan äfven af många
radikala. Ministeren hade endast en majoritet af fem till
fördel för sitt förslag. Denna seger var naturligtvis i sjelfva
verket ingenting annat än ett nederlag. Ministeren insåg
det och ingaf sitt afsked. Nederlaget var en förödmjukelse,
afskedsansökningen en oundviklig underkastelse, men lord
Melbourne och hans kolleger kommo så godt som strax
tillbaka till makten igen under omständigheter, som gjorde
förödmjukelsen ännu mer förödmjukande och den följande
delen af deras embetstid långt svårare, än deras kamp för
tillvaron hittills varit.

Den ryktbara tvist, som blifvit bekant under namnet
»sängkammarfrågan», banade whigarne väg tillbaka till
makten. Grulliver borde ha haft tillfälle att berätta en sådan
historia för brobdingnagianernas konung för att gifva honom
en tydlig föreställning om det konstitutionella statsskickets
logiska skönhet. När lord Melbourne afgick, skickade
drottningen efter Peel och sade honom med en ung nickas
naiva öppenhet, att det gjorde henne grufligt ondt att
nödgas skilja sig från sina förra ministrar, men att hon
böjde sig för det konstitutionella bruket. Detta måste ha
förefallit den allvarsamme och högtidlige Peel som en
temligen kuriös början, men han var ej en man som tänkte
sämre om den unga suveränen för hennes uppriktighet.
Underhandlingarna rörande de kolleger Peel ämnade
föreslå drottningen gingo mycket lätt, tills han råkade vidröra
frågan om utnämningen af de högre qvinliga hofdignitärerna
i drottningens närmaste omgifning. De högsta posterna
här innehades af lord Normanbys fru och en syster till
lord Morpeth. Nu är väl att märka, och det framhölls
flere gånger under loppet af underhandlingarna, att de
konservativas största svårighet skulle bli Irland, der deras
politik skulle gå i en alldeles motsatt riktning mot
whigarnes. Lord Normanby hade under whigstyrelsen varit

lordlöjtnant på Irland, och lord Morpeth, den älskvärde
och rikt utrustade lord Carlisle på en senare tid, förste
sekreterare för Irland. Det kunde säkerligen ej vara
behagligt för Peel att söka tillämpa en ny irländsk politik,
medan i drottningens närmaste omgifning funnos hustrun
och systern till de från makten afgångna statsmän, som
närmast representerade den politik han skulle ersätta med
en annan.

Hade denna synpunkt genast klart och tydligt
framhållits för drottningen, låter det knappast tänka sig, att
någon allvarsam svårighet skulle uppstått. Drottningen
måste ha insett den tydliga rimligheten af Peels begäran.
Det är ej heller gerna troligt, att de båda damerna skulle
nnder sådana omständigheter velat behålla sina platser.
Men olyckligtvis inträffade något missförstånd redan i
början af samtalen rörande denna punkt. Peels mening var
endast att yrka på de damers aflägsnande, som innehade
de högre hofplatserna; det ingick alls icke i hans afsigt
att fordra någon förändring på de platser, hvilkas
innehafvarinnor hade lägre rang än »lady of the bedchamber».
Men hur det nu gick till, fick drottningen en helt annan
uppfattning af saken. Hon trodde, att Peel i princip
yrkade på afskedande af alla de gamla vännerna ur
hennes närmaste och förtrognaste omgifning. I denna tro
rådförde hon sig med lord John Russell, hvilken gaf sitt råd
på grund af den framställning af saken som gifvits honom.
På hans råd förklarade drottningen i sitt svar, att hon ej
iunde »samtycka till en åtgärd, som hon anser lika
stridande mot gammal sed, som den är motbjudande för hennes
känslor». Sir Robert Peel stod dock fast vid sin fordran,
och dermed voro underhandlingarna med honom för den
gången afbrutna. Det fans ingen annan utväg än att
anmoda lord Melbourne och hans kolleger att komma
tillbaka. De återtogo sina platser och förenade sig i det
första kabinettsråd de höllo om ett protokoll, hvari det
förklarades rätt och tillbörligt, »att de stora hofembetena
och de platser i regentens omgifning, som innehades af
parlamentsledamöter, skulle vara inneslutna i de politiska

anordningar, som vidtogos vid ett ombyte i regeringen,
men att samma princip ej borde tillämpas eller utsträckas
till de befattningar, som innehades af damer i hennes
majestäts hof».

I landet väckte saken stor uppståndelse. En del
liberala yrkade rent af, att i en sådan sak ej minsta afseende
borde fästas vid regentens personliga känslor och att
ministerns råd och hvad han ansåg vara gagneligt för staten
borde allena vara bestämmande. Ingenting kunde vara
mindre önskvärdt än den ställning, i hvilken lord Melbourne
låtit suveränen försätta sig. Ju mer man tänkte öfver
saken, dess tydligare insåg man, att Peel hade rätt,
oaktadt han först ej lyckats göra sig tillräckligt förstådd och
må hända ej hela tiden gjort tillräckligt afseende på den
unga drottningens oerfarenhet. Men ingen kunde, sedan
han tänkt öfver saken, vidhålla den ställning, som whigarne
intagit, och de voro sjelfva mycket belåtna att få så snart
och tyst som möjligt begrafva hela saken. Innan vi lemna
den, kunna vi här så godt först som sist nämna, att denna
»sängkammarfråga» sedermera afgjorts genom en förståndig
kompromiss. Man blef ense om, att vid en ministerförändring
drottningen skulle lyssna till alla framställningar
från den blifvande nye primierministern rörande
sammansättningen af hennes hof och ställa så till, att de damer
i hennes omgifning, som voro så nära slägt med
oppositionens ledare, att deras qvarstannande ansågs olämpligt,
frivilligt droge sig tillbaka.

Whigarne kommo tillbaka med i grund förstördt
anseende. De måste på ett eller annat sätt lappa ihop en ny
Jamaica-bill. De hade förklarat sig ej kunna stanna qvar
med mindre de finge styra och ställa med Jamaica på ett
visst bestämdt sätt, och nu då de kommit tillbaka kunde
de ej undgå att vidtaga någon åtgärd med Jamaica-frågan.
De framlade derför en ny bill, som endast var en
kompromiss så tillagad, att den skulle kunna gå igenom. Ock
den fick gå igenom på sätt och vis, det vill säga sedan
oppositionen hos lorderna efter eget behag lappat och gjort
om den. Sängkammarfrågan hade i sjelfva verket skjutit

Jamaica helt och hållet i bakgrunden. Den olyckliga ön
måste reda sig på egen hand så godt den kunde; här i
landet hade statsmännen nu andra och vigtigare saker att
tänka på. Sir Robert Peel kunde ej regera med lady
Normanby, och whigarne ville ej regera utan henne.

Den melbourneska ministèren hade genom dessa
händelser och de anfall, hvartill de gåfvo så riklig anledning,
förlorat i landets aktning. I vissa delar af landet rådde
ännu en entusiastisk stämning för drottningen. Vid
månget middagsbord blef det ett mod att dricka hennes
majestäts skål med en ordlek, som ej tillhörde något högre slag
af qvickhet än den, som i forna dagar antog formen af en
skål för konungen »öfver vattnet»Den landsflyktige Jakob II. Öfvers., eller bad himlen »låta
denna brödbit komma väl ned»»To send this crumb well (Cromwell) down,» —  en oöfversättlig ordlek. Öfvers.. Man drack för
drottningen som den modiga furstinna, hvilken »ej ville låta
sina hofskönheter bli afklädda in på bara kroppen»Originalet har »would not let her belles be peeled», — en
likaledes oöfversättlig ordlek. Öfvers.. Men
ministèren ansågs nästan allmänt ha stält sig i en löjlig
dager och smugit sig tillbaka in i regeringen »bakom
hoffröknarnas kjortlar».

Då drottningen den 16 januari 1840 öppnade
parlamentet i egen person, tillkännagaf hon sin afsigt att
förmäla sig med sin kusin prins Albert af Sachsen-Koburg-Gotha,
ett steg som hon var öfvertygad skulle »främja mitt
folks intressen och min egen husliga lycka». Under den
nu följande debatten i underhuset anmärkte sir Robert Peel,
att hennes majestät hade »den ovanliga lyckan att kunna
följa sina personliga känslor, på samma gång hon fullgör
sin offentliga pligt, och vinna den bästa garanti för lycka
genom att ingå ett på tillgifvenhet grundadt äktenskap».
Peel uttalade den enkla sanningen; det var verkligen ett
parti grundadt på tycke. Intet äktenskap inom den
ringaste af samhällets klasser skulle kunnat vara mera fritt
från egennyttiga beräkningar eller mera fullständigt ett 
parti af kärlek. Drottningen hade länge älskat sin kusin.
Han var nästan jemnårig med henne: drottningen var
endast tre månader och några dagar äldre. Frans Karl
August Albert Emanuel var den unge prinsens fullständiga
namn. Han var andre sonen till Ernst, hertig af
Sachsen-Koburg-Saalfeld, och hans gemål Louise, dotter till hertig
August af Sachsen-Gotha-Altenburg. Prins Albert var
född på Rosenau, ett af hans faders residens i närheten af
Koburg, den 26 augusti 1819.

Prins Albert var en ung man egnad att vinna hvarje
ung flickas hjerta. Han såg synnerligt bra ut, hade ett
särdeles behagfullt sätt och var rikt begåfvad. Prinsar
behöfva, som bekant, mycket litet både af utseende och
begåfning för att bringa hofmän och hofdamer i
hänryckning; men hade prins Albert äfven varit son till en
farmer eller en hofmästare, måste han genom sina ovanliga
personliga egenskaper väckt uppmärksamhet. Han hade
fått en sund och mångsidig bildning. Han hade blifvit
uppfostrad som han varit ämnad att bli musiker, kemist
eller botanist till yrket eller professor i historien, literaturen
och de sköna konsterna. Det vetenskapliga och det
literära elementet i hans bildning voro märkvärdigt väl
blandade. Han hade börjat studera staternas konstitutionella
historia och beredde sig att taga en verksam del i
politiken. Han hade mycket af den praktiske affärsmannen,
såsom han i senare delen af sitt lif äfven visade; han var
road af landtbruk och hyste ett lifligt intresse för
maskinväsendets och industriens utveckling. Hans håg låg åt ett
stilla, husligt och obemärkt lif, ett fint bildadt hem,
lyckliga, stilla aftnar i familjekretsen, förskönade af konsten,
poesien och umgänget med naturen. Han älskade att lyssna
till fågelsång och kunde sitta hela timmarna ensam och
framlocka toner ur orgeln. Men det fans på samma gång
äfven hos honom mycket af den politiske tänkaren. Ett
af hans största nöjen var att lyssna till en väl förd
diskussion i politiska och andra ämnen, och han brukade säga,
att ett falskt argument skar lika mycket i hans öron som
en falsk ton i musiken. Han synes från sina tidigare år

haft en allt genomgående pligtkänsla. Så vidt vi kunna
sluta, var han nästan fullkomligt fri från ungdomens
vanliga dårskaper. Så ung han än var när han blef gift med
drottningen, egnade han sig dock genast åt sin ställnings
pligter med en sjelfbeherskning och en sjelfuppoffring,
sällsynta äfven bland äldre, men nästan okända bland
ungdomen. Han uppgaf alla vanor, böjelser och nöjen, äfven
dem som blifvit honom kärast och angenämast, om de på
något sätt kunde störande ingripa i det stränga
fullgörandet af de pligter han ålagt sig. Ingen man egnade sig
någonsin trognare åt de svåra pligterna af en hög och ny
ställning eller höll strängare sin föresats. Att vara en öm
make och en kärleksfull fader var honom dock ej svårt.
Det ingick i hans milda, rena och varmhjertade natur.
Det kan väl sättas i fråga, om någon drottning fört ett
lyckligare äktenskapligt lif än drottning Victoria.

Drottningens och prinsens förmälning egde rum den
10 februari 1840. Det mottagande, som den stora massan
af folket gaf prinsen vid hans landstigning i England några
dagar före bröllopet och på sjelfva förmälningsdagen, var
hjertligt, till och med entusiastiskt. Men deremot är
alls icke säkert, om alla de politiska klassernas stämning
mot prinsen var synnerligt hjertlig. Ett rykte af det
orimligaste slag hade spridt sig i vissa kretsar, att prins Albert
ej var protestant, att han i sjelfva verket var medlem af
Roms kyrka. En olycklig tillfällighet ville äfven, att det
i tillkännagifvandet i privy council ej nämdes, att prinsen
var protestant. Följden var, att vid adressdebatten i
lordernas hus en obehaglig diskussion uppstod, en diskussion
så mycket mer att beklaga, som den så lätt skulle kunnat
undvikas. Ingen mindre än hertigen af Wellington frågade
nemligen helt oförtäckt regeringen, om drottningens
blifvande gemål vore eller icke vore protestant. Hertigen
beskylde verkligen ministrarne för att i tillkännagifvandet
ha med flit utelemnat ordet protestant för att ej stöta sina
irländska och katolska anhängare, och föreslog, att ordet
»protestant» skulle inflikas i lyckönskningsadressen till
drottningen, samt dref äfven sitt yrkande igenom, oaktadt lord

Melbourne vidhöll den åsigten, att ordet vore alldeles
obehöfligt i fråga om en furste, som icke blott sjelf vore
protestant, utan äfven härstammade från det mest protestantiska
furstehus i Europa. Ministèrens brist på omdöme och takt
visade sig aldrig tydligare än i det ursprungliga
utelemnandet af ordet.

Några månader efter bröllopet antogs en bill, som
utnämde prins Albert till regent, i händelse drottningen
dog och lemnade arfvingar efter sig. Som man lätt finner,
var antagandet af denna bill en för prins Albert mycket
vigtig tilldragelse. Det gaf honom i viss mån den
ställning i landet han hittills saknat. Ingen kunde ha börjat
sin bana med en fastare föresats att hålla sig utanför
partipolitiken än prins Albert. Han intog genast sin rätta
ställning som make åt drottningen öfver ett konstitutionelt
land. Hans egen uppfattning af denna ställning var, att
han skulle vara drottningens handsekreterare och
ickeofficiele rådgifvare. Åt denna uppgift egnade han sig
oaflåtligt. Men dessutom konstituerade han sig till ett slags
minister utan portfölj för de sköna konsterna och den
allmänna undervisningen. Han tog en liflig och ofta en
verksamt ledande del i alla planer och rörelser för
folkundervisningens spridning, för konstens främjande samt den
industriela bildningens höjande. Men det dröjde länge, innan
landet lärde sig fullständigt uppskatta honom. Det dröjde
länge, innan han blef i någon grad populär, och det kan
väl betviflas, om han någonsin blef det fullt och allmänt.
Landet insåg må hända ej förr än han redan gått bort,
hur fullkomligt oegennyttigt och troget hans lif varit och
hur han gjort uppfyllandet af sin pligt till sin lefnadsuppgift. 
Prins Albert hade ej en engelsmans sätt, och engelsmän 
hade då som nu en benägenhet att anse alla som ej
ha en engelsmans sätt så till vida ovärdiga förtroende.
Han var ej egnad att lysa i en hvardaglig krets. Han
kunde tala förträffligt i några ämnen, men han hade ej
förmågan att tala om ingenting och skulle sannolikt ej heller
vårdat sig mycket om att odla en sådan talang. Han 
föreslog gerna små ändringar och förbättringar i gamla 
häfdvunna system, till fasa för personer med en gång för alla
bildade åsigter. Och sålunda blef han i många år, om ej
precis ouppskattad, dock aldrig riktigt uppskattad efter
förtjenst, och så låter det äfven förklara sig, att en stor
och mycket inflytelserik del af samhället alltid var färdig
att göra anmärkningar öfver hvad han sade och i de flesta
saker han gjorde finna anledning till misstanke. Må hända
var han bäst förstådd och mest uppskattad bland de
fattigare klasserna af hans gemåls undersåtar. Han fann äfven
i allmänhet ett varmare erkännande bland de radikala än
bland tories, eller ens bland whigs.

En reform som prins Albert ifrigt arbetade på att få
genomförd var afskaffandet af duelleringen inom armén.
Ingenting vitnar mer slående om den äkta bildningens
hastiga tillväxt under drottning Victorias regering än
duelleringsväsendets fullkomliga upphörande. När drottningen
kom på tronen och i många år efteråt var det ännu i full
kraft. Duellen spelar en framstående roll i romanen och
dramat från drottningens tidigare år. Den var en vanlig
beståndsdel i alla politiska tvister, och i de flesta valstrider
utgjorde den en lika regelbunden episod. Den användes
ofta för att afgöra det halfrusiga grälet om rätt eller orätt
vid ett spelbord. I sqvallret för dagen utgjorde den ett
lika vanligt ämne som en enlevering eller en cession. De
flesta af de statsmän, som spelade en framstående roll i den
tidigare delen af drottningens regering, hade duellerat.
Numera skulle en duell här i England anses för en lika
orimlig och barbarisk anakronism som bärandet af järn eller
brännandet af en trollpacka.

Här är må hända lika lämpligt som på något annat
ställe att omnämna de attentat mot drottningens lif, som
tid efter annan gjordes. Oaktadt intet af dem egde den
ringaste politiska vigt, eller kunde anses vitna om någonting 
annat än rent vanvett eller denna sjukliga fåfänga och
törst efter namnkunnighet, som är nära beslägtad med
verklig galenskap, bör dock något sägas om dem. Det första
attentatet gjordes den 10 juni 1840 af Edward Oxford, en
sjuttonårig kypare, som afsköt två skott mot drottningen, 
då hon i sällskap med prins Albert åkte uppför Constitution 
Hill, men lyckligtvis utan att träffa. Juryn förklarade 
honom sinnesrubbad, och han intogs på en vårdanstalt.
Den 30 maj 1842 aflossade en person vid namn John
Francis, son till en maskinist vid Drury Lane, en pistol
mot drottningen, då hon åkte utför Constitution Hill, på
alldeles samma ställe der Oxfords attentat skett. Francis
dömdes till döden, men drottningen ville ej att domen
skulle verkställas, och den förvandlades slutligen till
deportation på lifstid. Samma dag denna mildring i straffet
blef allmänt bekant gjordes ett nytt attentat af en
puckelryggig gosse vid namn Bean, då drottningen var på väg
från Buckinghampalatset till kungliga kapellet. Den
ärelystnad, som dref de flesta eller alla de uslingar, som sålunda
oroade drottningen och landet, var mera marktschreierns än
mördarens. En af sir Robert Peel framlagd bill belade
alla sådana attentat med deportation på sju år eller
fängelse på en tid ej öfverstigande tre år, »hvarjemte
förbrytaren skulle offentligt eller enskildt hudstrykas så ofta och
på sådant sätt domstolen bestämmer, dock ej mer än tre
gånger». Bean dömdes under denna akt till aderton månaders 
fängelse.

Härmed var det dock ej slut på attentaten mot
drottningen. En irländsk murararbetare vid namn Hamilton
afsköt den 19 maj 1849, och återigen på Constitution Hill,
mot drottningen en pistol, som dock endast var laddad med
löst krut, och dömdes till sju års deportation. En f. d.
husarlöjtnant vid namn Robert Pate gaf drottningen ett
slag i ansigtet med en käpp, när hon den 27 maj 1850 i
vagn lemnade hertigens af Cambridge palats. Han dömdes
till sju års deportation, men domaren fäste så mycket
afseende vid den bevisning om förståndsrubbning, som
förebragtes till hans fördel, att han från straffet uteslöt
spöslitningen, som han eljest skulle kunnat ådöma. Den 29
februari 1872 riktade en sjuttonårig gosse vid namn Arthur
O'Connor en pistol mot drottningen, då hon efter en
promenad åkte in i Buckinghampalatset. Pistolen, ett
gammalt odugligt eller oskadligt vapen med ett sönderbrutet 
flintlås, visade sig dock endast vara laddad med en röd
trasa. Gossen höll i andra handen ett papper, som befans
vara ett slags petition till förmån för de feniska fångarne.
Han dömdes till tolf månaders fängelse och hudstrykning.
Tio år derefter, den 2 mars 1882, sköt en karl vid namn
Roderick Maclean på drottningen, då hon i vagn lemnade
järnvägsstationen i Windsor, äfven utan att träffa henne.
Maclean befans vara en person med svagt förstånd, som en
tid varit fullkomligt rubbad, och attentatet hade ej den
minsta politiska betydelse.

Med ministèren gick det emellertid allt mera utför.
Dess förvaltning var i hög grad dålig, och särskildt var
detta fallet med finanserna. Skattkammarkanslern Barings
budget visade en brist af nära två millioner. Denna brist
ville han till en del betäcka genom en förhöjning af 
afgifterna på socker, men underhuset förkastade efter en lång
debatt förslaget med en majoritet af trettiosex röster. Man
väntade då naturligtvis, att ministrarne skulle begära sitt
afsked; men de voro ännu ej villiga att underkasta sig
följderna af sitt nederlag. Man började fråga: »fins det då
ingen möjlighet att bli af med dem? Skall det då aldrig
bli slut på deras ständigt nya finter för att få stanna qvar
vid makten?»

Sir Robert Peel tog, för att begagna ett hvardagligt
uttryck, tjuren vid hornen. Han föreslog ett direkt
misstroendevotum, en resolution som förklarade, att ministrarne
ej egde husets förtroende i tillräcklig grad att kunna
genomföra de åtgärder, huset ansåg väsentliga för den
allmänna välfärden, och att deras qvarstannande vid
regeringen under sådana omständigheter vore stridande mot
konstitutionens anda. Den 4 juni 1841 skreds till votering,
och förslaget om ett misstroendevotum antogs med en rösts
majoritet. Detta var för mycket äfven för whigarne.
Parlamentet upplöstes, och de nya valen utföllo så, att tories
befunnos ha en ännu större majoritet än de sjelfva hoppats
på. I det nya parlamentets första sammanträde antogos i
båda husen amendement till adressen hållna i en mot
regeringen fiendtlig anda. Lord Melbourne och hans kolleger 
måste afgå, och sir Robert Peel fick i uppdrag att bilda
det nya kabinettet.

Vi ha ej mer att sysselsätta oss med lord Melbourne i
denna bok. Han försvinner så godt som obemärkt från
skådeplatsen. Från sitt fall till sin död, som inträffade
1848, gjorde han föga eller intet för att tilldraga sig någons
uppmärksamhet. Det sades en tid, att hans sista år voro
ensliga och dystra, men detta har nyligen blifvit förnekadt,
och det är ej heller sannolikt, att en man med hans glädtiga
lynne och många vänner skulle kunnat se sig öfverlemnad
åt enslighetens ledsnad eller glömskans bitterhet. Han var
en ädel och godhjertad menniska; hans personliga karakter,
ehuru ofta anfallen, var fri från hvarje svårare fel. Att
han misslyckades som statsman, kom sig icke så mycket
af brist på förmåga som af brist på öfvertygelser.

Ministèren Peel kom till makten under stora förväntningar. 
Den hade lord Lyndhurst till lordkansler, sir
James Graham till inrikes och lord Aberdeen till utrikes
statssekreterare, medan lord Stanley var statssekreterare
för kolonierna. Den märkligaste af de regeringens
medlemmar, som ej hade plats i kabinettet, var William Ewart
Gladstone. Det är en omständighet af någon betydelse i
den peelska ministèrens historia, att samma val, som bragte
den till makten, äfven förde Cobden för första gången in i
underhuset.

Medan lord Melbourne och hans whigkolleger, ännu
vid makten, skämtade bort sin popularitet under det
behagliga antagandet, att ingen hade synnerligt allvar med
något, höllo vice kanslern för Oxfords universitet och
collegernas styresmän ett möte, der de uttalade ett strängt
klander öfver den berömda N:r 90 af »Tracts for the Times.»
Afhandlingens författare var dr John Henry Newman, och
förnämsta anledningen till klandret emot den från personer,
som gjorde anspråk på auktoritet, var den princip den
tycktes uppställa, att en person kunde med godt samvete
underskrifva alla den engelska kyrkans artiklar och ritualer
och på samma gång omfatta många af den romerska
kyrkans läror, mot hvilka dessa artiklar ansågos utgöra en 
nödvändig protest. Den stora rörelse, som sålunda fick en
oväntad betydelse och en hastig spridning, gick ytterst ut
på att återställa kyrkans auktoritet, att hos henne ingjuta
ett nytt lif, att med ens återgifva henne den ställning som
det nationella lifvets ledare, hvilken hennes ifriga bekännare 
ansågo med rätta tillkomma henne och som hon i deras
tanke endast genom sina myndigheters sorglöshet och
pligtförsummelse förlorat.

Ingen rörelse kunde gerna haft en renare källa, liksom
ingen kunde haft mer oegennyttiga och högsinnade befrämjare. 
Några allvarliga och rastlöst verksamma själar, såsom
den milde och fromme Keble, kunde ej värja sig för den
öfvertygelsen, att Englands kyrka hade högre pligter och
anspråk än att hålla harmlösa predikningar och rikta sina
biskopar. Keble förmådde genom sitt inflytande och sitt
exempel de kraftigare andarne omkring sig att åt kyrkan
återfordra den plats, som tillkom henne såsom apostlarnes
rätta efterträdare. Bland dem som delade Kebles åsigter
och syften voro Richard Hurrell Froude, historieskrifvarens
äldre broder, som gaf rika löften om en lysande bana, men
dog medan han ännu var jemförelsevis ung, dr Pusey,
sedermera ledare för den kyrkliga skola, som bär hans
namn, och främst af alla dr Newman. Newman hade
börjat utgifva en serie afhandlingar, kallade »Tracts
for the Times,» för att häfda engelska kyrkans verkliga
uppgift, och skref sjelf de märkligaste ibland dem. Detta
var den s. k. traktariska rörelsen, som hade så många och
märkliga följder. Newman hade hittills varit en af den
romerska kyrkans oförsonligaste fiender. Han hade aldrig
haft något slags beröring med katoliker, hade i sjelfva
verket känt mycket litet till dem. Vid denna tid hade,
som han sjelf försäkrar oss, tanken att lemna kyrkan aldrig
fallit honom in.

I snille öfvergick ingen samtida Newman på något
tankens område. Hans ställning och inflytande i Oxford
voro någonting alldeles ensamt i sitt slag. Hans
intellektuella skaplynne utgjorde en sällsam blandning af det 
mystiska och det logiska. England har på vår tid
svårligen haft en större mästare i dialektisk konst och engelsk
prosa än Newman. Han är en af de skarpaste dialektiker.
Hans ord skingra töcken, och man må gifva honom rätt
eller ej, kan man dock ej undgå att förstå. En bitande
satirisk humor återfinnes i de flesta af hans skrifter:
ironien skjuter der stundom plötsligt igenom som en stickande
smärta. Å andra sidan besjälas hans stil af en varm
poetisk åder, och det är många ställen i hans arbeten, der han
höjer sig till äkta vältalighet.

Alla de yttre egenskaper, som dana den store predikanten
och talaren, saknade Newman i märkvärdig grad.
Hans sätt var tvunget, ogratiöst och till och med något
tafatt, hans röst tunn och svag. Hans yttre gjorde vid
första anblicken ej det minsta intryck. En torr, mager
gestalt, ett skarpt markeradt örnansigte, ett kallt,
grubblande öga stötte snarare bort än attraherade dem, som sågo
honom första gången. Synnerligt fri från all affektation,
dolde Newman ej alltid sitt förakt för män med
underlägsna hufvuden, men stora anspråk, och de män måste ha
varit få, hvilkas begåfning ej var underlägsen hans. Dock
var det ej denna underlägsenhet i sig sjelf som framkallade
hans sarkasm; det var endast den som blåste upp sig
och uppträdde med höga låter. Som kyrkoherde i St.
Mary i Oxford utöfvade han ett djupt inflytande. Ingen
motståndare talade någonsin om Newman annat än med
beundran för hans snille och aktning för hans karakter.
Han hade en yngre bror, Francis W. Newman, äfven en
rikt begåfvad och allvarlig natur. Äfven denne intog en
framstående plats i Oxford och tycktes der ha en stor
framtid för sig. Men han drogs af tankens vågor åt ett håll,
innan ännu hans ryktbarare broder dragits åt ett annat.
1830 fann sig den yngre Newman af samvetsbetänkligheter
hindrad att underteckna de trettionio artiklarna till sin
grad. Han lemnade universitetet och vandrade i många år
omkring i orienten, sökande, med hvad framgång skola
vi lemna osagdt, predika kristendomen i dess stora
hufvuddrag för muhamedanerna, och kom derefter tillbaka till

England för att intaga sin plats bland ledarne för en viss
riktning inom det fria tänkandet.

När dr Newman skref sin berömda afhandling »N:r
90» och derför erhöll en varning, böjde han sig för sin
biskops myndighet. Men han förklarade sig ej ha ändrat
åsigt, och kort derefter blef det beslut, som långsamt
mognat i hans själ, kunnigt för hela verlden. Den engelska
kyrkans klaraste och skarpaste hufvud drog sig tillbaka ur
hennes tjenst, och Newman gick öfver till Roms kyrka.
Till detta resultat hade den forskning ledt honom, som
förmått hans vän dr Pusey att endast söka införlifva något
af Roms mysticism och symboler med den engelska
protestantiska kyrkans ritual, som förmått Keble att endast söka
gifva protestantens tro en fördragsammare och mera
verkligt kristen anda och som drifvit Francis Newman till
radikalism och rationalism.

Ännu större var den praktiska betydelsen, åtminstone
hvad bestämda resultat beträffar, af den rörelse, som vid
samma tid pågick i Skotland. Förhållandet var i korthet
följande. Under drottning Annas regering antogs en akt,
som fråntog Skotlands kyrkliga domstolar det fria valet
vid tillsättandet af prester och i detta hänseende stälde
presbyteriets utnämningsrätt under kontroll af de
borgerliga domstolarna. I ett högst betydligt antal skotska
församlingar utnämdes kyrkoherden af en lekman, såsom
innehafvare af patronatsrätten, och om presbyteriet ej hade
något att anmärka emot honom i afseende på »lefverne,
lära och författarskap», måste det stadfästa hans utnämning,
hur ovälkommen han än måtte vara för församlingsborna.
Nu är klart, att en person kan ha en fläckfri karakter,
sunda religiösa åsigter och en förträfflig bildning och det
oaktadt vara fullkomligt olämplig att öfvertaga vården af
en skotsk församling. Följden blef också, att ett stort
antal skotska familjer lemnade skotska kyrkan och gingo
öfver till voluntaristerna.

Dr Chalmers blef ledare för den rörelse, som inom två
år från den tid, med hvilken vi nu sysselsätta oss, skulle
spränga Skotlands gamla kyrka. Ingen kunde vara bättre

egnad att öfvertaga ledarskapet i en sådan rörelse. Han
var utan jemförelse den skotska kyrkans främste man och
tillika den störste andlige talaren i Skotland, ja, i hela
Storbritannien. Som författare i nationalekonomi hade han
redan skaffat sig ett namn. Från att i sina yngre dagar
ha varit en obemärkt landtprest i en undangömd skotsk by
hade han plötsligt blifvit en ryktbar man. Han var
lejonet i hvarje stad han besökte. Predikade han i London,
var kyrkan till trängsel uppfyld af ledarne inom politikens
vetenskapens och modets verld, alla ifriga att få höra
honom. Chalmers talade med en massiv vältalighet, som
stod i öfverensstämmelse med hans väldiga gestalt, höga
panna och imponerande yttre. Hans tal voro en blandning
af sträng logisk bevisning och gripande patos. De vädjade
på en gång till det kraftiga sunda förståndet och den djupa
religiösa öfvertygelsen hos hans skotska åhörarkretsar. Han
var med hela sin själ inne i sin uppgift som ledare af
religiösa rörelser. Han frågade litet eller intet efter
popularitet och ryktbarhet. Skotlands Fria kyrka är hans
minnesvård. Han skapade dock ej denna kyrka. Hon var ej
ett verk af en enda man eller, strängt taget, af en enda
mansålder,. Hon hade på fullt naturligt sätt vuxit upp ur
den oundvikliga striden mellan stat och kyrka. Men
Chalmers bidrog mer än någon annan att bestämma tiden och
sättet för hennes framträdande, och hennes framgång är
hennes bästa vitnesbörd.

Den 18 maj 1843 utgingo vid pass fem hundra prester
under Chalmers' ledning ur den gamla skotska kyrkan
och företogo sig att bilda den Fria kyrkan. Sir Robert
Peels styrelse hade på lagstiftningsväg gjort ett svagt
försök till kompromiss, men hade vägrat framlägga något
lagförslag, som befriade skotska kyrkan från de borgerliga
domstolarnas kontroll, och det återstod då för dem, som
delade Chalmers' åsigter, ingen annan utväg än att lemna
den kyrka, som underkastade sig detta anspråk på kontroll
från statens sida. Skotlands historia har att uppvisa många
nationella stordåd, men intet af dem öfvergår i värdighet
och moralisk storhet denna skilsmässa.


<chapter name="FJERDE KAPITLET.
Afghanska kriget.">
FJERDE KAPITLET.

Afghanska kriget.

Den peelska ministerens första dagar inföllo under
bekymmersamma yttre förvecklingar. Hemma i landet både
allt i det hela ännu ett ljust och hoppgifvande utseende.
Drottningens äldste sons födelse helsades med glädje i hela
landet. I jordbruksdistrikten rådde ännu stor nöd, men
man var allmänt öfvertygad, att Peels finansiella snille
snart skulle finna, någon utväg att lätta bördorna och att
ställningen skulle förbättras. Det var från en verldstrakt belägen
långt utom de flesta engelsmäns både tankar och kunskap
de underrättelser komino, som nu, dag för dag ingående
och spridande skräck öfver hela landet, förtäljde historien
om ett af de största nederlag för den engelska politiken
och de engelska vapnen, som hela den långa kedjan af våra
förbindelser med Österlandet har att uppvisa.

Nyheter färdades långsamt den tiden, och det väckte
då alls ingen förvåning, att en del af riket kunde i
månader vara sönderslitet af oroligheter, innan London hade
någon aning om att lugnet ens blifvit stördt. Glädjefesterna
med anledning af den unga drottningens tronbestigning
pågingo ännu som bäst, när en följd af händelser började i
Central-Asien, som skulle framkalla den djupaste rörelse i
England och utofva det mäktigaste inflytande på vår
utrikespolitik ända till närvarande stund. Den 20 september
1837 anlände kapten Alexander Burnes till Kabul,
hufvudstaden i riket Kabul i norra Afghanistan. Burnes var en
berömd orientalist och resande. Han hade ledt en
expedition till Central-Asien, hade utgifvit en skildring af sina

resor i Bokhara och hade af indiska regeringen, i hvars
tjenst han var, haft i uppdrag att undersöka Indus'
segelbarhet. Ändamålet med hans resa till Kabul 1837 var att
inleda handelsförbindelse med Kabuls då varande herskare
Dost Mohamed samt med andra höfdingar vesterut.

Afghanistans stora högplatå har blifvit kallad
öfvergångslandet mellan östra och vestra Asien. Alla de stora
vägarna, som leda från Persien till Indien, gå öfver denna
högslätt. Ett gammalt indiskt ordspråk säger, att ingen
kan bli konung i Hindostan utan att förut vara herre öfver
Kabul. Afghanerna äro den herskande nationen, men bland
dem ha sedan länge hinduer, araber, armenier, perser
och folk af andra raser och religioner varit bosatta.
Stiftaren af det afghanska väldet, Ahmed shah, dog 1773.
Han hade grundat ett rike, som sträckte sig från Herat i
vester till Sirhind i öster och från Amu-darja och Kashmir
i norr till Arabiska hafvet och Indus' mynningar i söder.
Vid hans son Timur shahs död blef Afghanistan ett rof
för fiendtliga partier, stämplingar och strider mellan hans
söner, och höfdingarne för den mäktiga Barakzai-stammen
begagnade sig af denna sakernas- ställning och de
händelser den medförde till att afsätta Ahmed shahs ättlingar.
När kapten Burnes 1832 besökte Afghanistan, var emiratet
Herat den enda del af alla deras vidsträckta besittningar
som Ahmed shahs afkomlingar ännu hade i behåll. Det
öfriga Afghanistan var deladt mellan Dost Mohamed och
hans bröder.

Dost Mohamed var en man med ovanlig förmåga och
kraft. Ehuru en usurpator, var han en uppriktig
fosterlandsvän och i det hela en vis och rättsinnig herskare.
När kapten Burnes besökte honom, förklarade han sig vara
en uppriktig vän till Englands regering och folk. Vid
denna tid pågick en tvist mellan shahen af Persien och
emiren af Herat, den siste representanten för den en gång
så mäktiga herskarätt, genom hvars fall Dost Mohamed
och hans bröder uppstigit till makten. I England och hos
myndigheterna i Indien rådde dock en stark misstanke, att
Persien endast var en marionett i Rysslands händer, och

att anfallet på Herat var första steget i en stor rysk rörelse
mot vårt indiska välde.

Visst är, att Ryssland i en eller annan afsigt sökte
vinna Dost Mohameds vänskap och förbund, och kapten
Burnes för sin del arbetade för samma mål. Burnes sade
sig alltid vara fullt och fast öfvertygad, att Dost Mohamed
sjelf uppriktigt önskade ett förbund med England, och
inberättade nere gånger i sina depescher, att emiren af
Kabul frivilligt erbjudit sig att bortskicka de ryska agenterna,
om Burnes så önskade, utan att ens taga emot dem. Men
af en eller annan anledning hade Burnes' förmän det
djupaste misstroende till Dost Mohamed. Instruktionerna till
Burnes inskärpte gång på gång, att han måste anse Dost
Mohamed för en förrädisk fiende, som spelade under täcke
med Persien och Ryssland.

Kapten Burnes fann sig sålunda försatt i det pinsamma
läget att nödgas utföra en politik, som han helt och
hållet ogillade. Han var öfvertygad, att Dost Mohamed
var en vän, men måste anse honom för en fiende. Å andra
sidan befann sig äfven Dost Mohamed i ett mycket svårt
och farligt läge. Om England ej ville understödja honom,.
måste han söka sig allianser på andra håll och främst då
hos Ryssland. Runjit Singh, den djerfve och lycklige
äfventyraren, som lagt hela provinsen Kashmir under sitt
välde, var Dost Mohameds fiende och Englands trogne
bundsförvandt. Dost Mohamed hoppades med britiska
regeringens hjelp kunna få en förlikning till stånd med
Runjit Singh, och Burnes hade försäkrat honom, att
britiska regeringen skulle göra allt hon kunde för att
åvägabringa en fred på tillfredsställande vilkor mellan
Afghanistan och Pendjab, öfver hvilket Runjit Singh herskade.
Burnes var dock ur stånd att ingifva sina förmän något
förtroende vare sig till Dost Mohamed eller den politik
han sjelf förordade. Engelska regeringen hade väl för
underhuset framlagt hans depescher, men i en så
stympad och förändrad form, att det såg ut som Burnes
verkligen gillat och förordat den politik han tvärt om varnat
oss för. Följden var, att lord Auckland, Indiens

vicekonung, slutligen beslöt behandla Dost Mohamed som en
fiende och fördrifva honom från Kabul. Lord Auckland
afslöt för detta ändamål ett fördrag med Runjit Singh och
Shah Sujah-ul-Mulk, den landsflyktige representanten för
hvad vi skulle kunna kalla Afghanistans legitimistiska
herskare, för att återuppsätta den senare på hans förfäders
tron och kasta Dost Mohameds makt öfver ända.

Shah Sujah-ul-Mulk lefde vid denna tid i landsflykt
utan den minsta utsigt att någonsin kunna återfå sitt rike.
Vi drogo den stackars mannen ut ur hans lugna obemärkthet,
sade honom att hans folk längtade efter honom och
att vi skulle sätta upp honom på tronen igen.

Vi besegrade Dost Mohamed och afsatte honom. Han
gjorde ett tappert och oförskräckt, i flere fall till och med
glänsande motstånd. Då vi nalkades Kabul, öfvergaf Dost
Mohamed sin hufvudstad och flydde med några få ryttare
till stepperna. Shah Sujah höll sitt intåg i Kabul, åtföljd
af de britiska officerarne. Det skulle ha varit ett
triumferande intåg. Men de som trodde på hans sak måste ha
intagits af onda aningar, när de sågo hur shahen mottogs
af folket. Hela staden var försänkt i en dyster tystnad.
Få af dess innevånare nedläto sig ens att gå ut och se på
ståten. Det ofantliga flertalet stannade hemma. Äfven
det minst skarpsynta öga hade bort kunna se, att hans
tron ej kunde hållas uppe ett enda ögonblick längre än
den stöttades under af de britiska vapnen. Den britiska
armén drog sig dock tillbaka, endast qvarlemnande en
kontingent af vid pass åtta tusen man för att jemte shahens
egna legotrupper för ögonblicket hålla honom uppe. Sir
W. Macnaghten synes verkligen ha trott, att allt var i
bästa skick och att Shah Sujah satt lika säker på sin tron
som drottning Victoria. Han skulle dock mycket snart
och mycket grymt bli tagen ur sin villfarelse.

Dost Mohamed gjorde mer än ett försök att återvinna
sitt rike. Han inföll på Shah Sujahs område, och den 2
november 1840 tillvann han sig sjelfva engelsmännens
beundran genom den glänsande tapperhet, hvarmed han höll
stånd emot dem. I denna strid vid Purvandurrah skulle

Dost Mohamed ej utan skäl kunnat tillägga sig segern.
Men han hade i ej mindre grad statsmannens klokhet än
krigarens snille. Han insåg väl, att han ej på längden
kunde hålla stånd mot Englands makt. Dagen efter sin
lysande bedrift på fältet red Dost Mohamed helt lugnt
upp till sir W. Macnaghtens bostad, presenterade sig sjelf
som Dost Mohamed, räckte sändebudet samma sabel, som
dagen förut så fruktansvärdt blixtrat i spetsen för hans
skaror, och gaf sig sjelf fången. Sabeln gafs honom åter,
han bemöttes med all heder och sändes några dagar
derefter till Indien, der en vistelseort och ett årligt underhåll
anvisades honom.

Men Dost Mohameds afgång från scenen gjorde ej den
stackars Shah Sujahs regering tryggare. Sir W. Macnaghten
erhöll nere varningar, men tycktes ej fästa någon vigt vid
dem. Engelsmännen i Kabul synas plötsligt blifvit slagna
med någon ödesdiger blindhet. Den 2 november 1841 bröt
en resning ut. Sir Alexander Burnes bodde i sjelf va
staden, medan sir W. Macnaghten och militärbefälhafvåren
generalmajor Elphinstone hade sina qvarter i truppernas
kantoneringar ett litet stycke utanför den. Resningen
skulle lätt kunnat qväfvas i första ögonblicket, men den
fick tid att vinna kraft och sprida sig utan försök från
engelsmännens sida att göra sig till herre öfver den. Sir
Alexander Burnes kunde ej förmås att tro på en allvarsam
fara ens då när en fanatisk och ursinnig folkhop belägrade
hans egen bostad. Fanatikerna voro särskildt förbittrade
mot Burnes, emedan de trodde att han handlat förrädiskt.
De beskylde honom för att under sken af vänskap ha
bedragit Dost Mohamed och fört engelsmännen in i landet.
Burnes ville till det sista ej tro, att han hotades af någon
fara. Han talade till den ursinniga hopen och sökte bringa
den till förnuft. Han blef under tumultet mördad. Jemte
sin bror och alla sina öfriga följeslagare blef han
bokstafligen hackad i stycken af afghanernas knifvar. Han var
vid sin död endast trettiosju år gammal. Ödet visade
sällan på ett grymmare sätt sin till ordspråk vordna ironi, än
när det gjorde honom till det första offret för en politik,

som antagits trots hans bästa råd och kraftigaste
varningar.

Mordet på Burnes var endast början. Hela landet
reste sig. Afghanerna anföllo kantoneringarna och tvungo
engelsmännen att utrymma fästena, der alla våra förråd
voro magasinerade. Vi hotades sålunda med hungersnöd,
äfven om vi kunde slå tillbaka fiendens anfall. Vi voro
dessutom ovanligt illa lottade i afseende på öfverbefäl, det
civila så väl som det militära. Sir W. Macnaghten var
en man med oförvitlig karakter och goda afsigter, men
svag och lättrogen. Militärbefälhafvaren, general
Elphinstone, var gammal, skröplig, plågad af sjukdom, bruten
både till själ och kropp, ur stånd att sjelf fatta en plan
eller hålla fast vid en som föreslagits af en annan. Hans
närmaste man var en vida kraftigare och dugligare man,
men olyckligtvis kunde de båda aldrig komma öfverens.

En ny gestalt uppträdde nu på scenen, en mörk och
bister skepnad. Det var Akbar khan, Dost Mohameds
älsklingsson. Han var en modig och djerf ung man, med
godt hufvud, men utan alla betänkligheter. Från det
ögonblick han visade sig i Kabul, blef han den verklige ledaren
för resningen mot Shah Sujah och oss. Macnaghten, som
af Elphinstone intalats att ställningen var hopplös, lät
förmå sig att öppna underhandlingar med Akbar khan. Denne
mottog honom först med föraktfullt öfvermod, som en stolt
segervinnare mottager någon simpel och förödmjukad
motståndare. Man öfverenskom, att de britiska trupperna skulle
genast lemna Afghanistan, att Dost Mohamed och hans
familj skulle sändas tillbaka, att vid hans återkomst den
stackars Shah Sujah skulle få begifva sig till Indien eller
hvart han ville, och att några britiska officerare skulle
qvarlemnas i Kabul som gisslan för vilkorens uppfyllande.

Utrymningen egde ej rum genast, oaktadt den bistra
vintern stod för dörren och snön redan började falla tungt,
ödesdigert. A båda sidorna uppsköts och dröjdes.
Slutligen gjorde Akbar khan vårt sändebud ett nytt och
öfverraskande förslag. Det gick ut på, att de båda skulle
afsluta ett hemligt fördrag, förena sina krafter mot de andra

höfdingarne och behålla Shah Sujah på tronen med Akbar
khan som visir. Macnaghten nappade på den utkastade
kroken. Han hade förut inlåtit sig i underhandlingar med
alla de afghanska höfdingarne gemensamt. Nu samtyckte
han att ingå ett hemligt fördrag med en af höfdingarne i
syfte att jemte denne vända sina vapen mot de andra.
Det vore på en gång skamligt och fruktlöst att söka
försvara en sådan politik. Urskuldande omständigheter kunna
anföras, men det är glädjande att tänka, att de engelsmän
ej äro många, som under några omständigheter skulle
nedlåtit sig att ens lyssna till Akbar khans förslag.

Macnaghten fick dyrt plikta för sitt misstag. Följande
dagen på middagen begaf han sig ned till stranden af den
i närheten rinnande floden för att samtala med Akbar khan.
Tre af hans officerare följde honom. Akbar deremot var
omgifven af en hel skara vänner och anhängare, säkerligen
intet godt förebud. Många ord hade ej vexlats, förr än på
ett tecken eller en order af Akbar khan den britiske
kommissarien och hans officerare plötsligt anföllos och grepos
bakifrån. Nu följde en scen af vild förvirring, i hvilken
knappast någonting mer än den hemska katastrofen är
fullt klart och visst. Macnaghten brottades med Akbar
khan, hvilken sjelf gripit honom. Akbar drog då upp ur
bältet ett par pistoler, som Macnaghten nyss förut gifvit
honom, och sköt ned honom på stället, hvarefter hans följe
med blottade sablar kastade sig öfver liket och hackade
sönder det i bitar. Af de tre officerarne nedhöggs en på
stället. De båda andra tvungos att sätta sig upp på
afghanska hästar och bortfördes som fångar.

Det synes vara utredt, att Akbar khans förräderi, lågt
och uselt som det var, ej gick ut på annat än att sätta
sig i besittning af sändebudet och officerarne. Det var
först när de gjorde motstånd och sökte slita sig lösa och
ett alarmrop höjdes bland Akbars följeslagare, och de
engelska soldaterna kommo rusande ur sina kantoneringar
för att rädda Macnaghten, som Akbar, vild af raseri, ryckte
upp pistolerna ur bältet och sköt. Detta var den framställning
af saken, han sjelf gång på gång gaf. Förklaringen

gör dock ej de mörka slagskuggorna i Akbars karakter
mycket ljusare. Det fins ej den minsta anledning att tro, att
han skulle ryggat tillbaka för något förräderi eller någon
grymhet, som tjenade hans intressen. Men man måste
tillika komma väl i håg, att den stackars Macnaghten ej
skulle blifvit mördad, om han ej gått in på att inlåta sig
i underhandlingar med Akbar khan om ett förslag, till
hvilket en engelsk officer aldrig bort lyssna.

Den lilla britiska styrkan i kantoneringarna fick ej
förr än dagen derpå veta, att en olycka träffat
sändebudet. Den 24 december 1841 kom ett bref från en af de
fångna officerarne, åtföljdt af ett fredsförslag från
afghanhöfdingarne. Det är nu svårt att fatta, hur engelska
officerare kunnat samtycka att öppna underhandlingar med
Macnaghtens mördare, innan hans stympade kropp ännu
slutat blöda. Deremot är det lätt att förstå svårigheten
i deras ställning. General Elphinstone och hans
nästkommenderande öfverste Shelton voro öfvertygade, att det
skulle bli lika svårt att stanna der de voro som att hugga
sig ut genom de afghanska skarorna. Men många torde
det oaktadt ha tänkt, att de ej voro tvungna att
underhandla med afghanerna, att intet oundvikligt öde ålade dem
att antaga hvilka vilkor som helst, som segervinnarne funno
för godt att erbjuda dem. En framstående engelsk officer
gaf sina förmän råd i denna anda. Det var major Eldred
Pottinger. Pottinger uttalade sig i krigsrådet för att hugga
sig ut genom fiender och hinder så långt de kunde och dö
med vapen i hand. Men hans råd togs knapt ens i
öfvervägande. Det beslöts, att man skulle underhandla med
afghanerna, och att underhandla med afghanerna ville nu
säga det samma som att antaga de vilkor af hvad slag som
helst afghanerna funno för godt att föreskrifva sina
besegrade fiender. Under de nu följande underhandlingarna
vexlades några skriftliga meddelanden. Ett af dessa,
uppsatt af de engelska underhandlarne, innehåller ett vädjande
till de afghanska segervinnarne, hvilket torde vara alldeles
ensamt stående i historien om britiska underhandlingar
med väpnade fiender. »Vänner emellan bör råda en

mildhet och ett undseende, som ej hopar lidanden öfver den
svage.» Vänner! Vi vädjade till vänskapen hos
Macnaghtens mördare, till vänskapen hos den man, hvars fader vi
afsatt och drifvit i landsflykt. Ej hopa lidanden öfver
den svage! De svage voro engelsmännen! Man skulle
nästan tro sig läsa en jämmerfull klagan från någon svag
och hjelplös stam af halfblodsindianer, som vädjar till
ädelmodet och barmhertigheten hos öfvermodiga och
förtryckande herskare. Det var endast några dagar förut dessa
samma män ur Dost Mohameds egna händer mottagit hans
fruktade svärd. Nu kunde de endast bönfalla om litet
undseende och mildhet, hyste ingen tanke på motstånd och
tycktes ej längre veta, hur män skola dö.

Vi antogo de erbjudna vilkoren. Engelsmännen skulle
genast begifva sig bort från Afghanistan, utlemna alla sina
kanoner utom sex, som de fingo behålla till sitt försvar
under det sorgliga återtåget, äfvensorn hela krigskassan,
hvarjemte de skulle skriftligen förbinda sig att betala en
ytterligare summa för fri lejd åt den lilla armén under
dess marsch till Peshawur eller Jellalabad, och de skulle
ställa sex officerare som gisslan för vilkorens noggranna
uppfyllande. Dessa innehöllo tillika, att Dost Mohamed
och hans familj genast skulle ställas på fri fot och tillåtas
att återvända till Afghanistan. När konventionen var
undertecknad, frigåfvos de vid Macnaghtens mördande
tillfångatagna officerarne.

Återtåget från Kabul började. Det var midt i en
bister vinter. Engelsmännen måste bana sig väg genom det
förfärliga Kurd-Kabul-passet. Denna trånga klyfta
sträcker sig nära en svensk mil mellan bergkedjor så höga,
stupande och hemska, att solstrålarne om vintern knappast
ens några ögonblick på middagen kunna tränga dit ned.
Utför passet och midt igenom det störtade sig en skummande
elf med ett så forsande lopp, att icke en gång denna bistra
vinters köld förmådde isbelägga den. Snön låg alnsdjup
på marken, och de klippor och stenar i de olyckliga
vandrarnes väg, som stucko upp derutur, voro af frosten, hala
och slippriga. Snart började den hvita snön bli fläckad

och bestänkt med blod. Förfärligt som detta Kurd-Kabul-pass
var, var det dock endast till graden något värre än
den väg engelsmännen under två hela dagar måste passera
för att hinna det.

Den armé som bröt upp från Kabul räknade öfver
fyra tusen stridbara män, af hvilka dock europeerna
utgjorde det minsta antalet, samt dessutom tolf tusen lägret
åtföljande civile af alla slag. Många qvinnor och barn voro
der äfven: lady Macnaghten, den mördade kommissariens
fru; lady Sale, hvars tappre make försvarade det vid vestra
mynningen af Khyberpasset närmare indiska gränsen
belägna Jellalabad; hennes dotter mrs Sturt, som äfven snart
skulle bli enka; mrs Trevor och hennes sju barn samt
många andra beklagansvärda flyktingar. En vintermarsch
genom dessa klippöknar skulle äfven i fredstid varit hård
och farlig nog, men denna marsch måste verkställas midt
under något som var vida värre än vanligt krig. Vid
hvarje steg af marschen, hvarje öppning mellan klipporna
anfölls den olyckliga, i vild, brokig förvirring om
hvartannat blandade flyktinghopen af vilda fanatiker i stora
skaror, som med sina långa gevär och långa knifvar dödade
alla de kunde komma åt. Utmattade, sjuka och med
förfrusna fötter, kunde de engelska soldaterna endast göra ett
svagt motstånd. Män, qvinnor och barn, hästar, ponies,
kameler, de sårade, de döende, de döda, alla voro de
sammangyttrade i en enda kaotisk, nästan outredlig massa, på
alla sidor omgifven af djup snö och skoningslösa fiender.

Akbar khan visade sig ständigt på scenen under denna
skräckens marsch. Vid hvar enda öppning af vägen sågos
han och hans lilla skara vid horisonten, för att söka skydda
engelsmännen från fullkomlig undergång, påstod han sjelf,
för att frossa vid anblicken af deras elände och vaka öfver
att förstörelseverket riktigt grundligt utfördes, voro några
af de olyckliga engelsmännen benägna att tro. Hans
närvaro ingaf dock en del något hopp. Slutligen gjorde
Akbar engelsmännen det öfverraskande förslaget, att qvinnorna
och barnen skulle öfverlemnas åt hans bevakning och
under hans konvoj föras till Peshawur. Det fans ingen

annan utväg än att antaga förslaget. Qvinnorna och barnen
samt de gifta män, hvilkas hustrur voro med i denna
skara, togos ifrån armén och stäldes under Akbar khans
vård, och lady Macnaghten måste undergå tortyren af ett
personligt samtal med den man, som med egen hand dödat
hennes make. Akbar var vänlig i sina ord och förklarade
för den olyckliga enkan, att han skulle vilja gifva sin
högra arm, om den gerningen vore ogjord.

Marschen fortsattes, nya fasor började, nya likhögar
fläckade snön, och nu gjorde Akbar khan ett nytt
förslag. Han fordrade, att general Elphinstone, öfverste
Shelton och en officer till skulle öfverlemna sig åt
honom som gisslan. Han lofvade att i detta fall mer än
hittills uppbjuda sina bemödanden för att hålla de
fanatiska stammarna tillbaka och i Kurd-Kabul-passet förse
armén med proviant. Det fans ingen annan utväg än att
underkasta sig, och den engelske generalen blef sjelf, jemte
qvinnorna och barnen, en fånge i den obeveklige fiendens
händer.

Armén satte sig ännu en gång i marsch, denna gång
utan general. Snart blef det historien om en general utan
armé; inom kort funnos hvarken general eller armé. Det
tjenar till intet att förlänga en berättelse om idel fasor.
Den glesa återstoden af en armé inträngde i Jugdulluk-passet,
en mörk, trång, brant stig mellan höga, klippväggar.
De olyckliga vandrarne funno, att de fanatiska, oförsonliga
stammarna barrikaderat passet. Allt var förbi. Den sista
återstoden af Kabularmén förgicks i detta barrikaderade
pass. Det var en fälla; engelsmännen fångades deri. Några
få flyktingar undkommo blodbadet och voro på väg till
Jellalabad, der Sale och hans lilla armé höllo tappert stånd»
När de voro på ett par mils afstånd från Jellalabad, hade
antalet minskats till sex. Af dessa sex dödades fem af
marodörer under vägen. En enda hann Jellalabad för att
berätta den dystra sagan. Af en armé, som i allt räknat
sexton tusen, när den anträdde sin marsch, kom
bokstafligen blott en enda man tillbaka till Jellalabad. Det var
dr Brydon. Man skall forgäfves genomsöka historiens eller

diktens blad för att finna en tafla, som på ett mer skakande
sätt förtäljer om en förfärlig katastrof, än bilden af denne
enslige ryttare, den ende qvarlefvande af en armé, som
maktlös och vacklande i sadeln på en uttröttad häst en
dag visar sig utanför Jellalabads murar för att framföra
tidningen om vår skam och vår sorg.

Men här är också vändpunkten i historien. Allt det
öfriga är af gladare art. Jellalabads garnison hade före
dr Brydons ankomst erhållit en order att utrymma staden
och marschera tillbaka till Indien i öfverensstämmelse med
vilkoren i det fördrag, som i Kabul aftvungits Elphinstone.
General Sale vägrade dock att låta binda sig af ett
fördrag, hvilket, som han mycket riktigt antog, blifvit
aftvunget vår kommissarie och militärbefälhafvare »med
knifven på strupen». General Sales beslut var klart och enkelt.
»Jag ämnar försvara denna plats i regeringens namn, tills
hon ger mig motsatta order.» Detta Sales beslut var den
egentliga vändpunkten. Akbar khan belägrade Jellalabad,
Garnisonen höll ut oförskräckt. Sale och hans män afslogo
hvarje försök af Akbar att närma sig deras verk, och när
det slutligen blef med visshet kändt, att general Pollock
forcerade Khyberpasset för att marschera till deras
undsättning, gjorde de ett djerft utfall, tvungo den afghanske
höfdingen till batalj på öppna fältet och slogo honom i
grund. Innan Pollock, som tappert kämpat sig igenom
Khyberpasset, hunnit Jellalabad, hade den belägrande
armén blifvit slagen på flykten och sprängd. General Nott
i Kandahar var nu färdig att understödja generalerna Sale
och Pollock i hvarje rörelse mot Kabul, som indiska
regeringen kunde anbefalla eller godkänna. Den olycklige Shah
Sujah, som vi med så mycken pomp återuppsatt på hans
förfäders tron, hade emellertid försvunnit från skådeplatsen.
Han hade kort efter engelsmännens afmarsch blifvit
mördad i Kabul på befallning af några bland höfdingarne och
hans lik, afklädt sin kungliga skrud och sina juveler,
kastats i en vallgraf. Allt Shah Sujah hade oss att tacka
för var några veckors tom ståt och dåraktiga drömmar, ett
bittert uppvaknande och en neslig död.

Under tiden hade en ny generalguvernör anländt till
Indien. Lord Aucklands embetstid hade gått till ända.
Det fullkomliga misslyckandet af den politik, han i en för
sig och landet olycklig stund låtit förmå sig att följa, hade
under de senare månaderna i hög grad slappat hans mod
och handlingskraft. Han var en hederlig, varmhjertad man,
och alla de olycksbud, som slag på slag ingingo från
Afghanistan, föllo öfver honom med en förkrossande tyngd.
Hans enda bemödande tycktes gå ut på att så fort som
möjligt få alla våra trupper ut ur Afghanistan och för
alltid skaka dess stoft af våra fötter. Han var i sjelfva
verket en af olyckan bruten man.

Hans efterträdare lord Ellenborough var en med
Indiens affärer väl förtrogen man. Han hade vid
melbourneska ministerens fall med sir Robert Peel kommit in i
regeringen och ansågs ega stor både förmåga och kraft.
Hans personliga fallenhet låg åt det militära hållet, och
han hördes ofta säga, att lifvet i ett läger var det han
helst skulle önskat leda. Han var en man med stora och
i viss belysning skenbart glänsande egenskaper. Det låg
en viss orientalism i hans tal, hans ärelystnad och politik.
Han älskade prakt och dramatiska — elaka tungor sade
teatraliska — effekter. Lifvet var i hans ögon en
praktfull och lysande tablå, der han skulle velat vara
midtfiguren. Hans vältalighet var ofta af ett gripande och
högstämdt slag. Men om lord Ellenborough i några
hänseenden var en man med snille, var han tillika en man
hvars smak för tomma effekter ofta gaf honom utseende af
en charlatan. Han var en allvarlig och duglig man med
stark anstrykning af skådespelare, som äfven i det vigtigaste
ögonblick alltid tänkte på hur han skulle drapera sig med
den största effekten.

Lord Ellenboroughs utnämning helsades allmänt i
Indien som det lyckligaste val som kunde göras. Men de
som så trodde funno sig snart svikna. Lord Ellenborough
yttrade och skref några vackra fraser om nödvändigheten
att hämnas våra förluster och »återställa vår krigsära i all
dess forna glans», men endast för att strax derefter

tillkännagifva, att regeringens enda syfte vore att så fort som
möjligt och snart sagdt på hvad vilkor som helst draga
trupperna ut ur Afghanistan. Ett allmänt anskri höjdes i
Indien och bland trupperna i Afghanistan mot denna
utomordentliga politik. Engelsmän ville ej tro, att det var hans
allvar, och behandlade hela förklaringen som den ej blifvit
gjord. Så behandlade de också snart generalguvernören
sjelf. Han tillät befälhafvarne i Afghanistan att förena,
sina stridskrafter och rusta sig att gifva fienden en
allvarsam lexa. Förberedelserna togo ej lång tid, och nu
gingode emot fienden och slogo honom hvar han visade sig. Den
ena staden efter den andra återtogs, och den 15 september
1842 ryckte general Pollocks armé in i Kabul. Några
dagar derefter utfärdade den britiske generalen en order,
att den stora bazaren i Kabul, der den olycklige
Macnaghtens stympade qvarlefvor blifvit utstälda till beskådande
för den jublande folkmassan, skulle i grund nedrifvas som
en varaktig vedergällning för de brott, som der blifvit begångna.

Det återstod ännu att befria de fångar, som den
förfärliga januarinatten blifvit bortförda på Akbar khans
befallning. Det fans visserligen en britisk general, som var
benägen att lemna dem åt sitt öde och af innehållet i
lord Ellenboroughs depescher förklarade sig öfvertygad, att
fångarnes befrielse var »någonting för regeringen likgiltigt».
Bättre rådslag fingo dock nu öfverhand. General Pollock
yrkade på att ett försök skulle göras att befria fångarne,
innan trupperna återvände till Indien, och det var åt
mannen till ett af de fångna fruntimren, sir Robert Sale, han gaf
detta uppdrag. De af fångarne, som ännu voro i lifvet,
befriades med större lätthet än man väntat. Den stackars,
general Elphinstone hade för längesedan dukat under för
sjukdom och ansträngningar. Qvinnorna hade genomgått
sällsamma försakelser. De hade att utstå de tväraste
temperaturförändringar. De måste lefva af den gröfsta föda,
inhystes i bostäder i jemförelse med hvilka det sämsta
fängelse i ett civiliseradt land skulle ansetts för ett
verkligt praktrum, och sväfvade i en ständig oro och fruktan

för hvad komma skulle. De synas dock förvånande väl
hållit modet uppe och äfven i ögonblick af största fara
muntrat upp barnen med lek och ras. De blefvo under
bevakning af en af Akbar khans krigare bortförda till de
vilda obanade trakterna i Hindukuh. Deras väktare hade
dock börjat misstänka, att Akbar khans ställning var i det
närmaste hopplös, och låtit förmå sig att mot löfte om en
stor belöning och en lifstidspension hjelpa dem på flykten.
Han uppsade derför Akbar khan all tro och lydnad, ett
steg som han så mycket lättare kunde taga som
underrättelser nyss ingått, att emiren blifvit i grund slagen och
flytt, ingen visste hvart. Fångarne och deras eskort, nyss
deras fångvaktare och bevakning, anträdde sin resa till
general Pollocks läger och mötte under vägen en engelsk
ströftrupp, som blifvit utsänd för att uppsöka dem.

Ett helt annat slut fick episoden om de engelska
fångarne i Bokhara. Öfverste Stoddart, hvilken vid början af
alla dessa förvecklingar skickats till persiska lägret för att
uppfordra Persien att afstå från belägringen af Herat,
afgick derefter i en ny beskickning till Bokhara. Emiren
kastade Stoddart i fängelse. Kapten Conolly åtog sig då
att söka befria Stoddart, men lyckades endast att få dela
hans lidanden och slutligen hans öde. Dr Wolff, den
ryktbare resanden och missionären, begaf sig nu dit på eget
bevåg, i hopp att kunna rädda de olyckliga fångarne, men
fick vid sin framkomst veta, att de alldeles nyss blifvit
dödade. Deras dödssätt är ej med visshet kändt, men det
är näppeligen något tvifvel om, att de afrättades samma
dag på emirens befallning.

Den 1 oktober 1842, jemt fyra år efter utfärdandet af
den lord Aucklands proklamation som tillkännagaf och
sökte rättfärdiga interventionen för Shah Sujahs
återuppsättande på tronen, utfärdade lord Ellenborough en annan
proklamation, som tillkännagaf det fullkomliga misslyckandet
och uppgifvandet af hans företrädares politik. Lord
Ellenborough förklarade der, att hvarje försök »att påtvinga
ett folk en furste mot dess vilja vore lika stridande mot
Englands politik som mot dess konstitutionella grundsatser».

Britiska regeringen skulle derför erkänna hvarje styrelse
som afghanerna sjelfva gåfvo sig; de britiska trupperna
skulle dragas tillbaka ur Afghanistan och indiska
regeringen »nöja sig med den gräns naturen synes ha anvisat
för dess välde». Dost Mohamed frigafs ur fångenskapen
och var inom kort ännu en, gång herskare i Kabul. Så
slutade historien om vår expedition för ordnande af
Afghanistans inre förhållanden.


<chapter name="FEMTE  KAPITLET.
Peels styrelse.">
FEMTE  KAPITLET.

Peels styrelse.

»Året 1843», sade O'Connell, »är och skall bli det stora
upplösnings-året.» Visst är i alla händelser, att O'Connell
detta år 1843 var den mest framstående politiker i detta land
som aldrig suttit i regeringen. O'Connell var allt igenom
en celt. Han egde hela den hänförelse, de hastigt vexlande
sinnesrörelser, de lidelsefulla, öfverdrifna känslor af
tillgifvenhet och hat, den likgiltighet för noggrannhet i
uppgifter, den benägenhet att förvexla intryck med
sakförhållanden, det uppbrusande lynne och alla de öfriga egenskaper,
som äro särskildt utmärkande för celten. Såsom talare i en
folkförsamling, såsom talare på ett massmöte har han
sannolikt aldrig haft sin like i detta land. Han hade många
af de fysiska förutsättningarna för framgång på talarens
fält. Han hade en herkulisk gestalt, ett ståtligt yttre, ett
ansigte som lätt och verkningsfullt kunde uttrycka de
plötsligaste vexlingar i lynne och stämning, och en röst
som, enligt samstämmigt intyg af alla som hört den, i styrka
och välljud nästan stod oupphunnen. Dess kraft, dess
patos, dess passionerade glöd, dess musik ha i uttryck af
ordentlig förtjusning skildrats af män som afskydde
O'Connell och som, om de kunnat, skulle velat frånkänna honom
alla anspråk på offentlig uppmärksamhet äfven hvad rösten
beträffar. Han talade utan egentlig förberedelse och hade
naturligtvis alla bristerna af ett sådant föredrag. Han
gjorde sig skyldig till omsägningar och vårdslöshet i sin
periodbyggnad och lät ej sällan i sin ifver hänföra sig till
öfverdrift, stundom äfven till bombast. Men han hade å
andra sidan äfven den ovanliga framgång, som belönar den

talare, hvilken kan yttra sig utan förberedelse. Hans ord
gingo ständigt rakt till hans åhörares hjertan. När han
första gången kom in i underhuset, var han nära
femtiofyra år gammal. Många togo för gifvet, att den
egendomliga stil han utbildat först under sin advokatpraktik inför
irländska juryer och sedermera i brandtal till irländska
folkmassor måste göra fullkomligt fiasco inför det
osympatetiska och fordringsfulla underhuset. Men det är icke dess
mindre visst, att O'Connell blef en af sin tids lyckligaste
parlamentstalare.

Vid genomdrifvandet af katolikernas emancipation hade
han spelat hufvudrollen. Den måste inom kort ha blifvit
genomdrifven äfven om O'Connell aldrig lefvat; men att
den just då genomdrefs, var en följd af O'Connells
oförfärade agitation. O'Connell och det irländska folket sågo,
att katolikernas emancipation var en eftergift mera åt en
yttre påtryckning än åt rättvisan. Det kan derför ej
förvåna, om de trodde, att en påtryckning skulle kunna
uträtta det samma äfven i fråga om unionens upplösning.
Det är ej heller någon anledning att betvifla, att O'Connell
sjelf trodde på möjligheten att genomföra sin plan. Vi
äro nu benägna att föreställa oss unionen mellan England
och Irland såsom någonting gammalt och ärevördigt. Och
likväl hade den knapt i trettio år funnits till, då O'Connell
inträdde i parlamentet. O'Connell föreföll den helt enkelt
som ett nyhetsmaken, hvilket endast tillkommit derigenom,
att en minoritet af engelsmän med hotelser och mutor
tvungit den på en majoritet af irländare. Han insåg
möjligheten att bilda ett mäktigt parti i parlamentet, i hvars
makt det stod att samverka med alla engelska partier utan
att sammansmälta med något, sålunda hålla vågskålen
mellan partierna och afgöra ministerers öde. Han trodde,
att om under ett konstitutionelt statsskick fyra femtedelar
af en nation ville en sak och lugnt, ihärdigt och energiskt
uttryckte sin vilja, denna förr eller senare måste bli
segrande.

O'Connell var i många hänseenden olik nyare irländska
nationalister. Han var i botten liberal. Han var en

svuren motståndare till negerslafveriet, en orubblig
frihandlare, en varm vän till folkupplysning, en fiende till
all öfverdrift, en hatare af strejker och en anhängare af
religiös likställighet öfverallt och under alla förhållanden.
Han predikade den strängt konstitutionella agitationens
lära och förklarade, att ingen reform vore värd utgjutandet
af en enda droppe blod. Man. kan med skäl fråga, hur
det kom till, att O'Connell med alla dessa förträffliga
egenskaper, som alla lefnadstecknare och granskare nu tillägga
honom, var så afskydd af det stora flertalet af engelska
folket. En orsak är otvifvelaktigt den, att O'Connell för
sina politiska syften med flit återuppväckte och
upparbetade det nästan utslocknade nationalhatet mellan celt
och sachser. Ordet »sachser» som ett politiskt vedernamn
kan sägas ha blifvit uppfunnet af honom. Bland
engelsmän råder en allmän åsigt, att alla Irlands olyckor, alla de
svårigheter som åtfölja föreningen mellan de båda länderna,
liaft sin rot i detta celtens starka, djupt ingrodda hat till
sachsern. Och likväl var O'Connell i intet hänseende en
revolutionär. Om de irländska insurgenterna af 98 talade
han med en lika häftig ofördragsamhet, som de mest
fördomsfulla engelska tories talade om honom sjelf. En Tone,
en Emmet, en Fitzgerald, dessa män, som en så stor del
af irländska folket snart sagdt afgudade, voro i O'Connells
ögon endast »ett band af förbrytare». Hans teori och
politik voro, att Irland skulle räddas genom en diktatur,
anförtrodd åt honom sjelf.

Han hade bildat sig ett parlamentariskt system, med
hvars tillhjelp han ville komma repeal-frågan närmare inpå
lifvet. Han skaffade sina söner, brorsöner och trogna
anhängare platser i underhuset. Han hade ett nästan
oinskränkt välde öfver de irländska valkretsarna, och när helst
en ledighet uppstod, skickade han valmännen genast en
repealkandidat. Han inskärpte alltid hos sitt parti
nödvändigheten af ordning och lugn. Och då han ämnade
drifva sin agitation helt och hållet med biskoparnes och
presternas hjelp, kunde han ej heller, hade han än aldrig
så gerna velat, drifva den annat än med fredliga medel.

»Den som begår ett brott stärker fienden», var en grundsats,
som han aldrig tröttnade att inskärpa hos sina anhängare.
Nykterhetsrörelsen, som med så märkvärdig och hastig
framgång börjats af pater Mathew, blef genast ett redskap
i O'Connells hand. Han uppmanade sina anhängare att
sluta sig till den och talade alltid med stolthet om sin
»präktiga armé af Teetotalers». Han satte i gång detta,
agitationssystem medelst massmöten, som sedan hans tid
regelbundet införts ibland oss som en hufvudbeståndsdel af
hvarje politisk organisation för ett bestämdt syftemål. Han
stiftade i Dublin en repeal-förening, som höll sina
sammanträden på Burgh Quay i en lokal som han kallade
Conciliation Hall. De namnkunniga massmötena höllos
vanligen en söndag på någon öppen plats, merendels vald
för sina historiska minnen och sina pittoreska omgifningar
af kullar och glittrande vatten. På sommarmorgonen från
tidigaste dagbräckningen strömmade »repealers» i massor
till mötesplatsen. De kommo från alla delar af den
kringliggande trakten på många mils afstånd, vanligen i ordnade
skaror, anförda af sina sockenprester. Innan mötet började,
hölls gudstjenst inom hvarje flock.

Det behöfver knapt sägas, att O'Connell sjelf alltid
var dagens förnämste talare. Hans präktiga stämma gjorde
det möjligt för honom att åstadkomma hvad intet snille och
ingen vältalighet allena skulle förmått. Han kunde låta
sitt minsta ord med fulltonig klang ljuda ut öfver den
väldiga församlingen ända till den yttersta kretsen af denna,
åhörarmassa han ville röra. Han beherskade den med
trollmakten af ett oinskränkt välde. Han var förtrogen
med alla skiftningar i lynne och stämning hos sitt folk;
att tala till det föll sig derför helt naturligt för honom.
Han kom sina åhörare att kikna af skratt, han kom dem
att gråta, han kom dem att knyta händerna af harm.
Liksom dagrarna och skuggorna på ett fält, så aflöste
hvarandra de skiftande intrycken af hans vältalighet i
åhörarnes sinnen. Han beherskade sitt auditorium lika
fullständigt som en utmärkt kapellmästare hvart enda instrument
i sin orkester.

De folkskaror som besökte dessa massmöten kommo i
ett slags militärisk ordning och voro underkastade en viss
militärisk disciplin. Vid mötet på Tarahöjden, der
O'Connell stod bredvid den sten, som säges ha användts vid de
gamla irländska konungarnes kröning, skola efter beräkning
af tillförlitliga och osympatetiska ögonvitnen ej mindre än
250,000 menniskor varit samlade. Man kan ej förtänka
regeringen, att hen fann det i hög grad farligt att tillåta sådana
ofantliga folksamlingar, ordnade på militärisk fot och
stående under oinskränkt ledning af en enda man, som öppet
erkände, att han sammankallat dem för att visa England,
hvilken makt dess statsmän skulle ha emot sig, om de
fortfarande afsloge Irlands fordran om unionens upplösning.
Regeringen beslöt slutligen att blanda sig i saken. Ett möte
var utlyst att hållas i Clontarf söndagen den 8 oktober 1843.
Clontarf ligger nära Dublin och är namnkunnigt i Irlands
historia som scenen för en stor seger öfver danskarne. Det var
meningen, att detta möte skulle i deltagarnes antal och
demonstrationens allvar öfvergå det vid Tara. Men lördagen
den 7, således endast en dag före den till mötets hållande
utsatta tiden, utfärdade lordlöjtnanten en proklamation som
förbjöd mötet, såsom »egnadt att väcka en rimlig och väl
grundad farhåga,» att dess syfte vore »att medelst skrämsel
och utveckling af fysisk styrka genomföra förändringar i
rikets lagar och författning». O'Connells makt öfver folket
visade sig aldrig tydligare än i det välde han ännu i detta
kritiska ögonblick förmådde utöfva. Han förklarade, att
lordlöjtnantens order måste åtlydas, att mötet ej finge ega
rum och att folket måste återvända till sina hem. Den
»okrönte konungen», såsom några af hans beundrare älskade
att kalla honom, åtlyddes, och intet möte blef hållet.

Från detta ögonblick var dock repeal-agitationens stora
makt bruten. Det var nu klart, att han ej ämnade anlita
styrkans makt. De unga och eldiga bland den store
agitatorns anhängare förlorade all tro på honom. Alla de
storartade demonstrationerna förlorade sitt värde, när det
blef med visshet kändt, att de endast voro demonstrationer
och aldrig skulle leda till något praktiskt resultat.

Regeringen lät genast åtala O'Connell och några af
hans förnämsta medhjelpare. De anklagades för en
sammansvärjning med syfte att väcka missnöje bland hennes
majestäts undersåtar samt egga dem till hat och förakt för
rikets styrelse och författning. Juryn förklarade O'Connell
och de flesta af hans medhjelpare skyldiga, och han
dömdes till tolf månaders fängelse och 2000 punds böter.
Domen öfver de andra utföll lindrigare. O'Connell vädjade
till öfverhuset. Emellertid utfärdade han en proklamation
till irländska folket med uppfordring till det att förhålla
sig fullkomligt stilla och ej begå något brott mot lagen.
»Hvar och en», sade han i en af sina proklamationer, »som
gör sig skyldig till det minsta störande af lugnet, är en
fiende till mig och Irland.» Irländska folket följde
bokstafligen hans uppmaning och höll sig fullkomligt stilla.

O'Connell och hans förnämsta anhängare insattes i
Bichmondfängelset i Dublin. Ransakningen hade af
flerehanda anledningar blifvit fördröjd, och domen afkunnades
ej förr än den 24 maj 1844. Vadet till öfverhuset upptogs
till behandling följande september, domen upphäfdes, och
O'Connell och hans vänner sattes på fri fot. När
öfverhusets dom blef bekant, utbröt en storm af glädjeyttringar
på Irland. Illuminationer, banketter, möten och
festprocessioner aflöste hvarandra. De gamla försäkringarna om
trohet och bistånd förnyades, medan han å sin sida allt jemt
försäkrade, att stunden för unionens upplösning närmade
sig. Men hans regeringstid var slut. Hans helsa blef med
hvar dag allt bräckligare. Han greps af ett djupt svårmod.
Han tycktes numera blott ha en önskan qvar, den att få
sluta sin stormiga bana i Rom. Han längtade att få lägga
sig ned i skuggan af St. Peters dom och hvila och dö der.
Hans ungdom hade varit utsväfvande i mer än ett
hänseende, och han hade länge varit beherskad af en djup
ånger. Han hade dödat en man i en duell och hemsökts
under hela sitt öfriga lif af samvetsagg öfver handlingen,
oaktadt den i sjelfva verket påtvungits honom och han
endast handlade såsom hvar och en annan på hans tid
skulle handlat under samma omständigheter. Men nu på

gamla dagar och med aftagande kraft strömmade minnena
af alla hans ungdoms och kraftiga mannaålders förvillelser
in på honom, och han längtade att lindra deras styng med
Roms heliga inflytelser. Han skyndade till Italien och
hann Genua. Här sveko honom helt och hållet krafterna,
och han dog, ännu långt från Rom, den 15 maj 1847.

Några vigtiga steg i den sociala lagstiftningens
utveckling tillhöra äfven den peelska ministerens historia. Den
parlamentsakt, som helt och hållet förbjöd qvinnors och unga
flickors användning i grufvor, blef oundgängligt nödvändig
i följd af de förfärliga saker som kommo i dagen vid de
undersökningar, som anstäldes af en för ändamålet nedsatt
kommission. Denna kommission tillsattes på yrkande af
den då varande lord Ashley, sedermera bättre känd under
namnet lord Shaftesbury, en man som under ett långt lif
egnat sig helt och hållet åt arbetet att sprida litet ljus i
de fattiga klassernas lif och lätta deras bördor. I några
kolgrufvor användes qvinnor bokstafligen till lastdjur. Lord
Ashley hade den lyckan och hedern att för alltid göra slut
på detta skändliga slag af arbete genom 1842 års akt,
hvilken förklarade, att efter en viss kortare tid ingen qvinna
eller ung flicka skulle få användas i grufvor af något slag.

Mindre lycklig var lord Ashley i sitt försök att få
tiden för qvinnors och barns arbete i fabrikerna inskränkt
till tio timmar om dagen. Genom en kraftig årlig
agitation rörande fabriksarbetet i allmänhet hade han lyckats
bringa saken derhän, att regeringen inledde en lagstiftning
i ämnet. Hon framlade först en bill, som satte
inskränkningen af barns sysselsättning i fabrikerna i förbindelse
med en plan till obligatorisk undervisning för barnen, och
derefter en annan, som slutligen blef 1844 års fabriksakt.
Det var under behandlingen af denna senare bill som lord
Ashley gjorde sitt fruktlösa försök att få införd en
begränsning af qvinnornas arbete till tio timmar. Billen minskade
arbetstiden för barn under tretton års ålder och bestämde
den till sex och en half timmar om dagen, utsträckte något
tiden för deras dagliga undervisning och innehöll äfven en
mängd andra nyttiga och helsosamma bestämmelser.

Grundsatsen om lagstiftningens mellankomst för skydd af de i
fabrikerna sysselsatta barnen hade dock redan blifvit
uppstäld genom 1833 års akt, och lord Ashleys agitation hade
endast skaffat den en vidsträcktare tillämpning. Den har
sedermera gång på gång blifvit ytterligare utsträckt.

Många andra åtgärder af sir Robert Peels regering
väckte bitter strid och oro. Bland dem förtjenar särskildt
nämnas hans bill om statsunderstöd till det katolska
colleget i Maynooth, ett seminarium för unga män, som tänkte
ingå i kyrkans tjenst. Understödet var ingenting nytt, då
colleget redan före unionen fått ett sådant. Hvad sir
Robert Peels regering föreslog var endast att göra det
otillräckliga tillräckligt och sätta anstalten i stånd att
underhålla sina byggnader och uppfylla det ändamål, för hvilket
den var stiftad. Det ministeriella förslaget framkallade en
storm af bigott förbittring öfver hela landet. Peel
lyckades dock drifva igenom sin bill, oaktadt nära hälften af
hans eget parti röstade emot den i andra läsningen.

Maynooth-anslaget mötte opposition ej blott i huset,
utan äfven inom ministeren sjelf. Gladstone, hvilken på
ett utmärkt sätt skött sin post först som vice-president och
sedan som president i handelsbyrån, utgick ur ministeren i
följd af detta förslag. Han handlade må hända med en
allt för ömtålig principtrohet. Han hade skrifvit en bok om
förhållandet mellan kyrkan och staten, och han trodde ej
att de åsigter han uttalat i denna bok tilläto honom att
låna sin medverkan till den ministeriella åtgärden. En del
gamla stadiga politiker blefvo skandaliserade, många
smålogo, ej så få hånade. På allmänheten deremot gjorde den
anda af oegennytta, som dikterat den unge statsmannens
handling, ett godt intryck.

Deremot understödde Gladstone en annan af Peels
åtgärder, som väckte mycket missnöje, den s. k.
Queens-colleges-planen. Regeringens förslag gick ut på inrättandet
af tre colleges i Irland, ett i Cork, ett annat i Belfast, ett
tredje i Galway, samt deras införlifvande som filialanstalter
med ett nytt universitet, som skulle få namnet »Queen's
university» på Irland. Undervisningen i dessa högre

läroanstalter skulle vara rent verldslig. Ingenting kunde vara
förträffligare än Peels och hans kollegers afsigter. Peel
genomdref sin bill, men från båda sidorna af huset och från
det yttersta partiet i båda kyrkorna kom en kraftig protest
mot förslaget att skilja den verldsliga från den religiösa
undervisningen.

En liten gärd af rättvisa mot ett mycket förorättadt
och sedan länge förtryckt religiöst samfund gafs äfven utan
att möta någon svårighet af sir Robert Peels regering.
Det var billen om afskaffande af en ed, hvarigenom judarne
utestängdes från vissa kommunala embeten. En jude kunde
vara förste sheriff i ett grefskap, eller sheriff i London,
men med en inkonseqvens som var lika löjlig som
trångsinnad hindrades han att bli mayor, ålderman eller ens
medlem af kommunalrådet. Den ed han måste aflägga
innehöll nemligen orden »på en kristens sanna tro.» Lord
Lyndhurst, nu lordkansler, framlade en bill om
undanrödjande af denna orimliga anomali, och öfverhuset, som
hittills hårdnackadt förkastat alla dylika förslag, antog det
utan någon svårighet. I underhuset, som under föregående
sessioner fruktlöst arbetat på reformens genomförande, gick
det naturligtvis med ännu större lätthet igenom.

Bank-charter-akten, som skilde sedelutgifningen från
vexelafdelningen inom Englands bank, inskränkte
utgifvandet af banknoter till ett bestämdt belopp af valutor,
föreskref att hela den utelöpande sedelstocken hädanefter skulle
grunda sig på metallisk valuta och förbjöd upprättandet af
några nya sedelutgifvande banker, är en karakteristisk och
vigtig åtgärd af Peels regering. Peel ha vi äfven att tacka
för inkomstskattens införande i sin nuvarande form — en
tvifvelaktig vinst. Frågan om den literära eganderätten
tog omsider ett steg framåt. Jernvägarna underkastades en
reglerande lagstiftning. Jernvägsmanien och jernvägspaniken
tillhöra äfven denna rörliga tid. Jernvägsspekulationen
steg ända till galenskap. En eller ett par lyckliga
spekulanters glänsande framgångar förvredo hufvudet på
hela samhället. Det tycktes en tid nästan ha blifvit en
nationel trosartikel,  att landets förmåga att absorbera nya

jernvägsplaner och göra dem vinstgifvande var obegränsad
och att en person för att skapa sig en förmögenhet endast
behöfde taga aktier uti någonting.

Ett sällsamt drag hos tiden var utbrottet af de så
kallade Rebecka-oroligheterna i Wales. Dessa oroligheter
hade sin grund i folkets missnöje och förbittring öfver den
stora tillväxten af tullbommar och tullafgifter på de
allmänna landsvägarna. Någon, så påstods det, hade träffat
på ett ställe i Genesis, som gaf ett motto åt deras besvär:
»Och de välsignade Rebecka och sade till henne . . . må din
afkomma besitta deras port som hata dem.» De företogo
sig derför att på ett mycket handgripligt vis sätta sig i
besittning af deras portar som hatade dem. Folkhopar,
anförda af till qvinnor utklädda karlar, förstörde
vägbommar och skingrade sig sedan hastigt. Blod spildes under
sammandrabbningarna med polis och soldater. Slutligen
lyckades regeringen qväfva oroligheterna, men hade tillika
den klokheten att tillsätta en kommission för undersökning
om orsakerna till ett så allvarsamt utbrott, och
kommissionen fann äfven snart, att till grund för upphetsningen
låg ett mycket verkligt missförhållande. Jordbruksarbetarne
och de små jordbrukarne voro fattiga och
vägtullarna i hög grad tryckande och trakasserande. Regeringen
förfor skonsamt med de flesta af de fångna orostiftarne och
vidtog på lagstiftningsväg åtgärder, som afhjelpte de mest
tryckande besvären.

Peels minister hade äfven egna krig. Scinde annekterades
af lord Ellenborough i följd af de tvister, som
uppstått mellan oss och emirerna, hvilka vi beskylde för
trolöshet. Peel och hans kolleger godkände annekteringen;
ingen af dem tyckte om den, men de sågo ej någon utväg
att göra om den. En liten tid derefter gingo sikherna öfver
Setledj och inföllo på vårt område. Sir Hugh Gough,
sedermera lord Gough, utkämpade flere hårda strider med
dem, innan han kunde besegra dem, och äfven då blefvo de
endast för ögonblicket besegrade.

Ett ögonblick var det till och med mycket nära, att
vi fått ett vida allvarsammare krig mycket närmare våra

egna kuster, i följd af den tvist som uppstod mellan vårt
land och Frankrike rörande Tahiti och drottning Pomare.
Drottning Pomare var herskarinna öfver ön Tahiti i
Söderhafvet, kapten Cooks Otaheiti. Hon hade blifvit
öfvertalad eller tvingad att ställa sig och sitt rike under
Frankrikes beskydd, ett steg som var hennes undersåtar i hög
grad misshagligt. Någon ovilja visades de på ön bosatta
fransmännen, och den franske amiralen, som öfvertalat eller
tvungit drottningen att ställa sig under franskt beskydd,
visade sig nu plötsligt utanför kusten och uppmanade henne
att hissa den franska flaggan öfver sin egen. Då hon
vägrade, verkstälde han genast en landstigning på ön, firade
ned hennes flagga, hissade Frankrikes i stället och
förklarade ön för franskt område. Hans handling blef genast
desavuerad af franska regeringen. Men drottning Pomare
hade vändt sig till drottningen af England med begäran
om hjelp. Medan de hetsiga hufvudena å båda sidorna om
engelska kanalen visade hvarandra tänderna, fick saken ett
ännu betänkligare utseende derigenom, att den franske
kommendanten lät gripa en engelsk missionär vid namn
Pritchard, hvilken ända till Pomares afsättning varit vår
konsul på ön. Pritchard kastades i fängelse och frigafs
endast för att förvisas från ön. Han kom hem till
England med sin berättelse, och hans ankomst blef signalen
till ett utbrott af förtrytelse i hela landet. Franska
regeringen samtyckte till slut att godtgöra Pritchard för
hans lidanden och förluster. Drottning Pomare blef till
namnet återuppsatt på tronen, men det franska beskyddet
blef i verkligheten det samma som ett omedelbart välde
öfver ön. Hon dog tretiofyra år derefter, och hennes död
återkallade i den engelska allmänhetens minne det
förhållandet, att hon en gång så när hade blifvit orsak till ett
krig mellan England och Frankrike.

Ashburton- och Oregonfördragen tillhöra likaledes
historien om Peels förvaltning. Ashburtonfördraget, dateradt
den 9 augusti 1842, reglerar den nordvestra gränsen mellan
de britiska provinserna i Nordamerika och Förenta staterna.
Mer än en gång hade tvisten om gränslinien i

Oregon-området varit nära att föranleda ett krig mellan England
och Förenta staterna. Den 15 juni 1846 afgjorde
Oregonfördraget denna fråga åtminstone för ögonblicket. Vancouvers
ö förblef i Storbritanniens ego, och den fria sjöfarten på
Columbiafloden betryggades. Frågan upptogs å nyo 1871,
men blef då slutgiltigt afgjord genom tyske kejsarens
skiljedom.

Under Peels tid uppfånga vi en sista skymt af den
namnkunnige polarfararen sir John Franklin. Han
afseglade den 26 maj 1845 med sina båda fartyg Erebus och
Terror på den expedition, som skulle bli hans sista. Sedan
dess hördes han aldrig mera af.


<chapter name="SJETTE KAPITLET.
Ligan mot spannmålslagarna.">
SJETTE KAPITLET.

Ligan mot spannmålslagarna.

Den namnkunniga spanmålslagen af 1815 var en kopia
af 1670 års spanmålslag. Den förra pålade införseln af
utländsk spanmål en tull, som var liktydig med förbud.
Hvete fick utföras mot en tullafgift af en shilling pr quarter,
men all införsel deraf var i verkligheten förbjuden, tills
hvetepriset hunnit 80 shillings pr quarter. 1815 års
spanmålslag, som i stor brådska genomdrifvits, stängde sålunda
helt och hållet våra hamnar för importen af utländsk
spanmål, tills priset på den egna varan stigit till den
magiska siffran af 80 shillings pr quarter. Lagen blef i största
hast antagen, oaktadt de mest allvarliga petitioner från
handels- och fabriksklasserna. Oroligheter utbröto på många
ställen i landet, och i London egde nere gatupplopp rum.

Efter denna 1815 års lag antogos efter hvart annat
glidande skalor, gående ut på införande af föränderliga
spanmålstullar, så att tullen på importeradt hvete sjönk i
samma mån priset på den inhemska varan steg. Principen
som låg till grund för alla dessa åtgärder var den samma.
Den hvilade på den satsen, att odlaren i första rummet
skulle ha fördel af den växande grödan och att tills han
försäkrat sig om en vacker vinst, allmänheten ej hade någon
rätt till nedsättning i priset på sin föda. När skörden var
god och den gyllene afkastningen ymnig, då greps
landtmannens själ af dystra farhågor, och han uppfordrade ifrigt
parlamentet att skydda honom mot olyckan att nödgas sälja
sin spanmål något billigare än under hungerår. Han
mäktade ej inse, att om landets välmåga i allmänhet höjdes,
äfven han måste skörda fördel deraf.

En rörelse mot spanmålslagarna började i London. En
förening emot dem, en Anti-Corn-Law-Association i liten
skala, bildades. Listan öfver dess medlemmar innehöll
namnen på mer än tjugu parlamentsledamöter, och
samfundet såg en tid kraftigt och lofvande ut. Det blef dock
ingenting af det. London har aldrig varit någon fruktbar
mark för agitationer. Det har knappast någonsin vid någon
stor kris skapat eller representerat Englands allmänna
mening. En ny medelpunkt för operationerna måste uppsökas,
och 1838 hölls i Manchester ett möte för att öfverlägga om
de åtgärder, som voro nödvändiga för att få de förhatliga
lagarna upphäfda. Manchesters handelskammare beslöt en
petition till parlamentet emot spanmålslagarna. Härmed
var anti-corn-law-agitationen satt i gång, och från den
stunden tilltog den allt mer i betydenhet och styrka. Möten
höllos i nere städer i England och Skotland, och föreningar
bildades öfverallt för att samverka med den rörelse,
som hade sitt högqvarter i Manchester.

Den nominelle ledaren för frihandelspartiet i
parlamentet var i många år Charles Villiers, en man af
aristokratisk härkomst och samhällsställning, med stor förmåga
och osviklig trohet mot den sak han förfäktade. Villiers
väckte gång på gång i underhuset motion om spanmålslagarnas
fullständiga upphäfvande. Hans vältalighet och
logiska skärpa i bevisningen bidrogo i hög grad att fästa
landets uppmärksamhet på saken och tillvinna den ej så få
anhängare. Men Villiers hade i hela sitt lif kunnat hålla
på med att väcka motioner och tvinga underhuset att rösta
öfver frågan om frihandel eller skydd utan att komma sitt
mål synnerligt närmare," hade ej landet och särskildt de
stora fabriksstäderna i norden på ett helt annat sätt
upptagit och gjort den till sin egen. Anda till antagandet af
lord Greys reformbill hade dessa städer ingen representationsrätt
i parlamentet. Men från den stunden tycktes de
ha föresatt sig att taga skadan igen för sin långvariga
uteslutning från parlamentet genom att taga landets
styrelse i egna händer. Manchester, Birmingham och Leeds
spela nu en ej mindre vigtig roll i nationens lif än före

frihandelns införande, men de äro ej längre i besittning af
den öfvermakt, de då hade. Den tiden stod stad emot land;
Manchester representerade städerna och hela det
konservativa intresset, en tid nästan hela godsegarintresset,
landsbygden. Med Manchesterskolan, som den kallades, började
ett nytt slag af folkagitation. Till denna tid betydde
agitation det samma som vädjande till lidelserna, och i
väckande af lidelserna hade hon sin näring.
Manchesterskolan införde den agitation, som endast vädjade till
förnuftet och förnuftsskäl, som upprörde sinnena mera med
aritmetiska siffror än med oratoriska bilder och omvände
massmöten till nationalekonomiens läror.

Rörelsens verklige ledare var Richard Cobden. Cobden
tillhörde de små sjelfegande jordbrukarnes klass. Han
hade endast fått en nödtorftig bildning. Fadern dog
medan den store frihandlaren ännu var helt ung, och Richard
kom då till en farbror i London, som hade en grosshandelsaffär
i city, och anstälde honom på sitt kontor. Cobden
blef sedermera delegare i en Manchesterfirma, som gjorde
affärer i tryckta kattuner, och reste allt emellanåt för husets
räkning. Han var mycket road af att resa, men alls icke
som den vanlige turisten färdas. Hvad Cobden
intresserade sig för var ej landskapssceneriet eller konsten eller
pittoreska ruiner, utan menniskorna. Han studerade de
olika ländernas tillstånd, så vidt det inverkade på deras nu
lefvande män och qvinnor och genom dem på framtiden.
På allt hvad han såg fäste han en vaken och forskande
blick: han såg med egna ögon och tänkte med eget hufvud.
Hvart han kom, ville han lära något. Han egde i hög
grad denna egendomliga förmåga, som några stora män af
helt annat skaplynne än han äfvenledes egt, förmågan
att från hvar och en, med hvilken dess innehafvare
kommer i beröriag, utpressa något bidrag till sitt
kunskapsförråd. Cobden kunde lära något af alla. Han gjorde
mycket vidsträckta resor på en tid, då en resa var förenad
med långt större svårigheter än nu. Han gjorde sig
förtrogen med Europas flesta länder, med många delar af
orienten och, hvad som då ansågs för någonting mindre

vanligt, äfven med Förenta staterna och Canada. Han
studerade dessa länder och besökte många af dem på nytt
för att kunna jemföra äldre och senare intryck.

När han var omkring trettio år gammal, började han få
ett visst namn som författare till broschyrer mot några af
den gamla statskonstens älsklingsläror, såsom den om den
europeiska jemvigten, nödvändigheten att underhålla en
statskyrka på Irland, vigten af att ej tillåta att något krig
pågick i Europa utan Englands inblandning och andra dylika
dogmer. Det muntliga ordet var dock hans bästa vapen.
Om talarkonsten vore ett praktiskt yrke och ej en konst,
det vill säga, om måttstocken för dess bedömande låge
i dess framgång och ej i dess form, då skulle man på
goda skäl kunna påstå, att Cobden var en af de största
talare England någonsin haft. Ingen kunde öfverträffa
honom i förmåga att öfvertyga. Hans sätt var enkelt,
mildt och allvarligt. Det var rättfram och osökt, och
uppriktigheten af hans öfvertygelse lyste igenom allt hvad han
sade. Det vände sig till åhörarens omdöme och förnuft
och tycktes vilja taga hans parti mot hans egna fördomar.
Cobdens sätt att framföra hvad han hade att säga var
nästan alltid den vanliga samtalstonens, men han hade en
klar välljudande stämma med en viss dämpad styrka, som
satte honom i stånd att utan ansträngning göra sina ord
tydligt hörda i de stora församlingar han ofta måste tala
till. Hans tal voro fulla af omvexling. Han belyste
hvart enda bevis med exempel, hemtade ur hans egen
personliga erfarenhet eller de böcker han läst, och dessa
exempel voro alltid passande, slående och intressanta. Han hade
ett stort förråd af glädtig och anslående humor, och han
talade den enklaste och renaste engelska. Han begagnade
aldrig ett onödigt ord och förfelade aldrig att göra sin
mening fullt klar och tydlig. Många afgjorda motståndare
till Cobdens åsigter erkände äfven under hans lifstid, att
de stundom med bestörtning funno sina fastaste
öfvertygelser ramla under intrycket af en bevisning, som
synbarligen ej kostade honom den minsta ansträngning.

Under stormiga tider, då nationens lidelser voro
uppdrifna, hade Cobden mindre inflytande. En sunda
förnuftets och det öppna och ärliga stridssättets apostel, hade
han ingen sympati med menniskors lidelser; han förstod
dem ej; de voro helt och hållet utelemnade ur hans
beräkningar. Hans omdöme om enskilda och nationer var
allt för mycket grundadt på hans kännedom om sina egna
bevekelsegrunder och sin egen karakter. Han visste sig
alltid kunna lita på, att han sjelf i hvarje förekommande
fall skulle handla som en rättvis och klok man, och han
förutsatte, att hela verlden kunde styras af klokhetens och
billighetens grundsatser. Blotta känslor betydde för honom
litet eller intet. Äfven der de hade sin rot i någon
mensklig benägenhet som var ädel i sig sjelf, respekterade han
dem ej, om han fann dem hindra menniskor att handla
lugnt och förståndigt. Han representerade således aldrig
mer än hälften af den engelska karakteren och var alltid
af olika mening med sina landsmän i någon stor politisk
fråga. Men han tycktes enkom skapad att leda till seger
en sådan agitation som den mot spanmålslagarna.

Cobden fann några sig värdiga medhjelpare. Hans
förnämste vapenbroder under fälttåget var John Bright.
Det kan väl betviflas, om Englands offentliga lif någonsin
frambragt en man, som i högre grad än Bright egt den
store talarens egenskaper. Han hade ett imponerande yttre,
en kraftig gestalt, ett stort hufvud, ett vackert och
uttrycksfullt ansigte. Hans stämma var stark, klar och
välljudande med en egendomlig vibration, som gaf en
obeskriflig verkan åt ställen af djup patos eller harm. Stilen
i hans tal var ren ända till stränghet och saknade alla
öfverflödiga prydnader. Den lät aldrig beherska sig af
lidelsen, kunde väl gå i vågor, men aldrig med skum på
topparna. Det första draget deri som öfverraskade åhöraren
var just dess stolta sjelfbeherskning. Äfven på de
kraftigaste ställena föreföll det, som talaren mer höll tillbaka
sin styrka än ansträngde den. Rösten var under största
delen af talet lugn och måttfull och understöddes nästan
aldrig af gesten. Hur stark än hans rörelse var, hörde

man aldrig Bright höja rösten till våldsamma utrop. Elden
i hans vältalighet var en intensiv hvitglödgningshetta, som
förtärde, men aldrig gnistrade eller sprakade. Han hade
en stark humoristisk äder och en bitande ironi. Antalet
af de böcker han läst var ej stort, men dem han läst
beherskade han. Den engelska bibeln och Milton voro hans
älsklingsstudier. Bright var en man ur medelklassen. Han
tillhörde en qväkarslägt, som i Rochdale i Lancashire dref
mattväfnad och derpå samlat en betydlig förmögenhet.

Det låg någonting nästan romantiskt i vänskapen
mellan dessa båda män, som arbetade tillsammans i det
förtroligaste broderskap, som älskade hvarandra såsom ej alla
bröder göra och hvilkas namn i folkmeningen voro så nära
förenade, att ända till Cobdens död den enes namn knapt
någonsin nämdes utan i förening med den andres. Båda
lefde ett ädelt lif, båda voro hvar i sin väg snillen, båda
voro på en gång enkla och kraftiga naturer. En rivalitet
emellan dem skulle varit omöjlig, oaktadt både vänliga och
ovänliga granskare ständigt jemförde dem med hvarandra.
Deras begåfning var förunderligt egnad att göra dem till
mäktiga bundsförvandter. Hvardera hade något som den
andre saknade. Bright hade ej Cobdens vinnande förmåga
att öfvertyga eller hans öfverraskande lätthet och styrka i
bevisning. Men Cobden hade å andra sidan ej på långt
när sin vapenbroders talarförmåga. Han hade ej de toner
af patos, harm, humor och lidelse, som denne kunde anslå.
Båda tillsammans utgjorde en verklig makt i underhuset
och på plattformen.

Dessa män hade många biträden och underbefälhafvare,
väl värdiga att kämpa tillsammans med och under
dem, såsom W. J. Fox, en unitarisk prest med stor
popularitet och sällsynt vältalighet, och Milner Gibson,
en f. d. tory.

Men hur stor framgång ligan än hade rundt omkring i
landet, var det dock i parlamentet hon hade att utkämpa
sin hufvudbatalj. Äfven efter den förändring, reformbillen
utfört till medelklassens förmån, utgjordes underhuset ännu
till nio tiondedelar af hela sitt antal af representanter för

godsegarne. Hela öfverhuset var då sammansatt af idel
stora jorddrottar. Allt hvad gammal häfd, prestige och
aristokratiska institutioner heter hade slutit sig samman
mot den nya rörelsen, som leddes af fabrikanter och
köpmän till förmån för handeln och industrien och den af dem
sysselsatta personalen. Handtverksarbetarne, som skulle
kunnat vara ett fruktansvärdt element till oro och strider,
voro i det hela snarare emot än för frihandlarne. Nästan
alla de stora officiella ledarne måste omvändas till
frihandelns läror.

Agitationen mot spanmålstullarna införde ett politiskt
spel i England, som förvånade och ej så litet förbryllade
gamla rutinerade politiker. Ligans män förklarade sig ej
vara med något oupplösligt band fästa vid whigpartiet.
De voro beredda att samverka med hvilketdera af de båda
partierna som ville arbeta för spannmålslagarnas
afskaffande.

Det är ett ganska betecknande förhållande, att sir
Robert Peels ankomst till makten ej det minsta nedslog
ligans mod. Hennes förhoppningar synas snarare ha stigit
än fallit, när den minister kom till makten, hvars
anhängare, i olikhet med lord John Russells, voro afgjorda
motståndare äfven till frihandelns princip. Visst är, att ligan
alltid ansåg sir Robert Peel som i själ och hjerta
frihandlare, som en man hvilken fullt erkände frihandelns princip,
men för ögonblicket fann det omöjligt att beröfva
jordbruksintresset det skydd, på hvilket det i så många år
tillåtits och uppmuntrats att lita.

Godsegarpartiet förstod ej sir Robert lika bra som hans
och dess motståndare. Godsegarne trodde ännu ej på
möjligheten af en förändring. Fri handel var för dem föga
mer än en tom abstraktion. Det bekymrade dem föga,
hvilken och hur många predikade den utanför parlamentet.
De voro öfvertygade, att det sakernas tillstånd de sågo
omkring sig i sin barndom skulle vara beständigt. Båda.
partierna i huset, det vill säga båda de partier från hvilka
ministrar togos, voro lika mycket emot framläggandet af
någon frihandelsbill.

Det skulle varit godt, om sir Robert Peel mer direkt
sökt förbereda sina anhängare på det faktum, att sedan
spanmålstullar som nationalekonomisk princip ej längre voro
hållbara, de sannolikt snart måste uppgifvas äfven i
praktiken. Han skulle kunnat visa dem, såsom händelserna
sedermera visade, att tullfri införsel af spanmål skulle vara
en välsignelse för den stora massan af engelska folket och
äfven för jordbruksintresset sjelf endast ha goda frukter.
Peel hade vid denna tid och öfver hufvud under hela sin
styrelse ända till framläggandet af sina frihandelsbiller ett
inflytande öfver sitt parti, som kan kallas obegränsadt. Han
skulle kunnat få det till hvad som helst. Men Peel var
en sluten, kall och något stel man. Han var ej mycket
meddelsam; han utgöt ej sitt hjerta och yppade ej alla.
sina förändringar i åsigter ens för sina närmaste vänner.
Han rufvade i tysthet öfver dem och uttalade under
debatten endast så mycket af dem, som för tillfället var
oundgängligt nödvändigt. Han tog måhända för gifvet, att de
förändringar, som pågingo i hans åsigter, när de sålunda
efter hand och tillfälligtvis uttalades, skulle förstås af hans
anhängare. Framför allt är det sannolikt, att Peel sjelf ej
förr än så godt som i sista ögonblicket insåg, att den stund
verkligen slagit, då skyddsprincipen måste lemna rum för
andra och tyngre vägande anspråk.

Vi ha sett, hvilken ställning de båda stora partierna
i staten intogo till denna frihandelsfråga. Whigarne drogos
allt mer till den. Deras ledare hade visserligen ännu ej
fullt klart för sig, hur de skulle kunna erkänna frihandeln
som en princip för praktisk statsmanskonst, men det var
tydligt, att deras erkännande af den endast var en fråga
om tid och ej synnerligt lång tid. Torypartiets ledare
drogs med hvar dag allt mer i samma riktning. Båda
ledarne, Russell och Peel, hade nu kommit så långt, att de
erkände frihandeln som allmän princip. Peel hade påstått,
att spanmål i England utgjorde ett nödvändigt undantaga
medan Russell ej trodde, att den tid ännu kommit, då den
kunde behandlas annat än som ett undantag. Frihandelspartiet
fick med hvar dag ett allt större inflytande i landet,

och detta måste snart ha ledt derhän, att det ena eller
andra af de båda stora herskande partierna slöt förbund
med det. Men just nu, medan agitationen for
spannmålslagarnas upphäfvande var som starkast, inträffade en
händelse, som låg helt och hållet utanför politiska partiers
kontroll och i hög grad bidrog att sporra premierministern
till handling. I sitt minnestal, många år derefter, öfver
sin aflidne vän Cobden skildrade Bright hvad som händt i
dessa slående ord: »hungersnöden sjelf, mot hvilken vi fört
krig, gjorde sig till vår bundsförvandt». Hösten 1845
började potatissjukan på Irland.

Det var väl bekant, att det ofantliga flertalet af
Irlands arbetarbefolkning för sitt uppehälle helt och hållet
berodde af potatisen. I den norra provinsen, der
befolkningen var af skotsk härkomt, utgjorde ännu hafremjölet
hufvudbeståndsdelen i dess föda, men i de södra och vestra
provinserna lefde en stor del af landtbefolkningen af potatis
och uteslutande af potatis. I dessa trakter växte hela
generationer upp, lefde, gifte sig, gingo bort utan att
någonsin ha smakat kött. Det var alltså tydligt, att ett
felslående af potatisskörden skulle vara detsamma som
hungersnöd. Hösten 1845 kom underrättelse, att den långvariga
våta och kyliga väderleken hotade att förstöra, om den ej
redan förstört ett folks enda födoämne.

Sir Robert Peels kabinett höll skyndsamt det ena
sammanträdet efter det andra. Man började fråga, om
parlamentet skulle inkallas och om regeringen beslutit sig för
en kraftig politik. Ligan yrkade högt på hamnarnas
öppnande. Premierministern sjelf var starkt böjd för en sådan
åtgärd. Hertigen af Wellington och lord Stanley satte sig
dock deremot, och förslaget föll igenom. Kabinettet beslöt
endast utse en kommission, bestående af departementscheferna
i den irländska regeringen, för vidtagande af
nödiga mått och steg mot det plötsliga utbrottet af en
hungersnöd, och tanken på en höstsession uppgafs.

Nu höjdes i hela Irland ett anskri om hamnarnas
öppnande. Lordmayorns understödskomité i Dublin förklarade
i en följd af resolutioner, att potatissjukan med hvar dag

allt mer spridde sig, och manifestet slutade med en
anklagelse mot ministeren för det den ej öppnade hamnarna
eller inkallade parlamentet före den vanliga tiden för dess
sammanträden.

Två eller tre dagar efter utfärdandet af detta manifest
skref lord John Russell från Edinburgh ett bref till sina
kommittenter i Londons city med tillkännagifvande om
hans obetingade omvändelse till ligans grundsatser.
Potatisskördens felslående var naturligtvis den omedelbara
anledningen till hans bref. Peel, som i brefvet såg ett
bevis, att whigpartiet ämnade sluta sig till ligans yrkande
om spanmålslagarnas fullständiga afskaffande, ville nu ej
inskränka sig till att endast föreslå hamnarnas öppnande.
Att antaga minimum af whigchefens vilkor skulle, tänkte
han, se ut som en tvungen underkastelse. Han föreslog
derför sitt kabinett, att man skulle med det första inkalla
parlamentet och förelägga det en bill om förberedande
åtgärder till spanmålslagarnas skyndsamma afskaffande.

Förslaget var välbetänkt. Någon åtgärd i denna
riktning var i sjelfva verket oundgänglig. Hvarken whigs
eller tories synas dock ha bildat sig ett omdöme på grund
af fakta eller principer, utan endast gifvit efter för
ögonblickets politiska nödvändighet. Potatissjukan dref lord
John Russell att skrifva sitt bref, och lord John Russeils
bref ingaf sir Robert Peel öfvertygelsen att något måste
göras. Denna gång voro de flesta af Peels kolleger villiga
att följa honom. Men lord Stanley och hertigen af
Buccleuch vägrade. I det ofvannämda kabinettsrådet, som hölls
den 25 november, nästan omedelbart sedan lord John
Russells bref stått att läsa i tidningarna, förklarade de sig
ej kunna vara med om någon åtgärd, som innebar
spanmålslagarnas slutliga afskaffande. Sir Robert Peel trodde
sig ej under sådana omständigheter kunna på ett tillfredsställande
sätt utföra sin plan, och han skyndade derför att
ingifva sitt afsked till drottningen.

Lord John Russell eftersändes från Edinburgh. Hans
bref hade utan någon sådan afsigt från hans sida utpekat
honom som den man, hvilken borde intaga sir Robert Peels

plats. Lord John kom till London och gjorde sitt bästa
att öfvervinna de många svårigheter, som reste sig i hans
väg. Hans parti var ej synnerligt starkt i landet och hade
ej majoritet i underhuset. Men lord John visade äfven då
sitt karakteristiska mod. Han beslöt bilda en minister
utan parlamentarisk majoritet. Från detta eldprof skulle
han dock befrias. Lord Grey, som endast ett par månader
förut varit lord Howick och alldeles nyss ärft titeln efter
sin fader (den frejdade Charles earl Grey, Fox' lärjunge
och chef för det kabinett, som genomdref reformbillen och
afskaffade slafveriet), lord Grey hyste en stark motvilja
mot lord Palmerstons utrikespolitik, och dessa båda män
kunde ej, som lord John Russell önskade, sitta i samma
kabinett.

Lord John fann det omöjligt att bilda en minister och
underrättade drottningen härom. Det är också ganska
möjligt, att han, sedan han gjort sitt bästa, ej var allt för
nedslagen öfver att hans bemödanden misslyckats.
Drottningen måste kalla sir Robert Peel till Windsor och
uppmana honom att taga tillbaka sin afskedsansökan och stanna
qvar i hennes tjenst. Sir Robert hade naturligtvis ingen
annan utväg än att foga sig efter hennes önskan. Hertigen
af Buccleuch upphörde med sin opposition mot den politik
Peel nu skulle genomföra, men lord Stanley förblef
obeveklig. Den senares plats som statssekreterare för
kolonierna intogs af Gladstone, hvilken dock, märkvärdigt nog,
ej hade någon plats i parlamentet under den kommande
händelserika sessionen. Gladstone hade hittills suttit för
köpingen Newark, men då denna köping stod under
inflytelse af hertigen af Newcastle, hvilken undandragit
ministeren sitt understöd, sökte han ej att bli omvald, utan
förblef i nere månader utan plats i underhuset. Sir Robert
Peel återtog nu makten, som han sjelf sade, »med större
utsigt att kunna uträtta någonting, än om jag aldrig lemnat
den». Han kände sig, för att begagna hans egna ord, »som
en man, hvilken blifvit återkallad till lifvet, sedan man
hållit liktalet öfver honom».

Parlamentet inkallades till januari. Emellertid var det
lätt att se, hur protektionisterna och tories af det
ytterliga slaget skulle mottaga Peels förslag. Protektionistmöten
höllos i olika delar af landet, och alla fördömde de
så godt som enhälligt på förhand den återinsatte
premierministerns politik. På många af dessa möten fattades
resolutioner, som uttryckte lika stor misstro till hungersnöden
som till premierministern. Den yttersta förtrytelse
uttalades öfver blotta förutsättningen, att en hungersnöd kunde
vara i antågande, som kunde föranleda någon afvikelse från
de grundsatser, hvilka tillförsäkrade landtmannen ett visst
bestämdt pris för hans spanmål eller åtminstone hindrade
priset att falla under hvad han ansåg för ett lönande belopp.

Parlamentet sammanträdde. Öppningsdagen var den
22 januari 1846. Få scener kunna vara lifligare och
mer spännande än den underhuset företer någon afton,
då en stor debatt väntas eller något vigtigt tillkännagifvande
skall göras. En gemensam rörelse synes genomila
hela den stora församlingen, lik vindkåren som går fram
öfver sjön. Huset synes för ögonblicket vara en enda person,
uppfyld af en enda förväntan. Ministerbänkarna och de
främsta oppositionsbänkarna äro upptagna af män med
politisk ryktbarhet och ett historiskt namn. Alla de öfriga
bänkarna i salen äro till trängsel fullsatta. Ledamöter
som ej kunna få sittplatser, vid sådana tillfällen ett rätt
betydligt antal, stå nedanför skranket eller måste taga plats
invid läktarna. Ryktbarheterna äro ej endast att finna på
ministerbänkarna eller dem der oppositionens ledare sitta.
Här och der bland de oberoende ledamöterna och nedanför
gången på båda sidorna upptäcker man män med inflytande
och namn. Främlingsläktaren och talmannens läktare äro
en sådan afton fullpackade ända till trängsel. Blicken som
öfverfar hela huset finner ingen enda tom plats. I sjelfva
det sorl af hviskande samtal som går längs bänkarna ligger
en ton af djup oro. Den minister, som skall uppträda
inför detta hus och göra det meddelande alla i den yttersta
spänning vänta på, är en man som ärelystna naturer väl
kunna afundas.

Premierministern ingick i en lång och uttömmande
förklaring af anledningen till den förändring, som egt rum
i hans åsigter rörande skydd och frihandel, och meddelade
en massa statistiska uppgifter för att visa, att nedsättning
af tullafgifter ständigt åtföljes af tullinkomsternas stigande,
ja till och med af de höga prisens bibehållande. Tullen
på glas, tullen på lin, prisen på salt fläsk och salt; oxkött
— dessa och en mängd andra sådana ämnen behandlades
utförligt och med en stor rikedom på detaljer inför ett
ifrigt lyssnande hus, som denna afton endast önskade höra,
om ministern ämnade föreslå frihandelsprincipens antagande
eller icke. Peel gjorde det äfven tillräckligt klart, att han
blifvit fullkomligt omvänd till Manchesterskolans läror och
att i hans tanke tiden nu var inne, då detta skydd, för
hvars upprätthållande han öfvertagit statsrodret, måste
uppgifvas.

Förklaringen var gjord. Underhuset fick dock deraf
mera antydningar än verkliga upplysningar om hvad
regeringen ämnade göra. Det återstod derför ingenting annat
än att vänta, tills tiden kom för det formliga tillkännagifvandet
och den fullständiga pröfningen af regeringens
förslag. Då uppträdde plötsligt en ny och utomordentlig
gestalt på scenen och gaf nytt lif åt den tynande debatten.
Det är ej ofta vår parlamentariska historia erbjuder ett
sådant exempel på en plötslig förändring af en hel bana
genom ett i rätta ögonblicket hållet tal. Den ledamot,
som nu reste sig för att kommentera sir Robert Peels
förklaring, hade i många år suttit i underhuset. Denna
var hans tionde session. Han hade talat ofta i hvar enda
session. Han hade gjort många djerfva försök att vinna
ett namn i parlamentet,, men hittills hade hans politiska
bana varit ett enda misslyckande. Från den stund han
höll detta tal var den en enda lång, oafbruten, glänsande
framgång.


<chapter name="SJUNDE KAPITLET.
Disraeli.">
SJUNDE KAPITLET.

Disraeli.

Talaren som nu uppsteg till en så plötslig
namnkunnighet och någonting liknande en partiledares ställning
var en af de märkvärdigaste politiska män denna tid
frambragt. Disraeli hade efter flere misslyckade försök 1837
för första gången kommit in i parlamentet som konservativ
ledamot för Maidstone. Han var då omkring trettiotvå år
gammal. Sin politiska bana hade han börjat som långt
till venster stående liberal och hade i ett af sina
valmanifest framstält sig som en man, hvilken åtrådde att förfäkta
folkets sak och ej understöddes vare sig af det ena eller
det andra aristokratiska partiet. Dessförinnan hade han
gifvit prof på en märkvärdig literär begåfning. Hans
roman Vivian Grey, skrifven när han var tjugutre år, var
rik på öfverdrifter, affektation och otyglad ungdomskraft,
men innehöll äfven spår i mängd af ursprunglig och
glänsande talang. Son till en framstående skriftställare, hade
Disraeli sannolikt vid denna tid endast en ung författares
uppfattning af politiken. Derför att han, från att ha varit
en radikal af renaste vatten, med ett enda lätt språng blef
en romantisk tory, behöfver man ej nödvändigt beskylla
honom, för afsigtlig inkonseqvens. Det är ej mycket
sannolikt, att han vid början af sin bana fäste några synnerligt
klara begrepp vid orden radikal och tory. När den unge
Disraeli fann, att en långt framskjuten radikalism ej var
ett verksamt medel att bereda honom inträde i
parlamentet, började han sannolikt fråga sig, om hans liberala
åsigter verkligen voro så djupt rotade, att det vore skäl att
för dem offra en bana. Han tänkte noga öfver saken och

fann sig utan tvifvel en dag hastigt förvandlad till en
försvarare af det bestående.

Af en långsamt fortgående omvändelse finner man i
hans tal eller skrifter intet spår. Det ligger nära till hands
att antaga, att han i början slöt sig till radikalismen, emedan
det syntes honom mest pittoreskt och romantiskt, och att
det först då, när han ej fann den motsvara hans personliga
syften, föll honom in, att han, när allt kom omkring, hade
större frändskap med godsherrarnes sak. Det namn han
vunnit före sitt inträde i parlamentet var mer egnadt att
hindra än främja en politisk bana. Han ansågs allmänt
för en excentrisk och djerf äfventyrare, som af affektationen
och narraktigheten i sitt uppträdande hindrades från att
vara farlig. Han klädde sig i den barocka dandyismens
mest öfverdrifna stil; hans tal var en blandning af cynism
och sentimentalitet; för noggrannhet i uppgifter var han
ytterligt likgiltig; hans sjelfberöm var nästan otroligt, och
hans personliga utfall mot sina motståndare, äfven på denna
i det hänseendet alls icke nogräknade tid, i förvånande
grad otyglade.

Ännu hade hans literära bemödanden ej erhållit
någonting liknande det erkännande, som sedan kommit dem till
del. Vid denna tid ansågos de mer som djerfva
bizarrerier, fantastiska infall af ett godt hufvud än som äkta
alster af en viss konstart. Äfven då han kom in i
underhuset, var det mottagande han der först rönte föga egnadt
att gifva honom mycket hopp om framgång. Då vi nu
genomläsa hans första tal, ha vi svårt att förstå, hur det
kunnat väcka så mycket skratt och åtlöje, hur det kunnat
framkalla endast skratt och åtlöje. Det är ett mycket godt
tal, fullt af träffande anmärkningar och egendomliga ideer,
till stil och periodbyggnad mycket likt många af de tal,
som på en senare tid tillvunno samme talare underhusets
lifliga bifall. Men Disraelis rykte hade gått före honom.
Huset var sannolikt benäget att finna talet löjligt, emedan
det allmänna intrycket var, att mannen sjelf var löjlig.

Disraelis yttre bidrog också utan tvifvel något till det
ofördelaktiga omdöme, som bildades om honom vid hans

första försök att tala till den församling, som han
sedermera skulle beherska. Han skildras af ett åsyna vitne
som »klädd i en buteljgrön frack och hvit väst à la Dick
Swiveller, på hvilken ett nätverk af tunga guldkedjor
glittrade; vida rutiga pantalonger och en svart halsduk utan
krage fulländade kostymen. Ansigtet var likblekt, men
lifvades underbart af ett par djupsvarta ögon, och den
breda, men ej synnerligt höga pannan beskuggades af
nedhängande lockar af ett yfvigt, kolsvart hår, hvilket,
kammadt tillbaka från tinningen, föll i en massa små
pomaderade lockar ned öfver venstra kindbenet.» Hans sätt
var i hög grad teatraliskt, gesterna häftiga och öfverdrifna.
Disraeli gjorde ej blott fiasco, utan äfven ett löjligt fiasco.
En person som åhörde debatten har för oss skildrat scenen,
då talaren af det ihållande skrattet och andra afbrott från
det larmande huset tvangs att sluta och drog sig tillbaka
ur debatten, slagen men ej modfäld »Slutligen», säger han,
»förlorade han tålamodet, som han hittills märkvärdigt väl
bevarat, stannade midt i en mening och utropade med
blicken stadigt fäst på sina motståndare och med högljudd,
nästan förfärande stämma: »jag har börjat om flere saker
många gånger och har ofta lyckats till slut, ja, sir, och
ehuru jag nu sätter mig ned, skall den tid komma, då I
skolen lyssna till mig.»

Disraeli var ej det minsta modfäld öfver detta första
misslyckande. Redan ett par dagar derefter talade han
å nyo, och han talade tre eller fyra gånger till under sin
första session. Men en hård erfarenhet hade lärt honom
klokhet, och han stälde nu ej sin oratoriska flygt så högt
och talade ej heller så länge som första gången. Efter en
tid och sedan han blifvit mer hemmastadd i huset, började
han lägga an på att yttra paradoxer, att ständigt göra sig
bemärkt, att intaga ställningar och uttala politiska åsigter,
som andra skulle ha undvikit. Det är mycket svårt att
bilda sig en klar föreställning om, hvilka hans åsigter vid
denna tid af hans bana verkligen voro, om han hade några
politiska åsigter alls. Han talade i ämnen, om hvilka han
tydligen ingenting visste. Stundom hände visserligen, att

han med sitt skarpa naturliga förstånd upptäckte
orimligheten af ekonomiska sofismer, som fångat personer med
vida större erfarenhet och som han, att döma af hans egna
förklaringar och politiska handlingssätt på en följande tid,
snart skulle låta fånga och förvirra honom sjelf. Ännu
oftare talade han dock med en viss majestätisk och
orakelmässig dunkelhet, som tycktes antyda, att han ensam trängt
till hjertat af frågan, men att han ännu ej finge uppenbara
livad han visste. Disraeli var under en tid af sin bana så
affekterad, att han verkligt affekterade att synas affekterad.
Med allt detta var han dock en man af obestridligt snille
och ett mod som aldrig svigtade, ej ens under de mest
nedslående omständigheter.

För någon tid syntes Disraeli inskränka sina bemödanden
till att göra sig bemärkt, att låta tala om sig. Han
lyckades förträffligt. Han blef omtalad. Alla dagens
politiska och satiriska tidningar hade mycket att säga om
honom. Det är dock i allmänhet just ej i berömmande
ordalag man talar om honom, och lika litet strör han sjelf
loford omkring sig. Hvar och en som kastar blicken
tillbaka på den tidens politiska tvister skall förvånas öfver
det språk Disraeli för till sina motståndare i pressen och
dessa till honom. Duellväsendet lefde då ännu, och
Disraeli förklarade sig alltid beredd att med pistolen
försvara hvad hans läppar i stridens hetta kunnat yttra.
I färdigheten att bravadera och gifva sina motståndare
vedernamn kunde han täfla med hvilken som helst af sina
samtida. I underhuset började han anses för en farlig
motståndare i debatten. Han var genast färdig med svar
och sarkasm. Men under hela den tidigare delen af sin
bana ansågs han endast som en fri lans. Han hade berömt
Peel, när Peel yttrat någonting som var honom i smaken
eller när han genom att loforda Peel trott sig kunna såra
någon annan. Men det var först under debatterna om
spanmålslagarnas upphäfvande som han vann ett namn som
stor debattör och inflytelserik parlamentarisk talare.

Hittills hade han saknat en fråga, som kunde inspirera
och rättfärdiga ett djerft uppträdande och på hvilken han

med fördel kunde använda sina ovanliga resurser i
talarkonst och sarkasm. Hittills hade han talat till en
församling, som till största delen saknade sympati för honom.
Nu deremot skulle han bli språkrör för en stor skara män,
som, skummande och nära att qväfvas af vrede, ej
förmådde med framgång tala för sig sjelfva. Disraeli gjorde
derför det klokaste han kunde göra, när han genast
började ett våldsamt personligt anfall på sir Robert Peel.

Från denna stund var Disraeli tory-squirernas verklige
ledare, från detta ögonblick var det hans stämma som
utdelade kommandoorden i toryleden. Genom det djerfva
steg han tog denna minnesvärda afton bröt han ej blott
sig sjelf en bana, utan öppnade äfven en ny bana åt
torypartiet.

En omedelbar följd af den vändning Disraelis
mellankomst sålunda gifyit debatten var bildandet af ett
protektionistparti i underhuset. Ledarskapet i detta farliga
äfventyr gafs åt lord George Bentinck, en sportälskande
adelsman med energisk karakter, stor fasthet i föresats och
öfvertygelse och en ej obetydlig politisk talang, som
hittills saknat tillfälle att öfva och visa sig. Lord George
Bentinck hade suttit i åtta parlament utan att deltaga i
någon stor debatt. När han nu plötsligt så godt som tvangs
att öfvertaga ledningen af protektionistpartiet i underhuset,
hängaf han sig deråt med hela sin själ. Han hade först
endast slutit sig till partiet som en af dess organisatören
men han visade sig i många afseenden väl passande till
ledarskapet, och antalet af dem man hade att välja på var
i alla händelser mycket inskränkt. Sedan han en gång
mottagit platsen, var han outtröttlig i uppfyllandet af de
skyldigheter den ålade honom, med ett nit som ända till
hans plötsliga och förtidiga död ej ett enda ögonblick
slappades. Bentincks begåfning var dock knappast ens af
andra ordningen, och de kunskaper han medförde till
behandlingen af de frågor, han med så mycket allvar och
energi diskuterade, voro ofta och helt naturligt mycket
ytliga. Men i parlamentet är stor intellektuel öfverlägsenhet
ej bland en ledares väsentliga egenskaper. En man

med lugn besinning, godt lynne, fast vilja och förmåga att
bedöma andras duglighet kan, förutsatt att han är af hög
börd och besitter stort socialt inflytande, bli en mycket god
ledare, äfven om han helt och hållet saknar vältalarens
och statsmannens högre egenskaper. Bentinck hade
tålamod, energi, godt lynne och stor förmåga att bedöma
karakterer. Hade han än en svag stämma och var han än i det
hela en skäligen klen talare, talade han åtminstone alltid
af full öfvertygelse och blef derigenom endast så mycket
ovärderligare för sitt parti, då han kunde ärligt vidhålla
sin tro på de gamla lärorna, nationalekonomien och
obevekliga fakta måtte säga hvad och hur mycket de
behagade.

Utbrytningen var nu alltså i full gång. Den 27 januari
1846 framlade Peel sin finansplan. Hans afsigt var
att helt och hållet uppgifva den glidande skalan, men för
ögonblicket tänkte han åsätta spanmål en tull af tio
shillings pr quarter, när spanmålspriset ej uppgick till
fyrtioåtta shillings pr quarter, nedsätta denna tull med en
shilling för hvarje shilling i prisstegring, tills denna hann
femtiotre shillings pr quarter, då tullen skulle falla till
fyra shillings. Denna anordning skulle dock endast gälla
i tre år, efter hvilken tid skyddstullar på spanmål skulle
helt och hållet försvinna. Peel förklarade sig ämna
småningom tillämpa frihandelsprincipen på manufaktur artiklar
och produkter af alla slag, dock alltid med tillbörligt
afseende på nödvändigheten att sörja för betäckandet af
landets utgifter och mildra några af de svårigheter, som ett
plötsligt borttagande af skyddet kunde förorsaka.
Differentialtullarna på socker, som voro afsedda att skydda
odlarne af »fritt» socker mot täflan med dem som odlade
socker med slafarbete, skulle minskas, men ej afskaffas.
Deremot skulle tullarna på importen af utländsk boskap
genast upphäfvas.

Ministèrens förslag tillfredsstälde ej helt och hållet de
rena frihandlarne. De skulle helst velat genast tillämpa
principen utan öfvergångstid af tre år och utan de halfva
åtgärder, som under denna tid skulle vara gällande. Men

att skjuta ifrån sig hvad som bjöds dem derför att de ej
kunde få allt på en gång föll dem naturligtvis icke in.

Billen blef den 25 maj i tredje läsningen antagen af
underhuset med en majoritet af 98 röster. Den skickades
genast upp till lorderna och blef äfven af dem, tack vare
förnämligast hertigens af Wellington allvarliga uppmaning,
utan synnerlig opposition antagen. Men den 25 juni 1846, den
dag då billen lästes tredje gången i lordernas hus, var en
minnesvärd dag i Englands parlamentariska annaler. Den
bevitnade nemligen den ministers fall, hvilken lyckligt
genomfört det största lagstiftningsverk, som sedan lord Greys
reformbill sett dagen i England.

En tvångslag för Irland var den åtgärd, som bragte
denna katastrof öfver sir Robert Peels regering. Medan
spanmålsbillen ännu var före i underhuset, ansåg sig
regeringen, i följd af den allmänna osäkerheten på Irland,
nödsakad att framlägga en tvångsbill. Hon utsatte sig
härigenom för en allvarsam fara. Alla O'Connells irländska
anhängare skulle naturligtvis som en man resa sig mot en
sådan åtgärd. Å andra sidan ha whigarne, när de ej sjelfva
suttit i regeringen, haft till grundsats att bekämpa
tvångsbiller, när de ej åtföljas af löften om reformer och
eftergifter. Att de engelska radikala ledamöterna, Cobden och
hans vänner, skulle bekämpa den, kunde man taga för
gifvet. Under dessa förhållanden syntes det sannolikt nog,
att om protektionisterna förenade sig med tvångsbillens
öfriga motståndare, regeringen måste bli slagen. Frestelsen
var för stor. De häftigare protektionisterna röstade med
frihandlarne, whigarne samt de irländska katolikerna och
liberale. Efter en mycket bitter och hetsig debatt blef
billen torsdagen den 25 juni i andra läsningen förkastad
med en majoritet af 73 röster. Några och åttio protektionister
följde lord George Bentinck in i nej-lobbyn, och
deras röster afgjorde frågan. Slumpen hade bjudit dem ett
tillfälle att hämnas, de hade ifrigt gripit derefter och med
framgång begagnat det. Peels minister hade fallit i sjelfva
triumfens ögonblick.

Tre dagar derefter gaf Peel tillkänna, att han nedlagt
sitt embete. En så stor framgång, tätt åtföljd af ett så
plötsligt och fullständigt fall, har knappast något motstycke
i våra nyare tiders parlamentariska historia. Peel hade
krossat O'Connell och genomdrifvit frihandeln, och
O'Connell och protektionisterna hade tillräckligt mycket lif i
behåll att störta honom. Han är en segrare, som i det
ögonblick han vunnit sitt lifs stora batalj på en sidogata
slås till marken af en fiendtlig hand, då han är på väg
hem för att njuta af sin triumf.


<chapter name="ÅTTONDE KAPITLET.
Hungersnöd och politiska förvecklingar.">
ÅTTONDE KAPITLET.

Hungersnöd och politiska förvecklingar.

Lord John Russell efterträdde sir Robert Peel som
förste lord af skattkammaren; lord Palmerston blef utrikes
statssekreterare, sir Charles Wood skattkammarkansler, lord
Grey statssekreterare för kolonierna och sir George Grey
inrikes statssekreterare. Macaulay mottog posten som
generalintendent för armén (paymaster general) med säte i
kabinettet, en utmärkelse som ej vanligen gifves innehafvaren 
af detta embete. Ministèren var ej synnerligt rik på
administrativ förmåga. Premierministern och utrikes
statssekreteraren voro de enda medlemmar af kabinettet, som
kunde kallas statsmän af första ordningen, och äfven lord
Palmerston hade ännu ej vunnit mer än ett något
tvifvelaktigt namn och ansågs i det hela som en man, hvilken
kunde göra en ministèr, hvaraf han blef medlem, lika mycken
skada som gagn. Lord Grey lyckades då som sedermera
endast att göra sig omöjlig som ledande statsman. Han
hade stor begåfning och äfven en viss grad af originalitet;
till karakteren var han sjelfständig och oförfärad. Men
hans sjelfständighet urartade allt för ofta till halsstarrighet
och excentricitet; han var i sjelfva verket en politiker,
med hvilken vanliga män ej kunde samverka. Sir Charles
Wood, den nye skattkammarkansleren, hade ett säkert
omdöme och stor embetsmannaduglighet, men var en ibland de
klenaste talare som någonsin fått ordet i underhuset. Hans
budgettal voro ofta genom bristande utförsgåfvor så
obegripliga, att de nästan lika väl skulle kunnat hållas på ett
främmande språk. Sir George Grey deremot var en talare 
med en förfärande lätthet att uttrycka sig och en
aktningsbjudande administrativ talang af andra eller tredje
ordningen, lika långsam och säflig i sin
embetsmannaverksamhet som hastig i sitt tal.

Ministèren Russells ställning var ingalunda afundsvärd.
Hungersnöden på Irland upptog allas uppmärksamhet och
visade sig snart vara ett ondt, som trotsade äfven den
lästa regerings förmåga. Potatisskördens felslående var en
förkrossande olycka för en befolkning, som till allra största
delen var jordbruksidkande, och en allmoge, som sedan
länge var van att uteslutande lifnära sig af denna rotfrukt.
Irland innehåller mycket få stora städer. När man nämt
fyra eller fem, är listan i det närmaste slut, och hvad som
återstår är endast byar. Landet har knappast några andra
fabriksnäringar än linneväfverierna i norra delen af ön. I
de södra och vestra provinserna lefver folket uteslutande
af jordbruk. Cottier-systemet, som var nystan allmänt i
tre af de fyra provinserna, var en anordning, hvarigenom
en person i betalning för sitt arbete erhöll rätt att odla
ett litet jordstycke, jemt och nätt tillräckligt att förse
honom med den för hans familjs torftiga uppehälle
nödvändiga födan. De stora godsegarne lefde till största delen i
England eller på kontinenten; de mindre voro ofta
skuldsatta öfver öronen och derför tvungna att af sina
arrendatorer utpressa arrendet till sista öret.

Till grund för alla förhållanden mellan godsegare och
arrendatorer på Irland lågo två vigtiga omständigheter.
Innehafvande af jord var ett verkligt lifsvilkor för den
irländske arrendatorn. Det är det första sakförhållandet.
Det andra är, att det system för jordbesittning, som
herskade på Irland, var helt och hållet främmande för det
irländska folkets traditioner och föreställningar, ja, för hela
dess skaplynne. Den irländske bonden ansåg egandet af en
jordlapp för en lika oafytterlig rätt, som andra folk anse
lifvets egande. Det var i hans tanke någonting helt
naturligt och sjelfklart. Han kunde ej visa trohet emot, han
kunde ej ens förstå ett system, som ej tryggade honom i
denna besittning.

Den irländske bonden med hustru och barn lefde af
potatis. Intet enda grefskap undgick helt och hållet
potatissjukan, och många af de södra och vestra grefskapen
befunno sig snart i verklig hungersnöd. En egendomligform
af feber — hungerfeber kallades den — började
öfverallt visa sig, åtföljd af en förfärlig utsot. I några trakter
dog folk dagligen i hundratal af feber, dysenteri eller ren
svält. I ett sådant land som Irland var det omöjligt annat
än att en hungersnöd af detta oerhörda slag skulle föra.
med sig våldsamheter och brott, och olyckligtvis måste
regeringen utveckla en ofantlig verksamhet i föreslående af
tvångslagar och andra repressiva åtgärder.

Hvad som än kunde sägas om regeringen, var det dock
omöjligt att betvina det engelska folkets goda vilja. Allmänna,
understödsföreningar bildades särskildt i England, och
understöd började inströmma från alla länder. Eländet tilltog både
i djup och omfattning. Det var för stort att kunna
verksamt afhjelpas med enskilda bidrag, om än aldrig så
frikostiga, och regeringen, som ville göra sitt bästa, stod
tydligen alldeles rådlös. De af hunger försmäktande
bönderna strömmade i massor in till närmaste stora stad i
hopp att der få hjelp, men funno endast allt för ofta, att
välgörenhetens källor der voro uttorkade. Många, ett
betydligt antal, lade sig i sin förtvinan ned på stengatan och
dogo der. Öfverallt på landsvägarna mötte man skaror af
utmärglade, skumögda varelser, klädda i gamla eländiga,
paltor och irrande omkring utan mål, med någon dunkel,
obestämd förhoppning att finna mat, alldeles som gossen i
sagan hoppades finna guld der regnbågen berörde marken.
Många stannade qvar i sina tomma hyblen och togo der
emot döden när han kom. På somliga trakter syntes
landet på stora sträckor alldeles öde.

När hungersnöden var förbi och man räknade öfver
dess verkningar, befans det, att Irland förlorat omkring två
millioner af sin folkmängd. Den hade sjunkit från åtta
till sex millioner. Härtill hade bidragit ej blott
hungersnöden och de sjukdomar af flere slag, som följde den i
spåren och uppsamlade hvad den lemnat efter sig, utan

äfven utvandringen. Långt sedan de omedelbara verkningarna
af potatisskördens felslående upphört, fortgick ännu
folkminskningen. Den irländske bonden hade i sjelfva
verket, som John Bright en gång yttrade, riktat sina ögon
mot den nedgående solen, och i många år gick från Irland
vesterut en aldrig minskad ström af utvandrare. Ett nytt
Irland började växa upp på andra sidan Atlanten. I
hvarenda stor stad i Förenta staterna började det irländska
elementet utgöra en betydlig del af befolkningen.

Regeringen hade under tiden ej haft lugna dagar.
Särskildt hade hon haft att bestå ett ganska skarpt
anfall af lord George Bentinck mot hennes förslag att
under loppet af några år småningom nedsätta
differentialtullarna på socker och derefter ersätta dem med en
bestämd och likformig afgift. Det var med andra ord ett
förslag att äfven på artikeln socker tillämpa frihandels- i
stället för skyddsprincipen. Lord George Bentinck
föreslog nu ett amendement till regeringens resolutioner,
förklarande det både orättvist och oklokt att nedsätta tullen
på socker som producerats med slafarbete, såsom egnadt
att inverka hämmande på produktionen med fritt arbete
och gifva slafarbetet en ny stor uppmuntran. Många
uppriktiga och sjelfständiga motståndare till slafveriet, bland
dem lord Brougham i öfverhuset, anslogos af detta sätt att
se saken. Det såg ett ögonblick ut som lord George och
hans glänsande underbefälhafvare skulle drifva igenom sin
åsigt i underhuset. Men regeringen lät nu gifva tillkänna,
att hon skulle afgå, om hennes resolutioner förkastades,
och det fans ingen att intaga hennes plats. Peel kunde
ej återvända till makten, och den tid var ännu aflägsen,
då Disraeli kunde, bilda en ministèr. Oppositionen föll
derför sönder, och regeringens förslag antogos.

Äfven utrikespolitiken beredde det liberala kabinettet
bekymmer. Nästan omedelbart sedan det kommit till
makten blef det goda förståndet mellan England och
Frankrike för en tid och mycket betänkligt stördt genom den af
konung Ludvig Filip och hans minister Guizot uppgjorda
planen till de spanska giftermålen. I en olycklig stund

för sig sjelfva och sitt rykte trodde sig Ludvig Filip och
hans minister genom en sinnrikt uttänkt giftermålsplan
kunna få Spanien i sina händer. Det hade en tid talats
om en plan att förmäla den unga drottningen af Spanien
och hennes syster med hertigarne af Aumale och
Montpensier, båda söner till Ludvig Filip. Detta skulle dock
varit ett allt för djerft vågstycke af den franske konungen,
och planen var äfven mer omtalad än verkligen på allvar
tillämnad. Utom de invändningar andra stater skulle göra
deremot, kunde man vara viss på, att England ej skulle
kunna, som det på det diplomatiska språket heter, »med
likgiltighet åse», att en son till konungen af Frankrike en
dag kunde bestiga Spaniens tron.

Ludvig Filip visste mycket väl, att han ej kunde våga
bortgifta en af sina söner med den unga Isabella. Men
han och tans minister uttänkte en plan att åstadkomma
samma resultat på ett annat sätt. De stälde så till, att
drottningen och hennes syster förmäldes på samma gång,
drottningen med sin kusin don Francisco d'Assisi, hertig
af Cadiz, och hennes syster med en af Ludvig Filips
söner, hertigen af Montpensier. Det var anledning tro, att
drottningen, om hon gifte sig med don Francisco, ej skulle
få några barn och att hertiginnan af Montpensier eller
något af hennes barn skulle bestiga tronen efter henne.

Denna plan misslyckades, hvad Ludvig Filips och
hans ministers syften beträffar. Isabella fick barn,
Montpensiers gemål kom ej på tronen, och Ludvig Filips
dynasti föll inom kort. Men vänskapen mellan England och
Frankrike, af hvilken man väntat så många lyckliga
följder för Europa och frihetens sak, blef för en tid afbruten.

År 1848 var en stor vändpunkt i Europas nyare
historia. Det var de ofullbordade revolutionernas år.
Julimonarkiens fall kan sägas ha satt den revolutionära
strömmen i gång.

Ludvig Filip flydde till England, och hans flykt var
signalen till utbrottet af länge tillbakahållna rörelser öfver
hela Europa. Revolutionen stod snart i full låga i nästan
alla kontinentens hufvudstäder. Det är med revolutionen

som med en farsot: hon utfinner de svaga punkterna i
systemen. De europeiska länder som stodo sig bäst i detta
prof voro England och Belgien. I det senare landet
vädjade konungen öppet till sina undersåtar och sade dem,
att om de önskade bli af med honom, han vore
fullkomligt villig att gå sin väg. Ett sådant språk var någonting
alldeles nytt från en konungs mun, och belgierna förstodo
att uppskatta det. De förklarade sig för konungen, och
revolutionens storm gick oskadligt förbi. I England och
Irland visade sig genast följden af händelserna i
Frankrike. Kartistagitationen, hvilken mycket uppmuntrats
genom Feargus O'Connors val för Nottingham vid 1847 års
allmänna val, kom nu fram i förgrunden.

Det beslöts att insända en monster-petition till underhuset
med begäran om kartan och ge parlamentet ett sista
tillfälle att i godo uppfylla kartisternas fordringar.
Petitionen skulle öfverlemnas af en deputation, hvilken af en
ofantlig procession skulle ledsagas ända till underhusets
dörrar. Processionen skulle uppställa sig på Kennington
Common, den då ännu oinhägnade plats som nu är
Kennington Park, söder om London. Der skulle kartisternas
chef, Feargus O'Connor, som ännu hade deras oinskränkta
förtroende, hålla ett tal till dem, hvarefter de i militärisk
ordning skulle afmarschera till Westminster för att
öfverlemna sin petition. Meningen var otvifvelaktigt att genom
utveckling af en ofantlig fysisk öfvermakt injaga skräck
hos parlament och regering och visa dem omöjligheten att
afslå en begäran understödd af sådana massor. Den
tillämnade processionen förklarades olaglig, och alla fredliga
och laglydiga undersåtar varnades för att deltaga deri.
Men detta var just hvad de häftigare bland kartisterna
önskade och väntade.

På ett möte inom kartistkonventet, hållet dagen före
demonstrationen, uttalade sig ett stort antal för att man
skulle infinna sig beväpnad på Kennington Common.
Feargus O'Connor hade dock nog mycket förstånd att med hela
sitt inflytande bekämpa en så vansinnig plan och att yrka
på, att demonstrationen skulle visa sig vara hvad hon från

första början förklarat sig skola blifva, en strängt fredlig
opinionsyttring. De hetsigare hufvudena drogo sig genast
tillbaka. Alla som, om de qvarstannat, skulle ännu i sista
ögonblicket kunnat göra rörelsen stor skada utgingo ur
partiet, och kartismen representerades nu endast af ett
möte under bar himmel och en petition till parlamentet,
liknande alla andra demonstrationer, som hufvudstaden,
nästan utan att lägga märke till dem, sett gå fram öfver
politikens fält. Men den stora allmänheten visste ej, att
kartismens huggtänder blifvit utdragna, innan den tilläts
att visa sig på Kennington Common denna minnesvärda 10
april. I många delar af hufvudstaden voro de vildaste
rykten i omlopp. Långt innan kartisterna ens hunnit samlas
på Kennington Common, voro några af Londons aflägsna
qvarter fylda af hårresande berättelser om sammandrabbningar
mellan insurgenterna och polisen eller militären, i
hvilka kartisterna oföränderligt hade öfverhanden och efter
hvilkas slut de alltid voro i full anraarsch mot just den
stadsdel, der paniken för ögonblicket var som störst. I
sådana ögonblick af vild skrämsel befinner sig London i
ogynsammare ställning än de flesta andra städer. Det är
för stort att beriktigande underrättelser kunna hinna hastigt
sprida sig. I april 1848 spred ännu ej telegrafen nyheter
genom städerna, och de tätt på hvarandra följande
upplagorna af godtköpstidningarna voro ännu okända. I flere
delar af London voro derför invånarne under större delen
af dagen prisgifna åt alla orons och ovisshetens farhågor.

Det var dock ingen brist på försigtighetsmått från
myndigheternas sida mot ett möjligt kartistiskt uppror.
Hertigen af Wellington öfvertog ledningen af alla
anordningarna till skydd af de offentliga byggnaderna och i
allmänhet till hufvudstadens försvar. Han gick till väga
med ytterlig varsamhet och sade flere inflytelserika
personer, att trupper öfverallt vore i beredskap, men ej skulle
visa sig förr än deras tjenster verkligen behöfdes. Om
den bistre gamle krigarens lugn och själsnärvaro vitnar det
förhållandet, att när någon högt stående eller inflytelserik
person kom för att föreslå honom en åtgärd till den eller

den punktens försvar, han oföränderligt kunde svara: »redan
gjordt», eller gjordt för två timmar sedan eller någonting
dylikt. Ett stort antal af Londons manliga invånare läto
inskrifva sig som extra konstaplar för upprätthållande af
lag och ordning. Nära tvåhundra tusen personer, säges det,
fingo för detta ändamål aflägga ed, och det skall alltid
berättas som ett kuriöst drag från denna ryktbara panik,
att prins Ludvig Napoleon, som då var bosatt i London,
var en af de frivilliga, som anmälde sig att bära vapen
till ordningens bevarande. Endast en kort tid skulle förgå,
innan ett af de mest upprörande våld mot ordningen och
säkerheten i en fredlig stad skulle begås på särskild
befallning af samme man, som nu var så ifrig att låna sin hjelp
till det engelska samhällets skydd mot några hundra eller
tusen engelska arbetare.

Krisen visade sig dock lyckligtvis ej behöfva sådana
samhällsräddare. Kartistdemonstrationen gjorde ett
ömkligt fiasko. Långt ifrån att utgöra en half million, var
antalet deltagare i mötet på Kennington Common ej större
än de folkmassor, som vanliga nykterhetsmöten ofta samlat
på samma plats. Någon procession blef ej af, då O'Connor
sjelf ifrigt yrkade på, att myndigheternas befallningar skulle
efterkommas. Och den stora kartistpetitionen sjelf, som
skulle gjort ett så djupt intryck på underhuset, visade sig
lika misslyckad som demonstrationen på Kennington
Common. Det ådagalades, att antalet äkta underskrifter var
försvinnande litet i jemförelse med kartistchefernas
beräkning, och denna agitation, som så länge skrämt allt
respektabelt folk, visade sig plötsligt endast vara något att
skratta åt.

Och här slutar den engelska kartismens historia.
Dödsorsaken var offentlighet, utsättande för fria luften, ligan
mot spanmålslagarna, tidens tydliga benägenhet att afgöra
alla frågor med förnuftsskäl, lugn bevisning och majoriteter,
den stigande bildningen och en skärpt pligtkänsla bland
alla de inflytelserikare klasserna. Allt som var sundt i
dess anspråk gjorde sig gällande och blef, när tiden var
inne, beviljadt. Men kartismens aktiva inflytande upphörde

med 1848. Sedan den tiden har ingen plan på allvar hysts
i England att med vapenmakt göra dess anspråk gällande.

På ett helt annat sätt hade emellertid tidens anda
gjort sig förnimbar i Irland. Några månader före årets
början hade Unga Irlands parti stiftats som en rival till
repealerna, hvilka ännu trodde på O'Connells politik.
Tidningen Nation hade till hufvudredaktör och medarbetare
några unga män med hög bildning och ovanlig talang. Den
inspirerades i början af åtminstone en äkta skald, Thomas
Davis, som olyckligtvis dog i sina unga år. Unga Irland
hade fått ett nytt stöd genom William Smith O'Briens
anslutning till deras led. O'Brien var en man af hög rang,
med betydlig förmögenhet och ett mycket stort inflytande
på Irland. Han var närmare eller fjärmare befryndad med
många aristokratiska familjer. Lord Inchiquin var hans bror,
och titeln markis af Thomond var ärftlig i hans slägt.
Hans härkomst från den frejdade irländske hjelten och
konungen Brian Boru var stäld utom allt tvifvel, och han
var ej litet stolt öfver sina lysande anor. Han hade den
mest upphöjda karakter och den finaste hederskänsla, men
af de egenskaper ledaren för en stor rörelse behöfver
saknade han nästan alla. Hans anslutning till Unga Irlands
sak gaf dock rörelsen en kraftig fart. Hans rang, den
nimbus som omgaf hans härkomst, hans obestridliga
ridderlighet i karakter och renhet i syfte gåfvo ett romantiskt
intresse åt hans uppträdande som Unga Irlands erkände
chef eller åtminstone som dess galjonsbild.

Smith O'Brien var en man af mognare år än de flesta
af sina kamrater. Han var fyrtiotre eller fyrtiofyra år,
när han öfvertog ledningen af rörelsen. Thomas Francis
Meagher, partiets mest lysande talare, en man som under
andra förhållanden skulle kunnat uppstiga till stor
utmärkelse i det offentliga lifvet, var då endast tjugutvå eller
tjugutre år. Mitchel och Duffy, hvilka bland Unga Irlands
medlemmar ansågos för gamla män. voro kanske ett par
och trettio år hvardera.

Unga Irland hade redan före O'Connells död formligt
utgått ur repeal-partiet, men det var först 1848 års

revolutioner på kontinenten som plötsligt förvandlade rörelsen
från en literär och poetisk organisation till en upprorisk
sammansvärjning. Feberyrseln hos denna häftigt upprörda
tid spred sig genast öfver hela Irland. Emellertid hade 
ett nytt och starkare inflytande än O'Briens och Meaghers
uppstått inom Unga Irland. Partiet var nu nemligen
splittradt i två delar, af hvilka den ena ville genast skrida till
handling, den andra deremot röstade för varsamhet och
uppskof. Aktionspartiet erkände John Mitchel som sin
ledare. Organ för detta parti var den af Mitchel uppsatta
tidningen United Irishman, ämnad att efterträda Nation,
hvilken blifvit Mitchel och dennes vänner för långsam.
Den nya tidningen hade också snart både i popularitet
och spridning fullkomligt trängt den gamla i skuggan.
United Irishmans politik gick ut på att binda händerna
först på. regeringen och sedan på irländska folket. Mitchel
hade med kallt blod gjort upp en plan att till den grad
upphetsa folkets lidelser, att regeringen skulle se sig nödsakad
att arrestera några af ledarne för att förekomma utbrottet
af en resning. Mitchel beräknade nemligen, att massorna
skulle resa sig för att försvara eller befria sina hjeltar —
och dermed vore leken i full gång. Irland skulle dermed
ha höjt upprorsfanan, och det öfriga skulle lemnas åt ödet
att afgöra.

Regeringen framlade en bill om åtgärder för tryggande
af lugnet på Irland, hvarigenom alla skriftliga eggelser till
uppror eller motstånd mot lagen förklarades för urbota
brott och belades med. deportation. Billen geomgick hastigt
alla stadierna. Den satte regeringen i stånd att undertrycka
tidningar sådana som United Irishman och i väntan
på ransakning hålla i fängsligt förvar, äfven om borgen
erbjöds, alla som anklagades under den nya akten. Mitchel
gaf snart myndigheterna ett tillfälle att på sin egen person
pröfva den nya lagens verksamhet Han upprepade sina
eggelser till uppror, arresterades och kastades i fängelse.
Upphetsningen på Irland hann sin höjd, när Mitchels sak
kom före. Det kan ej betviflas, att han sjelf hyste en
säker förhoppning om, att hans anhängare skulle söka

befria honom. Hade det utanför fängelset funnits en
annan Mitchel, lika orädd och hänsynslös som den fångne,
skulle sannolikt också ett blodigt utbrott egt rum. Men
de rörelsens ledare, som befunno sig på fri fot, voro i hög
grad villrådiga om den plan de numera skulle följa. De
afrådde från alla försök att befria Mitchel. Han stäldes
för rätta och förklarades skyldig. Han höll från de
anklagades bänk ett kort, men kraftigt och lidelsefullt tal,
dömdes till fjorton års deportation, fördes i största hast
under betäckning af kavalleri genom Dublins gator, sattes
om bord på ett örlogsfartyg och var inom några få timmar
på väg till Bermuda. Dublin förblef fullkomligt lugnt, i
trakten deromkring visste man knapt hvad som föregick,
förr än Mitchel redan var på väg till sin bestämmelseort,
och skarpsynta personer logo inom sig och sade, att faran
var öfverstånden.

Så var i sjelfva verket äfven förhållandet. Regeringen
suspenderade habeas-corpus-akten på Irland och utfärdade
arresteringsorder mot Smith O'Brien, Meagher och andra
af Unga Irlands ledare. Smith O'Brien, Dillon, Meagher
och andra lemnade Dublin och begåfvo sig inåt landet.
De höllo der en följd af möten, hvilka kunde kallas
agitationsmöten eller mönstringar med en upprorsarmé, allt efter
som man var benägen att tyda deras syften. Men om det
var agitation, gick den mycket snart öfver i öppet uppror.
Vid Ballinggarry, en ort i Tipperary, kom det till en
ordentlig sammandrabbning mellan hufvudstyrkan af Smith
O'Briens anhängare och polisen. Polisen aflossade några
salvor. Upprorsmännen sköto med de eländiga gevär och
bössor de hade, men utan att såra en enda polisman. Sedan
några af dem blifvit dödade eller sårade — det blef aldrig
riktigt utrönt om några verkligen dödades — skingrades
irsurgentskaran, och resningen var slut.

Smith O'Brien, Meagher och några af deras följeslagare
arresterades. Fångarne stäldes till rätta inför en
särskild kommission, som i följande september
sammanträdde i Clonmel i Tipperary. Smith O'Brien, som först
stäldes inför kommissionen, förklarades skyldig och dömdes

till döden efter det gamla, i högmålssaker vanliga formuläret
— att hängas, halshuggas och styckas. Rättegången
mot Meagher fick samma utgång, och han dömdes till
döden med samma ohyggliga formaliteter. Ingen trodde dock
för ett ögonblick, att en sådan dom skulle bli verkstäld
under drottning Victorias regering. Dödsdomen
förvandlades också till deportation på lifstid. Alla de dömda
skickades till Australien, derifrån Meagher efter ett par år
lyckades rymma. Han följdes snart af Mitchel. Smith
O'Brien sjelf fick sedermera nåd på vilkor att han ej
återvände till de britiska öarna, men äfven detta vilkor blef
sedermera efterskänkt, och han kom tillbaka till Irland.
Han dog i Wales 1864. Mitchel bosatte sig för en tid i
Richmond i Virginia och blef en ifrig förfäktare af
slafveriet samt en passionerad anhängare af söderns sak under
det stora upproret. Efter dess slut återvände han till
norden och reste derifrån efter en tid öfver till Irland, der
han i följd af någon otydlighet i lagen ej kunde häktas,
då hans strafftid gått till ända, oaktadt han ej uttjenat
den. Han var ännu för en stor del af folket en hjelte.
Uppstäld som kandidat för ett irländskt grefskap, blef han
vald, men fick dock ej taga säte i underhuset. Valet
förklarades ogiltigt, och en ny valskrifvelse utfärdades. Han
valdes på nytt, och oroligheter väntades, då Mitchel, hvars
helsa länge varit i sjunkande, plötsligt bortrycktes af döden.
Meagher tjenade i sydstaternas armé, när kriget bröt ut,
och visade derunder mycket af krigarens både mod och
duglighet. Han fick ett förtidigt och föga ärofullt slut.
Under en resa på Missouri föll han från däcket af ångaren.
Det var natt, det gick en stark ström, och hjelp kom för
sent. Ett falskt steg, en mörk natt, och Missouris grumliga
vatten slutade för alltid en bana, som börjat med så
lysande löften.

Fere af Unga Irlands framstående medlemmar uppstego
sedermera till höga värdigheter i kolonierna. Charles
Gavan Duffy, Nations utgifvare, hvilken efter resningens
misslyckande två gånger stälts för rätta, men båda
gångerna frikänts af juryn, blef ledamot af underhuset och

utvandrade sedermera till kolonien Victoria. Han uppstega
der till premierminister, erhöll af kronan knightvärdighet
och af koloniens parlament vid afskedstagandet en pension.
Thomas Darcy M'Gee, en annan af rebellionens framstående
ledare, flyttade först öfver till Förenta staterna och derifrån
till Canada, der han blef en af kronans ministrar. Han
var en af de lojalaste anhängarne af föreningen med
moderlandet. Hans förtidiga död för en mördares hand
beklagades både i England och den koloni han så troget tjenat.


<chapter name="NIONDE KAPITLET.
Athen, Rom och London.">
NIONDE KAPITLET.

Athen, Rom och London.

För något mer än ett fjerdedels århundrade sedan
var namnet don Pacifico bekant för verlden som en mans,
hvilken så när hade gifvit anledning till ett europeiskt
krig, hvilken för en tid rubbat det goda förståndet mellan
England och Frankrike, splittrat de politiska partierna i
England på ett hittills nästan okändt sätt och grundlagt
lord Palmerstons rykte som en af sin tids största
parlamentariska talare.

Don Pacifico var en jude, portugis till börden, men
född i Gibraltar och som britisk undersåte bosatt i Athen.
Det var ett gammalt bruk i de grekiska städerna att fira
påsken med att bränna en bild af Judas Iskariot. Påsken
1847 fick dock polisen i Athen befallning att hindra detta
uppträde, och folkmassan, som sålunda såg sig beröfvad sitt
älsklingsnöje, gaf judarnes inflytande skulden derför.
Händelsen ville, att don Pacificos hus stod nära det ställe
der Judas årligen brändes. Man visste, att don Pacifico
var jude, och folkmassans förbittning vändes derför mot
honom. Don Pacifico ingick till grekiska regeringen med
ersättningsanspråk, uppgående till nära tretiotvå tusen pund
sterling. Dylika anspråk gjordes samtidigt af en annan
britisk undersåte, en man af helt annat skrot och korn än
don Pacifico. Denne man var Greklands historieskrifvare
Finlay. Finlay, som bosatt sig i Athen när Grekland
blef sjelfständigt, hade blifvit uppfordrad att afstå en del
af sin gårdstomt till utvidgande af parken kring konung
Ottos nya palats, men hade vägrat ingå på de vilkor

grekiska regeringen erbjudit och som andra tomtegare i samma
ställning som han sjelf antagit.

Ingen af dessa frågor tycktes vid första anblicken ha
någon synnerligt allvarsam internationel karakter.
Olyckligtvis fick lord Palmerston i sitt hufvud, att franske ministern
i Grekland i hemlighet uppeggade grekiska regeringen att
sätta sig emot våra fordringar. Ty utrikeskabinettet hade
gjort don Pacificos och Finlays ersättningsanspråk till våra
egna och yrkade, att Grekland skulle inom en viss bestämd
tid betala eller underkasta sig följderna. Och då Grekland
tvekade, sändes följaktligen britiska flottan till Piræus och
bemäktigade sig alla regeringen och enskilda köpmän
tillhöriga fartyg som funnos i hamnen.

Grekiska regeringen vädjade till Frankrike och Ryssland
såsom de makter, hvilka jemte oss traktatmässigt
förbundit sig att skydda Greklands oberoende. Båda
makterna visade sig i hög grad missnöjda öfver att britiska
regeringen ej genast frågat dem till råds i saken, och deras
missnöje mildrades ej af lord Palmerstons bestämda svar,
att det var en fråga uteslutande mellan England och
Grekland, i hvilken ingen annan makt egde att inblanda sig,
Slutligen antogs dock ett slags vänskaplig bemedling från
Frankrikes sida, och franska regeringen skickade en
särskild representant till Athen för att söka träffa en uppgörelse
med vår dervarande minister. Svårigheterna syntes vara
på väg att utjemnas. Men någon splitets ande synes från
första början fått hand om denna olyckliga affär. En ny
tvist hotade ett ögonblick att utbryta mellan England och
Frankrike. Franska regeringen hemkallade verkligen sin
ambassadör Drouyn de Lhuys från London, och en stark
oro rådde en liten tid i hela Europa. Men vår regering
gaf snart efter och samtyckte till en uppgörelse, hvilket i
det hela var allt hvad Frankrike önskade. När sent
omsider skiljedomarne upptogo till granskning don Pacificos
anspråk, befans det, att han var berättigad till omkring en
tretiondedel af den summa han ursprungligen fordrat. Så
hade han i sin räkning uppfört 150 pund sterling för en
säng, 30 pund för lakanen i sängen och 10 pund för en

hufvudkudde. Sin hustrus och sina döttrars juveler
beräknade han till 2,000 pund. Han synes dock ha lefvat i
mycket anspråkslösa omständigheter, och ingen af hans
grannar hade trott honom ega så dyrbara smycken och
husgerådsartiklar.

Under det tvisten mellan de engelska och franska
regeringarna ännu pågick, föreslog lord Stanley i öfverhuset
en resolution, som i sjelfva verket var ett klandervotum
mot regeringen. Resolutionen blef, efter en mycket liflig
och skarp debatt, antagen med en majoritet af tretiosju
röster. Lord Palmerston lät dock ej modet falla. En
minister oroas sällan mycket af ett nederlag i öfverhuset.
Någonting måste dock göras i underhuset för att parera
lordernas hugg, och Roebuck, en »independent» ledamot, som
i denna fråga stälde sig på regeringens sida, föreslog derför
den 24 juni en resolution, som i kraftiga ordalag
förklarade, att de grundsatser, på hvilka regeringens
utrikespolitik stödde sig, »vore egnade att upprätthålla landets ära
och värdighet och i ovanligt svåra tider bevara freden
mellan England och verldens olika nationer.»

Bland dem som ogillade lord Palmerstons politik voro
Gladstone, Cobden, sir Robert Peel, sir William
Molesworth och Sidney Herbert i underhuset. I öfverhuset hade
lorderna Brougham, Canning och Aberdeen understödt lord
Stanleys resolution. Debattens hufvudintresse för oss ligger
i det sätt, hvarpå lord Palmerston försvarade sin politik.
Hans tal var i sjelfva verket ett mästerstycke af
parlamentarisk bevisning och taktik. Lord Palmerston lyckades
få det att se ut, som den mellan honom och hans
motståndare omtvistade frågan gälde skyddet af engelsmän
utomlands, som han vore angelägen att skydda deras lif och
intressen, medan hans motståndare hyllade den förhatliga
grundsatsen, att när en engelsman en gång satt sin fot på
en främmande strand, hans eget lands regering ej det
minsta behöfde bekymra sig om hvilket öde som drabbade
honom. I några slutord af gripande verkan uppmanade
lord Palmerston huset att formligen förklara, »att liksom
forntidens romare ansåg sig tryggad för all förolämpning

när han kunde säga 'jag är en romersk medborgare', likaså
äfven en britisk undersåte, i hvilket land han än må befinna
sig, skall känna sig förvissad, att Englands vaksamma öga
och starka arm skola skydda honom mot våld och
orättvisa.» När lord Palmerston slutat sitt tal, bebådade de
öfverväldigande och ihållande bifallsropen den seger han
vunnit. Det var i sjelfva verket ett mästerstycke af
öfvertygande försvar. Talet upptog fem timmar; det räckte,
som Gladstone sagt oss, från skymningen ena dagen till
gryningen den andra och hölls utan tillhjelp af en enda
anteckning.

Efter en fyra nätters debatt antogs resolutionen med
en majoritet af fyrtiosex röster. Ministeren utgick ur
debatten ej blott frikänd, utan äfven triumferande. Det
egendomliga i saken är, att de flesta af Palmerstons egna
kolleger starkt ogillade den politik han så vältaligt
försvarade och så energiskt tillämpade; ogillade de också ej
sjelfva principerna, uttalade de en så mycket bestämdare
förkastelsedom öfver sättet hvarpå de sattes i verket. Bland
de många ypperliga tal, som höllos under denna lysande
debatt, måste vi särskildt nämna ett. Det var den då
varande ledamoten för Southampton Cockburns. Aldrig på
vår tid har ett namn vunnits hastigare, fullständigare och
mer förtjent än det Cockburn nu vann genom skarpsinnig
bevisning och gripande ord. Talarens sätt gaf ökad verkan
åt hans logiskt genomtänkta och fängslande vältalighet.
Han hade en klar, mild, genomträngande stämma, en
lätthet att uttrycka sig som föreföll så stor, att åhörarne
stundom trodde att det ej kostade honom den minsta
ansträngning, och ett behag i gester, som domstolarna, der han
gjort sin skola, ej ofta meddela. Cockburn försvarade
Palmerstons politik med en verkan endast underlägsen den
Palmerstons eget tal frambragt och med ett retoriskt behag,
hvarpå Palmerston ej kunde göra anspråk. Cockburns
bana var från den stunden tryggad. Den lika plötsliga
som glänsande framgång ledamoten för Southampton vunnit
var endast förspelet till den varaktiga utmärkelse Englands
lord-öfverdomare skulle vinna.

Vid denna stora debatt fäster sig minnet af en djupt
sorglig tilldragelse. Det tal sir Robert Peel derunder höll
var det sista, som skulle komma från hans läppar.
Debatten slutade lördagen den 29 juni på morgonen. Klockan
var nära 4 då omröstningen egde rum, och Peel lemnade
huset då solljuset redan började strömma in i korridorer
och förmak. Han begaf sig hem för att söka hvila, men
hans sömn kunde ej bli långvarig. Han måste kl. 12
bevista ett sammanträde i den kungliga kommissionen för
verldsutställningen. Efter sammanträdets slut vände han
om hem på en liten stund och företog derefter en
promenadridt i Hyde Park. Han hade under vägen sagt till i
Buckinghampalatset och skrifvit sitt namn i drottningens
visitbok, samt derefter tagit vägen uppför Constitution Hill.
Då han här stannade ett ögonblick för att vexla några ord
med ett ungt fruntimmer af hans bekanta, som äfven var
ute på en promenadridt, skyggade plötsligt hans häst och
kastade af honom. Peel släppte ej tyglarna, men detta
hade till följd, att djuret föll med sina knän på hans axlar.
De skador han härvid erhöll trotsade alla läkarkonstens
hemödanden. Han lefde i tre dagar med eller utan sans
och dog den 2 juli kl. omkring 11 på aftonen. De flesta
medlemmarne af hans familj och några af hans förtrognaste
gamla vänner och vapenbröder på den politiska arenan
stodo vid hans sida när han dog. Hertigen af Wellington i
det ena huset och Gladstone i det andra gåfvo rörande och
vältaliga uttryck åt den allmänna sorgen öfver hans bortgång.

Peel syntes ännu ha en stor bana framför sig när han
dog. Han var blott sextiotre år. Han var några år yngre
än lord Palmerston, hvilken utan öfverdrift kan sägas först
nyss ha vunnit sin första stora framgång. Många omständigheter
gjorde det sannolikt, att Peel inom kort åter skulle
kallats att öfvertaga landets styrelse. Det är obehöfligt att
säga, att hans förmåga som parlamentarisk talare och
statsman ej visade några tecken till aftagande. En engelsk
offentlig man anses ej gammal vid sextiotvå år. Den
skyggande hästen och må hända det klena ryttarskapet afgjorde
frågan om Peels bana.

Till samma år hör slutet på en annan märkvärdig bana.
Den 26 augusti 1850 dog i Claremont som Englands gäst
Ludvig Filip, f. d. fransmännens konung. Få män i
historien hade genomgått större ödets vexlingar. Han hade
varit krigare, landsflykting, skollärare, vandrare bland
Nordamerikas indianstammar, privatperson i Philadelphia och
Bloomingdale i New-Yorks förstäder samt fransmännens
konung. Han dog i landsflykt ibland oss, en förslagen,
ovis, ståtlig, simpel gammal man. Han hade flere
egenskaper som gjorde honom aktad i det enskilda lifvet och
när han ej hade något att göra med statsintriger och
hofvens utrikespolitik. Han var mycket omtyckt i England,
der hans söner i många år efteråt voro bosatta. Men det
fans engelsmän som ej tyckte om honom och hade svårt
att förlåta honom. En af dem var lord Palmerston. Ludvig
Filip afskydde alltid lord Palmerston. Några dagar
efter den landsflyktige konungens död skref Palmerston ett
bref till sin bror, deri han med den största oförbehållsamhet
uttalade sina känslor i ämnet. »Konung Ludvig
Filips död», sade han, »befriar mig från min förslagnaste och
mest inbitne fiende, hvars ställning satte honom i stånd
att på många sätt skada mig.»

Hösten 1850 och större delen af 1851 pågick en skarp
och bitter strid med romerska curian. Den benägenhet för
Roms kyrka, som några lärda mystiker i England visat,
hade gjort ett djupt intryck i Rom. I den påfliga
förtjusningens ögon väntade hela engelska nationen endast på
något i rätta ögonblicket uttaladt ord för att återvända,
under Roms andliga öfvervälde. En påflig bulla, »gifven.
i St. Peter i Rom under fiskafängarnes signet», anbefalde
upprättandet i England »af en hierarki af biskopar, som
låna sina titlar af sina egna biskopsstift, dem vi medelst
detta bref upprätta i de särskilda apostoliska distrikten».
Det hade hela tiden funnits katolska biskopar i England,
det hade funnits katolska ärkebiskopar. De hade frihet
att gå och komma, att predika och undervisa som de
behagade, att begagna hvilka drägter de ville, och nitton,
tjugondedelar af nationen skulle ej heller det ringaste frågat

efter hvad de kallat sig. Förbittringen gälde ej utdelningen
af de nya titlarna, utan anspråket på en ny rätt att
utdela titlar, motsvarande landets territoriella indelningar, och
påfvens tydliga förmenande, att den förändring han vidtog
var den naturliga följden af en verklig förändring i det
engelska folkets tänkesätt.

Påfven hade indelat England i en mängd stift, som
han  stälde under styrelse af en ärkebiskop och tolf
lydbiskopar, och den nye ärkebiskopen var kardinal Wisemam
Under titel af ärkebiskop af Westminster och apostolisk
administratör af stiftet Southwark skulle kardinal
Wiseman nu ha sitt säte i London. Kardinalen var redan väl
känd i England. Han var på fädernet af engelsk och på
mödernet af irländsk härkomst, men var född i Spanien och
hade gjort sina studier i Rom. Hans slägt hade både på
fädernet och mödernet haft en god samhällsställning; fadern
härstammade från en lång rad af essexska godsegare.
Wiseman hade innehaft lärostolen i österländska språk vid det
engelska colleget i Rom och blef sedermera dess rektor.
1840 utnämde honom påfven till en af de apostoliska
vikarierna i England med titel af biskop af Melipotamus
in partibus infidelium. Han var väl känd som fin
humanist, stor språkkännare samt betydande predikant och
polemiker. Men han ansågs äfven för en man med stor
ärelystnad, det vill säga ärelystnad för sin kyrka, synnerlig
djerfhet och stor politisk förmåga.

Påfvens uppträdande ansågs till stor del som Wisemans
verk. Kardinalen sjelf gälde i de flesta engelsmäns
ögon som en typ af den vanlige italienske presten: djerf,
förslagen, ärelysten och fri från alla betänkligheter. Sjelfva
hans egenskap af engelsman talade emot honom i det
allmänna tänkesättet. Han ansågs på visst sätt som en
person, hvilken gått öfver till fienden och genom den noggranna
kännedom om ställningen han medförde vore så mycket
fruktansvärdare. Det första steget kardinalen tog var ej
egnadt att skingra detta misstroende. Den 7 oktober 1850
utfärdade han ett herdebref till Englands folk, som det i
öfverskriften hette, »från Flaminiska porten i Rom». Dessa

ord påstodos sedermera stå i sträng öfverensstämmelse med
romerska kyrkans vanliga formulär, men i England
uppfattades de som en oförsynt djerfhet, afsedda att påminna
engelska folket, att det var från Rom sjelf som anspråket
på öfverhöghet öfver dem gjordes. Detta bref skulle
uppläsas offentligt i alla Londons katolska kyrkor. Det vände
sig direkt till engelska folket och förkunnade, att »edert
älskade land har erhållit en plats bland de härliga kyrkor,
som, regelrätt ordnade, utgöra den lysande samlingen af
katolska kyrkosamfund. Det katolska England har blifvit
återinsatt i sin bana på det kyrkliga firmamentet,
hvarifrån dess sken längesedan försvunnit, och börjar nu på nytt
sitt lopp af väl reglerad verksamhet omkring enhets-centret,
källan för all lag, allt ljus och all kraft.»

Brefvet hade knapt hunnit England, förr än landet
bragtes i jäsning af ett annat bref, som kom från ett helt
annat håll och var ämnadt till ett svar på de påfliga
anspråken. Det var lord John Russells namnkunniga
Durham-bref. Brefvet utgjorde svar på ett dylikt från biskopen
af Durham och var dateradt »Downing Street den 4
november». Lord John Russeli fördömde här i de starkaste
ordalag påfvens skrifvelse som »ett anspråk på öfvervälde
öfver Englands rike och på ett uteslutande och odeladt
välde, oförenligt med drottningens öfverhöghet, med våra
biskopars och presters rättigheter samt med nationens
kyrkliga sjelfständighet, såsom den redan under den katolska
tiden häfdats». Men lord John Russeli stannade ej härvid.
Han förklarade, att det funnes en fara som oroade honom
mer än något anfall från en utländsk furste, och det vore
»faran inom murarna från engelska kyrkans egna ovärdiga
söner.» Katolikerna sågo i brefvet en krigsförklaring mot
katolicismen, och fanatikerna på andra sidan helsade det som
en trumpet-signal till en ny »no-popery»-agitation.

Händelsen fogade så, att dagen efter brefvets publicerande
var årsdagen af krutkonspirationen. I hela landet
intogo bilder af påfven och kardinal Wiseman de vanliga
Guy-Fawkes-bildernas plats och fördes kring gatorna samt
brändes under larmande demonstrationer. Disraeli sökte

genast underblåsa den allmänna förbittringen och på samma
gång rikta den mot ministeren sjelf genom att i ett öppet
bref förklara, att han knappast kunde klandra påfven för
det han ansåg sig kunna efter godtycke utskifta England i
biskopsstift, när han såg hvilken uppmuntran han fått
från ministrarne sjelfva genom det erkännande de gifvit
den romerska hierarkien på Irland. Verkliga förhållandet
var emellertid, att det ej var den då varande regeringen
som erkänt de irländska prelaternas rang. Det formliga
erkännandet hade skett redan i januari 1845 genom en
kunglig kommission för utförande af akten rörande
testament för fromma ändamål, hvilken akt gaf de irländska
katolska prelaterna rang omedelbart efter statskyrkans
prelater af samma grad. Men i likhet med John Russells
bref tjenade Disraelis till att upptända lidelserna å båda
sidorna och försätta landet i den sämsta möjliga stämning
för en helsosam lagstiftning. Aldrig under samma
generation hade de religiösa lidelserna på begge sidor gifvit sig
ett sådant utbrott. Ett egendomligt förhållande var äfven,
att lord John Russell, hvilken mer än någon då lefvande
engelsman kämpat för religionsfrihetens grundsatser, som
suttit vid Fox' fötter och hade till sin förtrognaste vän den
katolske skalden Thomas Moore, skulle af katolikerna bli
ansedd som den bittraste fienden till deras tro och
religiösa frihet.

Parlamentet öppnades den 4 februari 1851. Ministèren
måste göra någonting. Ingen minister, som någonsin haft
makten i England, skulle kunnat försöka möta underhuset
utan något förslag till åtgärder för lugnande af den starka
upphetsning, som rådde öfverallt i landet. Två eller tre
dagar efter parlamentets öppnande framlade lord John
Russell sin bill om åtgärder till förekommande af att
katoliker toge titlar från något område eller någon plats inom
det Förenade konungariket. Billen föreslog, att bruket af
alla sådana titlar skulle vid stränga straff förbjudas och
alla akter utfärdade af eller testamenten gjorda till personer
under sådana titlar förklaras ogiltiga. Den katolska
lindringsakten (the Roman Catholic Relief Act) hade stadgat

ett vite af ett hundra pund för hvarje antagande af en
titel, lånad från ett redan befintligt biskopssäte. Lord
John Russeli föreslog nu att utsträcka straffet till antagandet
af hvilken titel som helst, lånad från någon plats i
det Förenade konungariket.

Det mottagande lord John Russells motion om tillstånd
att framlägga denna bill rönte var ej uppmuntrande.
Vanligen blir en sådan begäran utan diskussion beviljad. Några
extemporerade, varsamma anmärkningar af allmännare art
göras understundom, men den vanliga praxis är, att en bill
i detta sitt första stadium ej möter någon opposition.
Denna gång gaf dock motionen om tillstånd att framlägga
billen anledning till en debatt, som fortgick i flere dagar
och förebådade ett långt och förbittradt motstånd. Billens
motståndare hade på sin sida ej blott alla de framstående
kämparne för religiös frihet, såsom sir James Graham,
Gladstone, Cobden och Bright, utan äfven protestantiska
politiker med en sådan hängifvenhet för kyrkans intressen
som Roundell Palmer, sedermera lord Selborne, och
Beresford Hope, och till dem slöto sig naturligtvis alla de
katolska ledamöterna för Irland. Roebuck förklarade billen vara
»en af de eländigaste, simplaste och lumpnaste åtgärder
som någonsin vanärat ens bigotteriet sjelf». Bright kallade
den »småaktig, futtig och ömklig — ett tomt bländverk för
att stötta under statskyrkans öfvervälde». Disraeli
förklarade sig ej vilja sätta sig emot billens framläggande, men
han yttrade sig om den i lika föraktfulla ordalag som dem
Roebuck och Bright begagnat, kallande den en lumpen
förföljelse. Från den ultraprotestantiska sidan åter
bekämpades billen af sir Robert Inglis på den grund, att den ej
gick långt nog. Så stark var emellertid stämningen till
fördel för en lagstiftning i ämnet, att när huset skred till
omröstning, 395 röster afgåfvos för motionen och endast 63
emot den.

Billens behandling afbröts i ett af sina stadier af
händelser, som ej hade någonting att göra med dess historia.
Regeringen råkade ut för en förlägenhet af annat slag.
Locke King, ledamot för East Surrey, begärde tillstånd att

få framlägga en bill om grefskapens likställighet med
städerna i afseende på rösträtt. Lord John Russell satte sig
emot motionen, och regeringen blef slagen med 100 röster
mot 52. Det var tydligt, att detta endast var en så kallad
»snapp»-votering, vunnen genom öfverrumpling, och att den
på intet vis motsvarade de verkliga åsigterna inom huset.
Den var dock alltid en ledsam händelse för ministèren.
Hennes budget hade redan mottagits med mycket allmänna
tecken till missnöje. Skattkammarkanslern föreslog endast
ett partielt och vilkorligt upphäfvande af fönsterskatten, en
med rätta afskydd pålaga, och bibehöll inkomstskatten.
Under dessa omständigheter insåg lord John Russell, att
han ej hade något annat val än att ingifva sitt afsked.
Lemnande kyrkotitelsbillen (the Ecclesiastical Titles bill)
oafgjord, tillkännagaf han, att han ej längre kunde med
gagn för landet föra styrelsen.

Frågan blef nu, hvem som skulle efterträda honom.
Drottningen skickade efter lord Stanley, sedermera lord
Derby. Lord Stanley förklarade sig vilja göra sitt bästa
för att bilda en regering, men hans försök voro från
början hopplösa och ledde derför ej till något resultat.
Partiernas ställning var mycket egendomlig. Det var omöjligt
att åstadkomma någon förening af personer, som kunde bli
ense om någonting. Det fans tre partier, af hvilka en
ministèr kunde bildas De voro whigarne, de konservativa
och peeliterna. Peeliterna voro en skara män, som
med hvar dag vunno i anseende och af hvilka man
väntade mycket. Bland dem voro sir James Graham, lord
Canning, Gladstone, Sidney Herbert, Cardwell och några
andra, nästan lika välbekanta namn. Dessa tre grupper
voro de enda, som egentligen kunde sägas täfla om makten,
ty en ministèr af radikale och Manchestermän hade då
föga utsigter för sig. Men hur var det väl möjligt att
sammansätta en ministèr af dessa tre partier? Peeliterna ville
ej samverka med tories på grund af skyddstullsfrågan och
lord Stanleys förklaring, att han ännu ansåg frihandelspolitiken
som ett blott experiment. Peeliterna ville ej
förena sig med whigarne på grund af kyrkotitelsbillen. De

konservativa ville ej uppgifva sin skyddstullpolitik och
whigarne ej kyrkotitelsbillen. Ingen statsman kunde
sålunda bilda en ministèr utan att vara viss på att i den ena
eller andra frågan ha två stora partier emot sig. Det fans
ingen bättre utväg än att uppmana de ministrar som afgått
att återtaga sina platser och. hjelpa sig fram så godt de
kunde. Det är ej nog att säga, att det ej fans någon bättre
utväg: det fans i sjelfva verket ingen annan utväg alls.
De erbjödo åtminstone den fördelen, att de ännu skötte de
löpande ärendena, och ingen annan kunde aflösa dem deri.
Ministrarne återvände sålunda till sina poster och
återupptogo kyrkotitelsbillen.

Som vi sett, beslöt regeringen först att vid höga böter
förbjuda katolska prelater att låna kyrkliga titlar från orter
inom det Förenade konungariket samt förklara alla i kraft
af sådana titlar utfärdade akter eller gjorda testamenten
ogiltiga. Men hon såg, att det skulle bli alldeles omöjligt
att tillämpa en sådan lagstiftning på Irland. I detta land
hade en regelbunden katolsk hierarki med myndigheternas
tysta begifvande länge funnits och alla en sådan hierarkis
funktioner varit i full och formlig verksamhet. Att tillämpa
den nya lagen på Irland skulle varit det samma som att
upphäfva den katolska lindringsakten och återinföra
strafflagarna. A andra sidan voro ministrarne ej benägna att
stifta en lag mot kyrkliga titlar för England och en annan
för Irland. De tvungos derför att stryka två af billens
hufvudpunkter, hvarigenom återstoden blef föga annat än
en allmän förklaring mot antagande af olagliga titlar. Men
härigenom gåfvo de de två mycket olika partier, som hittills
klandrat deras sätt att behandla krisen, ännu starkare
anledning till opposition. De som redan förut ej ansett billen
gå tillräckligt långt blefvo naturligtvis förbittrade öfver att
se den beröfvas äfven den lilla kraft den ursprungligen
haft. A andra sidan kunde de, som bekämpat den som en
kränkning af religionsfrihetens grundsats, nu med så
mycket större effekt förlöjliga den, som den kränkte en
grundsats utan att ens kunna erbjuda någon praktisk fördel i
ersättning.
Debatterna voro långa, häftiga och ofta lidelsefulla.
De fortgingo ända till slutet af juni. Då förklarade ett
stort antal, omkring sjutio, katolska ledamöter för Irland,
att de ej längre tänkte deltaga vare sig i diskussionen eller
omröstningarna. Detta föranledde några af de häftigaste
motståndarne till de papistiska ingreppen, med sir
Frederick Thesiger, sedermera lord Chelmsford, i spetsen, att
framlägga och genomdrifva en följd af resolutioner, afsedda
att göra billen ännu mera bindande än han varit äfven i
sin ursprungliga lydelse. Resolutionerna gingo
hufvudsakligen ut på att gifva hvem som helst rätt att åtala och
utkräfva böter, blott han erhöll kronjuristernas samtycke,
äfvensom att belägga med straff offentliggörandet af påfliga
bullor. När billen kom före till tredje läsningen, föreslog
lord John Hussell, att de tillagda punkterna skulle
uteslutas, men blef med stora majoriteter slagen. Billen hade
nu genomgått alla sina stadier i underhuset, och efter en
vältalig och kraftig protest från Gladstone mot åtgärden,
såsom ett ingrepp i religionsfrihetens stora grundsats, lästes
den en tredje gång. Den gick derefter upp till lordernas
hus, antogs der utan förändring, om också ej utan
opposition, och erhöll kort derefter kunglig sanktion.

Detta var äfven sista gången verlden hörde talas om
den. I romerska kyrkan fortgick allt som förut. Den nye
kardinal-ärkebiskopen kallade sig ännu ärkebiskop af
Westminster, och några af de irländska prelaterna begagnade
med en viss ostentation sina titlar i bref till ministrarne
sjelfva. Den bitterhet i sinnena, som de påfliga anspråken
och lagstiftningen emot dem framkallat, försvann visserligen
ej så snart. Den bröt ut gång på gång, stundom i form af
mycket allvarsamma oroligheter. Men England återfördes
ej till den romersk-katolska kyrkans gemenskap. A andra
sidan blef heller aldrig kyrkotitelsakten tillämpad. Ingen
frågade efter den. Många år derefter, 1871, blef den i all
tysthet afskaffad. Den dog i sådan obemärkthet, att den
stora allmänheten knappast visste, om den var ofvan eller
under jord.

Den 1 maj 1851 skall alltid bli minnesvärd som den
dag, då verldsutställningen i Hyde Park öppnades. Gyllene
voro i sanning de förväntningar, hvarmed sangviniskt folk
välkomnade denna historiska utställning. Det var den
första, der representanterna för hela verldens industri voro
samlade i en enda stor marknad, och de funnos som på fullt
allvar väntade, att menniskor, som en gång låtit förmå sig
att mötas i en vänskaplig och fredlig täflan, aldrig mer
skulle kunna förmås att möta hvarandra i en täflan af
bistrare slag. Hyde-Park-utställningen skildrades ofta som
en fest för inledande af fredens långa regering. Den skulle
dock ur rent kronologisk synpunkt med större skäl kunnat
kallas en fest till firande af slutet på fredens korta
regering. Man kan utan synnerlig öfverdrift säga, att verlden
sedan det året, 1851, knappast haft en veckas fred.
Statskuppen i Frankrike slutade året. Krimkriget började nästan
omedelbart derefter och följdes af det indiska upproret,
detta åter af kriget mellan Frankrike och Österrike, det
långa inbördeskriget i Förenta staterna, Graribaldis tåg till
Sicilien och interventionen i Mexiko, tills vi komma till
kriget mellan Österrike, Preussen och Danmark, den korta
men hårda kampen om öfverväldet i Tyskland mellan
Österrike och Preussen, kriget mellan Frankrike och
Tyskland, kriget mellan Ryssland och Turkiet samt våra egna
asiatiska och afrikanska krig. Sådana voro i korthet de
händelser, som hastigt följde på den stora fredsfesten af 1851.

Första idén till utställningen väcktes af prins Albert,
och det var äfven hans energi och inflytande den hade att
tacka för sitt förverkligande. Prins Albert var president i
konstakademien, Society of Arts, och denna ställning gaf
honom en talarstol för utveckling af sina ideer. Den 30
juni 1849 sammankallade han akademien till ett möte i
Buckinghampalatset. Han föreslog der, att akademien skulle
taga initiativet till åstadkommande af en utställning af alla
nationers industrialster. Tanken omfattades genast med
ifver af akademien och blef genom dess försorg bekantgjord
i utlandet. I de första dagarna af 1850 tillsattes en formlig
komité »för främjande af den utställning af alla nationers

industrialster som skall hållas år 1851.» Prins Albert
utnämdes till komiténs president.

Den 21 mars samma år gaf lordmayorn en bankett i
Mansion House för mayorerna i alla det Förenade
konungarikets städer och köpingar i ändamål att bedja dem låna
sin medverkan till det stora företagets genomförande. Prins
Albert var närvarande och talade. Han hade med mycken
framgång odlat talarkonsten och hade nästan helt och
hållet besegrat de svårigheter, som hans utländska börd och
uppfostran lade i hans väg. Han förlorade aldrig helt och
hållet sin utländska accent, men hans föredrag var klart,
rikt på tankar, verkningsfullt, stundom till och med
patetiskt. Det motsvarade fullkomligt sitt ändamål. Det var
en mans, som ej gjorde anspråk på att vara talare och som,
när han talade, önskade, att hans tankar mer än hans ord
skulle göra intryck på hans åhörare. Vid banketten i
Mansion House talade han särdeles klart och behagligt om
den stora utställningens ändamål. Det var, sade, han, att
»gifva verlden ett tillförlitligt prof, en lefvande målning af den
grad af industriel utveckling, hvartill hela menskligheten
kommit, och en ny utgångspunkt, från hvilken alla nationer
skola kunna börja nya ansträngningar mot ett bestämdt mål».

Man får dock ej tro, att förslaget till den stora utställningen
saknade all opposition. Många voro benägna att
förlöjliga det, andra tvinade på att det skulle göra något
praktiskt gagn, medan ej så få ännu ansågo prins Albert
för en utländing och en pedant och i det längsta ej ville
tro, att något verkligt praktiskt kunde utvecklas under hans
hägn och ledning. Efter någon tvekan hade de kungliga
kommissarierna bestämt sig för Hyde Park som den bästa
platsen för den stora byggnaden, och många energiska och
några inflytelserika röster höjde ett häftigt anskri mot hvad
de kallade parkens profanering. Det sades, att Hyde Parks
egenskap af offentlig promenad skulle genom utställningen
gå förlorad, att parken skulle helt och hållet förstöras, att
dess skönhet aldrig skulle kunna återställas. Lord Campbell
ingaf till öfverhuset en petition mot planen att belamra

någon del af Hyde Park med utställningsbyggnaden. Lord
Brougham understödde petitionen med sin karakteristiska,
häftighet och utfor mot öfverhuset för hvad han kallade
dess servila undfallenhet för kungligheten i frågan om
utställningen och platsen derför. Det är också ganska
sannolikt, att endast inflytandet af en prins skulle förmått
drifva planen lyckligt igenom mot den oppositionsstorm,
som blåste upp på olika tider och från olika håll. Många
gånger under dess fortskridande darrade prinsen sjelf för
framgången af sin plan. Mången gång måste han ha känt
sig böjd att uppgifva den eller åtminstone ångra, att han
någonsin upptagit den.

Så orimlig än oppositionen mot planen nu måste
förefalla, är det dock visst, att ganska många tänkande
personer ansågo ögonblicket synnerligt olämpligt för hopande af
stora folksamlingar och voro öfvertygade, att några
obehagliga, om också ej farliga offentliga demonstrationer måste
bli följden deraf. Kartismens glödande bränder, sade de,
låge öfverallt och lurade under samhällets fötter. I
massan af tillströmmande utländingar, sade andra, skulle helt
naturligt äfven finnas ett betydligt antal »röda» af alla
kontinentens nationer, hvilka endast med allt för stor ifver
skulle begagna tillfället att göra gemensam sak med
kartismen och de missnöjda af alla slag för att störa Londons
lugn. Den upphetsning i sinnena, som väckts af de
papistiska ingreppen, var ännu i full låga. De flesta af
kontinentens monarker voro kallsinniga mot företaget.
Konungen af Preussen blef så förskräckt vid blotta tanken på de
massor af röda republikaner, hvilka utställningen
skulle draga tillsammans, att han först förbjöd sin bror, prinsen
af Preussen, Tysklands nuvarande kejsare, att bevista,
öppningsceremonien, och ehuru han sedermera återtog
förbudet, fortfarande hyste de största farhågor för hvar enda.
furstlig persons säkerhet, som den dagen befann sig i Hyde
Park. Hertigen af Cambridge, hvilken man rådsporde i
frågan, erkände sig äfven hysa starka farhågor. Inkasten
mot valet af plats voro någon tid ganska starka; men
allmänna meningen undergick småningom en förändring, och

oppositionen mot platsen blef i underhuset slagen med stor
majoritet.

Men äfven sedan frågan om platsen blifvit afgjord,
återstodo ännu ofantliga svårigheter. Pressen var ej i
allmänhet planen synnerligt gunstig, och då tiden för
utställningens öppnande närmade sig, började några af de
utländska diplomaterna i London betrakta hela företaget med
onådiga blickar. Allahanda små anmärkningar gjordes om
de platser och funktioner, som vid öppningsceremonien
tilldelats de utländska sändebuden, och ända till sista
ögonblicket var det ännu ej fritt från fara, att ej hela
invigningsceremonien skulle komma att störas af en ömklig
diplomatisk rangtvist.

Prinsen förtvinade dock ej, och arbetet på planens
förverkligande fortgick. En stor svårighet låg i valet af plan
för sjelfva byggnaden. Kolossala tegelkonstruktioner,
liknande ofantliga banhallar, på en gång kostsamma och
ohyggligt fula, föreslogos, och det syntes nästan
oundvikligt, att man måste bestämma sig för någon af dem.
Lyckligtvis fick mr (sedermera sir Joseph) Paxton en plötslig
ingifvelse. Hvarför ej göra försök med glas och järn?
frågade han sig. Hvarför ej bygga ett palats af glas och
järn, tillräckligt stort att öfvertäcka utställningens hela
innehåll samt på en gång lätt, vackert och billigt? Paxton
gjorde ett hastigt utkast på papperet af sin plan, idén
omfattades med ifver af de kungliga kommissarierna, och
glas- och järnpalatset reste sig inom bestämd tid på Hyde
Parks gröna gräsmatta. Den sålunda lyckligt funna idén
bidrog på mer än ett sätt till utställningens framgång. Den
gjorde byggnaden sjelf lika mycket till ett föremål för
intresse och förvåning som samlingarna under dess
kristalltak. Af de hundra tusenden, som kommo till utställningen,
drogs en stor del till Hyde Park mer af en önskan att få
se Paxtons glaspalats än af intresse för alla de industriens
och den bildande konstens under det inneslöt.

Invigningen kan i sanning kallas en lysande framgång.
Nära tretio tusen personer voro samlade inuti palatset,
nära tre fjerdedels million menniskor stodo i två ofantliga

linier på ömse sidor om vägen mellan utställningen och
Buckinghampalatset, och likväl inträffade ingen enda
olyckshändelse eller hade polisen någon svårighet att hålla
ordning bland denna väldiga folkmassa. Det är obehöfligt
att tillägga, att inga fiendtliga demonstrationer gjordes
vare sig af röda republikaner eller illvilliga kartister eller
ursinniga katoliker. Hvad som framför allt annat
förvånade utländska iakttagare och vitsordades af vältaliga både
pennor och tungor var just massans lugna och laglydiga
hållning. Och utställningens följande historia jäfvade ej
på minsta vis invigningsdagens löften. Utställningen
lockade till sin sista dag förtjusta skaror och inneslöt mer än
en gång inom sitt område nära hundra tusen personer, ett
tillopp tillräckligt stort att ha kunnat utgöra befolkningen
i en medelstor hufvudstad på kontinenten. Det enda fullt
handgripliga och bestämda resultat utställningen i Hyde
Park testamenterade åt verlden var det palats, som,
uppfördt af dess material, ej af dess ruiner, nu utgör en så
vacker prydnad för en af Sydenhams sakta sluttande kullar.
Men under ett år, som blifvit minnesvärdt genom många
politiska händelser af största vigt, genom en orolig och
stormig politik både hemma och i utlandet, genom många
ryktbara mäns död och många lysande förhoppningars
felslående, behåller utställningen i Hyde Park ännu sin plats
i minnet, ej för hvad hon medförde eller uträttade, utan
helt enkelt för sig sjelf, sina omgifningar och sitt glaspalats.


<chapter name="TIONDE KAPITLET.
Palmerston.">
TIONDE KAPITLET.

Palmerston.

Grenom sir Robert Peels död hade lord Palmerston blifvit
den mest framstående, om också ej den inflytelserikaste
bland Englands statsmän. Till karakteren oförfärad
och beslutsam, hade han äfven ett obegränsadt
sjelfförtroende. I noggrann kännedom om utrikespolitikens
mysterier kunde ingen samtida minister mäta sig med honom.
Han hade en alldeles särskild förmåga att sätta sig in i
utländska förhållanden och göra sig förtrogen med
främmande länders folk och språk, och var äfven ej så litet
stolt häröfver. Hans sympatier voro afgjordt liberala. I
alla de stora folkrörelserna på kontinenten tog han parti
för folken mot styrelserna, på samma gång han å andra
sidan hade ett mycket starkt förakt, som han ej ens gjorde
sig mödan att dölja, äfven för det bästa slaget af kontinentens
demagoger. Palmerston bildade sig genast en åsigt
och afvek knappast någonsin derifrån. Han syntes ej heller
vårda sig om att dölja den för någon. Personer med
betänksammare lynne föraktade han och talade och skref
ofta som om han ansåg en person, hvilken behöfde tid för att
bilda sig en åsigt, för en tråkig, för att ej säga dum karl.
För alla andra åsigter än sina egna hyste han ett
godmodigt förakt. I några af hans bref finna vi honom yttra sig
om personer af det mest obestridliga snille och en
statsmannavishet, som sedan bestått de hårdaste prof, som om de
endast vore dumhufvuden, för hvilka ingen praktisk man
kunde hysa den ringaste aktning. Vid skildringen af en
person med ett sådant skaplynne är det nästan öfverflödigt
att tillägga, att lord Palmerston stundom inbillade, sig se

stor klokhet och kraft i karakteren hos personer, för hvilka
verlden hvarken då eller sedermera hyst synnerlig aktning.
Lika nyckfull som han var i sina sympatier för personer
var han äfven i fråga om saker. Lugnare och allvarligare
karakterer stötte sig ej så sällan på den brist på
grundsatser de tyckte sig finna så väl i hans åsigter som i
hans politik, äfven när de voro af samma mening som han
rörande den väg som borde följas. Hans lätta sätt att taga
sakerna kom dem ofta att studsa, hans obesvärade sätt att
tala och skrifva väckte stundom rent af deras harm.

Lord Palmerston var outtröttlig i sina föreläsningar
för andra stater. Han förmanade dem städse att utan
dröjsmål antaga de styrelseprinciper, som voro gällande i
England. Medan han var konservativ i inländska frågor
och aldrig visade ens det minsta personliga intresse för
någon politisk reform i England, fick han derför på hela
kontinenten namn för att vara en uppmuntrare, understödjare
och beskyddare af alla slags revolutionära rörelser och
en störare af förhållandet mellan undersåtarne och deras
furstar. Palmerston hade följaktligen många fiender bland
Europas statsmän. Det är numera väl kändt, att drottningen
ofta ytterst pinsamt berördes af de illvilliga uttryck rörande
England och, som hon trodde, äfven om henne sjelf, som
fördes till hennes öron och för hvilka hon gaf Palmerstons
obetänkta och hetsiga beteende skulden. Prinsen-gemålen,
på hvars råd drottningen helt naturligt litade, var en
synnerligt lugn och allvarlig natur. Han bildade sina omdömen
långsamt och efter mogen öfverläggning, och uttalade ej
gerna någon åsigt förr än han väl genomtänkt saken. När
lord Palmerston var utrikesminister, hade han för vana att
skrifva och besvara depescher under ögonblickets intryck
och utan att rådfråga vare sig drottningen eller sina
kolleger. Palmerston beklagade sig öfver den långa tid han
vid flere tillfällen måst vänta, då han i angelägna
statsärenden uppvaktat drottningen för att förelägga henne
depescher, innan de afsändes. Han påstod äfven, att i
frågor, der den allmänna politikens hufvudlinier voro
tydligt utstakade och väl kända, det vore orimligt att begära

det en utrikesminister, som var vuxen sitt embetes pligter,
skulle för suveränen och sina kolleger uppvisa hvarje den
minsta papperslapp, innan den afsändes. Men drottningen
beklagade sig öfver, att Palmerston hade för sed att i
vigtiga frågor för dagen handla helt och hållet på eget bevåg,
att hon sålunda mer än en gång funnit sig bunden vid en
politik, som hon ej haft tillfälle att pröfva och, om hon
haft ett sådant tillfälle, ej skulle, godkänt, och att hon
knappast någonsin fann en fråga, när den förelades henne,
fullkomligt öppen och oberörd.

Drottningen och prinsen hade länge med otålighet
fördragit lord Palmerstons obesvärade sätt att sköta
utrikespolitiken. Redan 1849 hade hon sett sig nödsakad att
fästa utrikes statssekreterarens uppmärksamhet på det
förhållandet, att hans embetsförvaltning enligt konstitutionen
stod under premierministerns kontroll och att alla depescher,
som understäldes hennes godkännande, skulle gå genom lord
John Russeils händer. Lord John gillade denna
anordning, men hemstälde endast — och denna hemställan får
någon vigt vid bedömandet af det försvar lord Palmerston
sedermera gaf för sitt handlingssätt — att all möjlig
lättnad skulle beredas affärernas behandling derigenom, att
drottningen så fort som möjligt efter depeschernas ankomst
toge kännedom om dem. Drottningen upptog hemställningen
helt godmodigt och begärde endast, att man ej skulle »yrka
på att få hennes svar inom fem minuter, såsom nu stundom
sker». Man kan af dessa antydningar bilda sig någon
föreställning om det verkliga förhållandet. Lord Palmerston
var i sina omdömen som i alla sina handlingar snabb och,
när han en gång fattat sitt beslut, otålig öfver hvarje
dröjsmål, som syntes honom öfverflödigt. Prins Albert deremot
var långsam, försigtig, betänksam och metodisk. Lord
Palmerston var alltid viss på att hans beslut var riktigt,
äfven om det fattats under ögonblickets intryck, medan
prins Albert gerna tog upp en fråga till ny pröfning och
ständigt var tillgänglig för nya skäl och en bättre öfvertygelse.

Tvisten blef dock bilagd 1849. Lord Palmerston gick
In på alla fordringar, och för ögonblicket tycktes allt lofva

godt. Det var dock endast för ögonblicket. Drottningen
trodde sig snart ha skäl att klaga öfver, att den nya
öfverenskommelsen ej hölls. Sakerna gingo, syntes det henne,
alldeles på det gamla viset. Lord Palmerston underhandlade
som förut med utländska kabinett så som han för
ögonblicket ansåg bäst, och drottningen och hans kolleger fingo
ofta först då kännedom om en vigtig depesch eller
förhållningsorder, när saken redan var gjord och ej lämpligen
eller anständigtvis kunde göras om. Prinsen skref på
drottningens vägnar till lord John Russell och klagade i starka
ord öfver lord Palmerstons tillvägagående. Ett vigtigt
memorandum afläts af hennes majestät till premierministern,
der hon i tydliga och bestämda ordalag angaf de regler,
utrikes statssekreteraren måste ställa sig till efterrättelse i
sina förhandlingar med henne. Det var en sträng och
påkostande lexa för utrikesministern. Vi kunna lätt
föreställa oss, med hvilka känslor lord Palmerston måste ha
mottagit den. Han var en stolt man med mycken
sjelfkänsla, och den kom öfver honom midt i hans
Pacificotriumf. Men han höll tillbaka sina känslor, och det är
omöjligt att ej känna en hög grad af aktning för det sätt,
hvarpå Palmerston handlade. Han tog emot lexan utan
det minsta tecken till dåligt lynne. Han skref ett vänligt
och lugnt bref till lord John Russeli, deri han yttrade:
»Jag har tagit en afskrift af drottningens memorandum
och skall ej underlåta att ställa mig till efterrättelse de
föreskrifter det innehåller.» Lord Palmerston tog ett
ytterligare steg till försoning. Han begärde ett samtal med
prins Albert och förklarade för prinsen i de kraftigaste
och mest förtrytsamma ordalag, att beskyllningen mot
honom för att afsigtligt brista i vördnad för suveränen vore
helt och hållet ogrundad. Men han tyckes för öfrigt under
gången af samtalet endast sökt bevisa riktigheten och.
lämpligheten af det system han följt vid ledningen af
utrikespolitiken. Saken fick för ögonblicket falla; men den
skulle dyka upp igen under en allvarsammare form än förut.

Vid denna tid hade ungrarne gjort ett förtvifladt
försök att kasta af sig Österrikes välde och häfda sin 
sjelfständighet Striden hade börjat med en tvist om några
konstitutionella rättigheter, som ungrarne ansågo tillkomma
sig i förbundet, men växte ut till en ordentlig resning för
Ungerns fullständiga frigörande. Efter att en tid ha nedslagit
allt motstånd krossades denna resning slutligen genom
Rysslands mellankomst. Denna ryska intervention
framkallade en allmän och djup förtrytelse i England. Ludvig
Kossuth, som varit Ungerns diktator under större delen af
resningen och, i engelsmännens ögon åtminstone,
representerade den ungerska sjelfständighetens sak, kom till
England och blef här synnerligt varmt mottagen. Det var
mycket hos Kossuth sjelf ej mindre än i hans sak, som var
egnadt att tillvinna honom stora folkmassors entusiasm.
Han hade ett ovanligt vackert och ståtligt utseende och
någonting pittoreskt, må hända till och med teatraliskt i
både hållning och drägt. Han såg ut som ett porträtt;
alla hans attityder och gester föreföllo som de varit ämnade
att återgifvas af en målare. Han var otvifvelaktigt en af
de vältaligaste män, som någonsin talat till en engelsk
åhörarkrets. Under en af sina fängelsetider hade Kossuth
studerat engelska språket hufvudsakligen hos Shakspeare.
Den engelska han talade var den till stilen ädlaste, från
hvilken en talare kunde ösa: Kossuth talade Shakspeares
engelska. Genom alla hans tal gick som en röd tråd en
princip för internationel politik, för hvilken Kossuth sökte
vinna engelska folkets bifall. Det var den grundsatsen, att
om en stat blandar sig i en annan stats inre angelägenheter
för att qväfva en revolution, det då blir ej endast en
rättighet, utan äfven en pligt för hvilken tredje stat som
helst att kasta sitt svärd i vågskålen mot en sådan
rättsvidrig intervention. Som princip är detta ingenting annat än
hvad de skarpsinnigaste och djupaste engelska tänkare både
förut och sedermera förfäktat. Men för Kossuth och alla
som hörde honom betydde det ingenting hvarken mer
eller mindre än att England borde förklara krig mot
Ryssland eller Österrike eller båda, mot det förra för det det
intervenerat i striden mellan kejsaren af Österrike och

ungrarne, och mot det senare för det det begärt och
begagnat sig af denna intervention.

Kossuths vistelse i England och det mottagande han
här erhöll väckte hos österrikiska statsmän en häftig
förbittring och oro. Den österrikiske ambassadören i England
gjorde oupphörliga föreställningar, och förhållandet mellan
de båda kabinetten syntes med hvar dag bli allt mer
spändt. Lord Palmerston åsåg Österrikes vrede och fruktan
med ett förakt, som han ej gjorde sig mödan att dölja.
Lord Palmerston visste, att folket här i landet aldrig på
allvar tänkt inlåta sig i krig med Österrike på Kossuths
uppmaning. Det kom en tid, då Kossuth lefde i England
glömd och obemärkt, då hans slutliga afresa från landet
väckte lika litet uppseende som hans långvariga vistelse
ibland oss. De engelska folkmassor, som i början hyllat
Kossuth, hade dermed ej velat uttrycka något mer än sin
vanliga sympati för hvar enda hjelte i kontinentens
revolutioner samt personlig beundran för hans vältalighet.
Men så uppfattade Kossuth ej den honom egnade hyllningen, 
och ingen utländing i hans ställe skulle heller så
uppfattat den. Lord Palmerston förstod den fullkomligt, visste
hvad den betydde och hur länge den skulle vara.

Några af Palmerstons kolleger blefvo dock mycket
oroade när det berättades, att Kossuth ämnade göra
utrikesministern ett personligt besök för att tacka honom för
den sympati och det skydd, som England gifvit de ungerska 
flyktingarne, medan de ännu voro i Turkiet, och
hvarförutan de endast allt för sannolikt skulle blifvit
utlemnade till Österrike eller Ryssland. Om lord Palmerston,
såsom det påstods att han ämnade göra, verkligen mottoge
Kossuth, skulle, efter hvad det med lika stor visshet
berättades, österrikiske ambassadören lemna England. Lord
John Russeli blef förskräckt och sammankallade sina
kolleger till ett kabinettsråd för att öfverlägga om den vigtiga
frågan. Lord Palmerston samtyckte motvilligt att lugna
sina kolleger med ett löfte att undvika ett möte med
Kossuth. Det åsyftade ändamålet att skona österrikiska
regeringens ömtålighet vans dock ej. Sakerna togo i sjelfva 
verket ett långt värre förlopp, än de skulle gjort, om
samtalet mellan lord Palmerston och Kossuth i all stillhet fått
ega rum. Möten höllos för att uttrycka sympati för
Kossuth, och adresser insändes till lord Palmerston med
tacksägelser till honom för det han användt Englands
inflytande till att hindra Kossuths utlemnande till Österrike.
Lord Palmerston samtyckte att i utrikesdepartementet
mottaga de deputationer, som öfverbragte dessa adresser. Hela
hans tillvägagående väckte betydlig oro hos några af hans
kolleger och åsågs med synnerligt misshag af drottningen
och prins Albert. Men den möjliga indiskretionen i lord
Palmerstons mottagande af en eller ett par deputationer
från Finsbury och Islington blef en fråga af ringa intresse,
då landet kallades att döma öfver utrikesministerns
förhandlingar med den nye herskaren öfver ett nytt
statssystem, med statskuppens upphofsman.

I Frankrike hade sakerna tagit ett temligen sällsamt
förlopp. Efter Ludvig Filips fall hade en republik blifvit
upprättad och vunnit ifrigt understöd af en man, hvilken
vi nyligen s'ågo spela rollen af extra konstapel mot
kartisterna, prins Ludvig Napoleon. Ludvig Napoleon var en
brorson till den store kejsaren. Han hade förut gjort nere
försök att komma på Frankrikes tron, blifvit insatt i
fängelse, men rymt och tagit sin tillflykt till England, der han
i många år vistats och der han var väl känd som en
framstående medlem af den engelska aristokratien. Han rörde
sig der i mycket olika kretsar, literära, artistiska,
fashionabla, rent af tvetydiga, ej mindre än i de politiska, till
hvilka man skulle trott att han bort känna sig mest dragen.
Och öfverallt synes man ha bildat sig samma åsigt om
honom. Ifrån den skarpsynte lord Palmerston till den
okunnigaste af de jockejer, med hvilka han stundom
brukade umgås, tyckas alla som kände honom haft alldeles
samma tankar om prinsen. Det var allas enhälliga åsigt, att
han var en narraktig, försoffad, halfdrömmande, opraktisk, ja,
rent af inskränkt person. En viss slö godsinthet, ej tillräckligt
intelligent att hålla honom från dåligt sällskap och tvetydigt
uppförande, tycktes vara hans mest utmärkande drag.

Han talade ständigt om sina utsigter att vid något tillfälle
på något sätt bestiga Frankrikes tron, och folk drog endast
medlidsamt på munnen åt honom. När republiken var
någorlunda fast grundad, begaf han sig öfver till
Frankrike, skänkte den sitt understöd och lyckades bli vald till
dess president. Han konspirerade nu för att kasta den
öfver ända, vann armén på sin sida, lät den 2 december
1851 arrestera och inspärra alla sina politiska motståndare
och nedslog dagen derpå med det hänsynslösaste våld allt
motstånd. Paris var i hans soldaters händer, hundratals
värnlösa menniskor nedhöggos, Paris' gator strömmade af
blod, och Ludvig Napoleon proklamerade sig till
prins-president. Detta var statskuppen.

Underrättelsen om statskuppen kom som ett åskslag
öfver England. Den väckte ett ofantligt uppseende i hela
landet. Den allmänna meningen fördömde den lika starkt
som nästan alla personer med verklig upplysning och
rättskänsla både då och sedermera fördömde den. Drottningen
var särskildt angelägen, att britiske ambassadören i Paris
ej skulle säga någonting, som kunde få utseende af ett
gillande af hvad som skett. Den 4 december skref
drottningen från Osborne till lord John Russell och
tillkännagaf sin önskan, att vår ambassadör i Paris lord Normanby
skulle uppmanas att hålla sig fullkomligt passiv och ej
yttra något ord, som kunde tydas som ett gillande af
prinsen-presidentens handling. Lord Normanbys svar på
denna depesch väckte en ofantlig sensation. Vår
ambassadör skref och berättade, att när han besökt den franske
utrikesministern Turgot för att underrätta honom, att han
fått instruktioner att ej vidtaga någon förändring i sina
förbindelser med den franska regeringen, ministern sagt
honom, att han två dagar förut genom franske ambassadören
i London grefve Walewski hört, att lord Palmerston för
honom uttryckt sitt fullkomliga gillande af hvad Louis
Napoleon gjort och sin öfvertygelse att prinsen-presidenten
ej kunnat handla annorlunda.

Det skulle vara svårt att öfverdrifva de känslor af
bestörtning och harm, som denna oerhörda nyhet väckte

hos lord Palmerstons kolleger. Drottningen skref genast
till lord John Russell och frågade honom, om han hade sig
något bekant om det gillande, som franska regeringen
påstod sig ha erhållit, och förklarade sig tillika omöjligt kunna
tro att det var sant, »då ett sådant gillande från lord
Palmerstons sida skulle stått i fullkomlig strid med den strängt
neutrala och passiva hållning drottningen uttryckligen önskat
se iakttagas gent emot de senaste hvälfningarna i Paris».
Lord John Russell svarade, att han skrifvit till lord
Palmerston och uttryckt sin förmodan, att det ej fans någon
sanning i ryktet. Lord Palmerstons svar lemnade intet
tvifvel om, att han till grefve Walewski uttalat sitt gillande
af statskuppen.

Lord Palmerston sökte uppdraga en skilnad mellan en
utrikesministers yttranden i ett samtal med en ambassadör
och en formlig förklaring. Men klart är, att den franske
ambassadören ej uppfattade lord Palmerstons ord som
endast yttrade i ett förtroligt samspråk mellan fyra ögon, och
att lord Palmerston ej yttrat någonting, som berättigade
honom att tro, att deras samtal hade denna färglösa och
intetsägande karakter. I alla händelser var det säkerligen
en ofantlig indiskretion af en utrikesminister att äfven i
ett enskildt samtal för den franske ambassadören uttala ett
obetingadt gillande af en politisk handling, som hela den
britiska regeringen med undantag endast af lord
Palmerston helt och hållet ogillade.

Lord John Russell fattade sitt beslut. Han kom till
den slutsatsen, att han ej längre kunde samarbeta med lord
Palmerston som kollega i utrikesdepartementet.
Brytningen blef fullständig, lord Palmerston upphörde att vara
utrikesstatsekreterare, och hans plats intogs af lord
Granville. Sällan har en utrikesministers afgång väckt ett större
uppseende. Den verkan den framkallade i hela Europa
var sannolikt just den som Palmerston skulle ha önskat.
Öfverallt trodde man fullt och fast, att han blifvit
uppoffrad för de på hela kontinenten rådande monarkiska och
reaktionära inflytelserna. Europas statsmän voro benägna
att i lord Palmerstons afskedande se ett bevis på, att

England tänkte uppgifva sin förra sympatiska hållning mot
folkrörelserna på kontinenten.

Parlamentet sammanträdde den 3 februari 1852. Det
är öfverflödigt att säga, att den största spänning rådde att
få veta det fullständiga sammanhanget med det plötsliga
afskedet. Underhuset behöfde ej länge vänta på en
förklaring. Lord John Russell höll ett långt tal, der han
utförligt redogjorde för tvisterna mellan lord Palmerston och
hans kolleger och, hvad som var en ännu större öfverraskning
för huset, äfven för tvisterna mellan utrikesministern
och suveränen samt det hot om afsked, som så länge
sväfvat öfver hans hufvud. Premierministern uppläste för huset
drottningens memorandum. Lord John Russelis tal gjorde
ett stort intryck, medan Palmerstons svar äfven i hans
förtrognaste vänners tankar var matt och intetsägande.
Palmerston syntes i sjelfva verket ej ha det minsta att andraga
till sitt försvar. Han upprepade endast på nytt de skäl
han anfört i sina bref, påstod sig i det hela ha bedömt
den franska krisen riktigt, han hade ej kunnat underlåta att
bilda sig en mening om den, och så vidare. Om
drottningens memorandum yttrade han ej ett ord. Han hade
blifvit ense med sig sjelf, att en tvist mellan en suverän och
en undersåte ej anstod någondera, och han förbigick derför
med afsigtlig tystnad denna del af frågan.

I underhuset och klubbarna var den åsigten nästan
enhällig, att lord Palmerstons bana var afslutad.
»Palmerston är krossad», hette det der allmänt. En eller ett par
dagar efter debatten mötte lord Dalling Disraeli i ryska
ambassadhotellets trappa, och Disraeli yttrade då till
honom: »det fins ej mer någon Palmerston.» Sjelf var dock
Palmerston tydligen af annan mening. De bref han
omedelbart efter sitt fall skref till sina vänner visa honom lika
spänstig och full af tillförsigt som någonsin. Han var
fullkomligt belåten med den vändning sakerna tagit och
afvaktade lugnt hvad han ett par dagar derefter kallade »min
lilla uppgörelse med John Russell». Denna kom äfven förr
än ens han sjelf kunnat ana.


Under hela året 1852 var allmänna stämningen i
England mycket oroad. Landet gjorde alldeles ovanliga
ansträngningar för att hålla sig beredt på en möjlig, ja,
nästan med visshet väntad invasion från Frankrike.
Skarpskytterörelsen såg nu plötsligt dagen. Öfver hela landet
bildades kårer af unga frivilliga. En ofantlig folkentusiasm
helsade bildandet af denna frivilliga armé, hvilken i
början af året erhöll kronans stadfästelse och sålunda blef
en nationalinstitution. Meningen med hela denna rörelse
förklarades genom den franske prinsen-presidentens
långsamma, men stadiga framskridande mot kejsartronen. Det
föregående året hade slutat med hans statskupp. Han
hade fängslat, landsförvist eller nedskjutit sina förnämsta,
motståndare och hade af franska folket begärt ett
presidentskap på tio år, en minister ansvarig inför den
verkställande makten — det vill säga honom sjelf allena — 
samt två politiska kammare, valda genom allmän rösträtt.
Nära fem hundra fångar hade, utan att bli stälda inför
någon domstol, ej ens inför en ståndrätt, afförts till Cayenne.
Paris' gator hade dränkts i blod. Presidenten anstälde ett
»plebiscite», eller en allmän folkomröstning, och fick
naturligtvis allt hvad han begärde. Det var ingen utsigt att
med framgång tvista med herskaren öfver tjugu legioner
och sådana legioner som de, hvilka med så förfärlig verkan
opererat på bulevarderna. Det napoleonska kejsardömet
återstäldes. Presidenten blef kejsare, och prins Ludvig
Napoleon var numera Napoleon III.

Engelska folket kunde omöjligt se allt detta utan oro
och harm. Det kunde ej med likgiltighet se en ny
Napoleon uppstiga till makten. Den napoleonska regimens
särskilda kännetecken var dess fiendskap till England. Den
store Napoleon hade, medan han stod på höjden af sin
makt, gjort till sitt lifs förnämsta uppgift att förödmjuka.
England. Hans planer hade blifvit af England omintetgjorda.
Han hade för sitt fall hufvudsakligen att tacka
England. Han dog som Englands fånge och med sitt hat
till denna makt snarare ökadt än minskadt. Det föreföll
knappast möjligt, att en ny kejsar Napoleon skulle kunna 
uppstiga till makten utan att lifvas af samma hat. En invasion
i England var ej en mycket sannolik händelse, men den var
alls icke en omöjlig händelse. Ju lugnare man nu blickar
tillbaka på ställningen vid denna tid, dess mer nödgas man
erkänna, att en sådan plan åtminstone var tillämnad. Den
allmänna oron i landet var ej en tom panik.

Det var fem särskilda planer, som allmänna meningen
i Europa tillade Ludvig Napoleon när han besteg
kejsartronen. Den första var ett krig med Ryssland, en annan
ett krig med Österrike, en tredje ett krig med Preussen,
en fjerde annekteringen af Belgien. Den femte var
slutligen invasionen i England. Tre af dessa planer blefvo
verkligt utförda. Den fjerde var, som vi nu veta, ämnad
att utföras. Det var sannolikt vårt förbund med Frankrike
för verkställandet af den första som förmådde franske
kejsaren att uppgifva alla tankar på den femte. Han vann
vida mer på ett förbund med oss, än han kunde erhålla
genom något krig emot oss, och han hade föga eller intet
att äfventyra derpå. Men vi behöfva ej derför anse
sinnesstämningen i England 1852 som en tom och ogrundad
panik. Samma stämning gaf sig ett nytt utbrott 1859, när
franske kejsaren plötsligt tillkännagaf sitt beslut att börja
krig mot Österrike. Och det var egentligen först under
denna senare period som skarpskytterörelsen blef en stor
nationel angelägenhet. Men 1852 tog den sin början, och
det var äfven detta år som regeringen beslöt framlägga en
bill om milisens ombildning.

Vår milis var vid denna tid i intet hänseende en kår,
hvaröfver landet hade någon anledning att vara stolt. Den
hade råkat i förfall, ja nästan i upplösningstillstånd. Ingen
uppgift hade kunnat vara lämpligare för någon regering än
att söka återställa den till dess förra duglighet och
anseende. Vi hade för ögonblicket att dragas med ett af våra
små krig, ett kafferkrig, som i en retsam grad drog ut på
tiden och ej heller helt och hållet saknade allvarsamma
militära svårigheter. Det började i december 1850 och var
ej fullkomligt slut förr än i början af 1853. Vår
ställning tillät oss ej att ha våra försvarsanstalter i ett

bristfälligt skick. Men det var ett olyckligt karaktersdrag hos
lord John Russeils regering att inleda en mängd
lagstiftningsåtgärder, icke emedan ministeren efter mogen
pröfning fann dem nödvändiga, utan emedan något måste i
hast göras för att tillfredsställa den allmänna meningen,
och regeringen kunde för ögonblicket ej finna på något
bättre än den första plan som föll henne för. Lord John
Russell framlade följaktligen en milisbill, som var i högsta
grad bristfällig och otillfredsställande. Dess mest utmärkande
drag var, att den ville ersätta den reguliera styrka,
som hittills funnits, med en lokal milis.

Lord Palmerston insåg strax det betänkliga i dessa
förändringar och framstälde ännu samma afton lord John
Russell utvecklade sitt förslag med stor liflighet och
sakkännedom sina anmärkningar emot det. När
Palmerston började sitt tal, ämnade han sannolikt endast kritiskt
behandla de punkter i förslaget, som kunde förbättras, men
under fortgången deraf märkte han allt mer, att han hade
huset med sig. Hvart enda inkast han gjorde, hvar enda
anmärkning han framstälde, ja nästan hvar enda mening
han uttalade framkallade städse växande bifallsrop. Lord
Palmerston såg, att huset ej blott af denna orsak var med
honom, utan äfven af flere orsaker emot regeringen. Ett
par dagar derefter fullföljde han denna första framgång
med föreslående af ett amendement, som gick ut på, att ordet
»lokal» i billen skulle utbytas mot ordet »regulier». Han
föreslog med andra ord, att billen skulle helt och hållet
förändras och återuppföras på en helt annan grund än den
regeringen gifvit den. Anfallet kröntes med framgång.
Peeliterna gingo med Palmerston, protektionisterna följde
honom likaledes, och resultatet blef, att 136 röster afgåfvos
för amendementet och endast 125 emot det. Regeringen
blef slagen med en majoritet af 11 röster. Lord John Russell
gaf genast till känna, att han ej längre kunde stanna qvar
på sin post, då han ej egde landets förtroende.
Tillkännagifvandet var en fullkomlig öfverraskning för huset.
Palmerston försäkrade sig ej ha väntat ett sådant resultat,
men hämden var utan tvifvel icke mindre ljuf för det.

Detta tilldrog sig i februari 1852, och det var ej längre
sedan än december föregående år som Palmerston af John
Russell tvangs att lemna ifrån sig utrikesportföljen.

Russeilska ministèren hade uträttat litet och tagit
initiativ till ännu mindre. Den hade fortsatt Peels system
och öppnat den engelska marknaden för utländskt så väl
som kolonialsocker samt genom navigationslagarnas
upphäfvande satt köpmännen i stånd att till forslande af deras
varor använda utländska fartyg. Den hade gjort ett hälft
och svagt försök till en reformbill och gifvit ett matt
understöd åt bemödandena att skaffa judarne tillträde till
parlamentet. Dess oväntade fall från makten väckte hos
nationen föga deltagande. Lord Palmerston kom dock ej
nu tillbaka till styret. Han skulle, om han velat, kunnat
med lord Derby ingå i regeringen. Men lord Derby, som,
i förbigående sagdt, ärft denna titel vid faderns död året
förut, talade ännu om, att vid ett nytt val underställa
frihandelspolitiken landets dom, och med en sådan plan ville
Palmerston naturligtvis ej ha något att skaffa. Lord Derby
försökte fruktlöst flere kombinationer och måste till
slutsexperimentera med ett kabinett af rena protektionister.
Han måste öfvertaga regeringen, icke emedan han önskade
det eller någon annan särskildt önskade se honom i spetsen,
för ärendena, utan endast och allenast emedan det ej
fansnågon annan, som kunde åtaga sig uppdraget. Den
minister lord Derby lyckades få till stånd var ej en stark
minister. Lord Palmerston skildrade den som bestående af två
män af betydenhet, Derby och Disraeli, och ett antal nollor.
Med undantag af dessa två hade den ej en enda man af
någon politisk förmåga och knappast en enda med någon
politisk erfarenhet. Till lordkansler hade den en skicklig
jurist, lord St. Leonards, men han var som politiker
ingenting. Regeringens återstående medlemmar voro
aktningsvärda godsegare. Hennes chef var som politiker fullt ut
lika märkvärdig för sina häpnadsväckande blunders som för
sin glänsande vältalighet.

Hvad Disraeli sjelf beträffar, gör man sig ej skyldig
till öfverdrift, då man säger, att många af hans eget

parti långt mer fruktade hans snille än den medelmåttiga
begåfningen hos hans kolleger. Det är äfven under de
bästa omständigheter ingen angenäm befattning att stå i
spetsen för en regering, som endast existerar på
underhusets nåd: en minister, som befinner sig i minoriteten och
endast sitter qvar emedan ingen annan vill öfvertaga
ansvaret. Det är en stor sällsynthet, att någon öfvertager
ledarskapet i underhuset, som ej förut suttit i regeringen,
men Disraeli blef samtidigt för första gången både
minister och ledare i underhuset. Han ingick i lord Derbys
minister som skattkammarkansler. Bland de många
talanger ryktet tillagt honom hade det hittills ej fallit någon
enda af hans beundrare in att äfven räkna den för
bemästrande af siffror.

Utom alla en minoritet-ministèrs vanliga svårigheter
hade lord Derbys regering äfven att dragas med den, som
låg i obetydligheten och oerfarenheten hos nästan alla dess
medlemmar. Qvickhufvuden döpte den nya regeringen till
»Who? Who? ministèren.» Förklaringen på detta bisarra
öknamn ligger i en anekdot, som då allmänt berättades om
hertigen af Wellington. Hertigen, sades det, var ytterst
angelägen att af lord Derby få så tidiga underrättelser som
möjligt om sammansättningen af hans kabinett. Man hörde
honom i öfverhuset fråga den nye premierministern om
namnen på hans tillämnade kolleger. Hertigen, som var
betydligt döf, talade, i likhet med de flesta döfva personer,
mycket högt och måste naturligtvis äfven svaras med samma
starka höjning af rösten. Hvad som var ämnadt att endast
hviskas fram hördes nu derför af hela huset. För hvarje
namn lord Derby nämde frågade hertigen ifrigt och
förvånad: Hvem? Hvem? (Who? Who?) Efter hvarje nytt
namn kom samma fråga. De flesta af de nya ministrarne
voro tydligen för lord Wellington alldeles obekanta
personer. Historien kom ut, och lord Derbys regering blef man
och man emellan bekant under namnet »Who? Who? ministèren.»

Lord Derby öfvertog makten med öppet uttalad afsigt
att draga skyddstullsfrågan under ny behandling. Men han

hade knapt tillträdt sitt embete, förr än han fann, att blotta
antydningen om en sådan afsigt ofantligt ökat hans
svårigheter. I samma ögonblick lord Derby utkastade denna
olyckliga vink, började frihandlarne åter sluta ihop sina
led. Hvar enda vecka som gick gaf honom ett nytt bevis
på det misstag han begått, när han beslöt sig för en
sådan plan som skyddsfrågans återupplifvande. Hvarje
utsigt regeringen eljest skulle kunnat ha att med framgång
bjuda spetsen åt de svårigheter, som reste sig i hennes väg,
blef henne derigenom helt och hållet beröfvad. Frihandelsligan
återupprättades. I lord John Russelis bostad vid
Chesham Place hölls ett möte af liberala underhusledamöter,
der man beslöt tvinga regeringen att öppet uttala
sig i frågan om skydd och frihandel. Beslutet skulle dock
varit något svårt att verkställa, då regeringen ej hade
någon politik i frågan att framlägga och endast tänkte
rådfråga landet som man rådfrågar ett orakel. När
skattkammarkanslern utvecklade sin finansplan, erkände han de
närmast föregående årens ökade välstånd med en salvelse
som visade, att han åtminstone ej hade för afsigt att kasta
öfver ända en politik, som i så hög grad bidragit till detta
välstånd. Disraelis tal behagade peeliterna och de liberala
långt mer än hans chef och många af hans anhängare.
Det var i sjelfva verket ett litet mästerstycke, och det
väckte en angenäm öfverraskning, att en person, som i
många riktningar visat sig vara i besittning af stor
förmåga, äfven befunnits vuxen det ovana och föga tilltalande
värfvet att handtera torra fakta och siffror.

Disraelis finansplan gick helt enkelt ut på att låta
sakerna vara som de voro och att som en provisorisk åtgärd
bibehålla inkomstskatten för ett år till, medan han företog
den fullständiga granskning af landets finansiella ställning,
som, efter hvad han lät förstå, han alls icke ansåg
öfverstiga sina krafter. Ingen hade någon bättre plan att
föreslå, och den nye kanslern drog sig sålunda med heder ur
spelet. I det hela gjorde den nya regeringen sin sak ej
illa under denna sin pröfvotid. Hon framlade och genomdref
en milisbill, hvarvid hon erhöll ett kraftigt understöd

af lord Palmerston, och hon gaf en konstitution åt Nya
Zeeland. I början af juli prorogerades parlamentet, och
upplösningen egde rum. Valen utmärktes af mycket
allvarsamma oroligheter i många delar af landet. På Irland
särskildt gingo partilidelserna i höga vågor. Godsegarne
och polisen voro på den ena sidan, presterna och massan
af befolkningen på den andra, och på flere ställen gick det
ända till blodsutgjutelse. På Irland rörde sig dock ej
tvistefrågan om frihandel eller skydd. Den fråga, som
oroade de irländska valkretsarna, var i första rummet den
om arrendatorernas rätt; mycken bitterhet fans dessutom
qvar från striderna om kyrkotitelsbillen.

Efter valen hördes ingenting mer om skyddssystemet
eller om möjligheten att få dess grundsatser upptagna till
ny behandling. Disraeli kastade det ej blott öfver bord,
utan förklarade äfven helt käckt, att ingen kunnat
rimligen misstänka regeringen för att vilja föreslå en återgång
till de 1846 upphäfda lagarna. Den tid var förbi, tillade
han, då en så utdömd politik kunde det minsta intressera
folket här i landet. Valen gjorde föga eller intet för
regeringen. Hon vann väl några få röster, men hon var
fortfarande en minoritetsministèr, en minister på nåder. Det
var tydligt för alla, att hennes tillvaro som minister endast
var en fråga om dagar. Ryktet var redan i verksamhet för
att skaffa henne efterträdare, och det var tydligt, att en ny
regering endast kunde bildas genom något slags koalition
mellan whigarne och peeliterna.

Bland de nya valens märkligare tilldragelser var
Macaulays återinträde i underhuset. Edinburgh valde honom
på ett sätt, som var synnerligt smickrande för honom och
hedrande för det sjelft. Han hade i några år varit
frånvarande från parlamentet. Meningsskilnader hade uppstått
mellan honom och hans kommittenter, och följden deraf
var, att vid 1847 års val Macaulay i Edinburgh endast fick
tredje rummet på vallistan. Nederlaget gick honom djupt
till sinnes. Han skulle lätt kunnat finna en annan valkrets,
men hans sårade stolthet påskyndade verkställandet af en
plan, hvarmed han sedan någon tid umgåtts, att draga sig 
tillbaka från det offentliga lifvet och helt och hållet egna
sig åt literära arbeten. Han stannade derför utanför
parlamentet. Återvalet 1852 var från Edinburghs sida helt
och hållet frivilligt. Edinburgh var angeläget att
godtgöra sitt misstag. Macaulay å sin sida ville endast låta
förmå sig till en förklaring, att om Edinburgh af sig sjelft
valde honom, han skulle anse det för en mycket stor heder,
men han ville ej taga något steg för att begära denna
ynnest. Han kände ingen längtan efter att komma in i
parlamentet igen, sade han, och fann sig mycket lycklig i
sin tillbakadragenhet. Edinburgh valde honom på dessa
vilkor. Hans helsa tillät honom ej länge att tjena det,
men så länge han satt qvar i underhuset, var det som
ledamot för Edinburgh.

Den 14 september 1852 dog hertigen af Wellington.
Hans slut var synnerligt lugnt och stilla. Han föll i sömn
kl. en qvart öfver 3 eftermiddagen på Walmer Castle, och
han vaknade ej mer. Han var en mycket gammal man —
på sitt åttiofjerde år — och hans död var helt naturligt
sedan länge med visshet motsedd. Det oaktadt väckte den,
när den kom på detta stilla och milda sätt, en djup rörelse
hos allmänheten. Ingen annan har på vår tid innehaft
den ställning i England, som hertigen af Wellington i mer
än en mansålder intagit. Den plats han tillvunnit sig var
alldeles ensam i sitt slag. Hans stora bragder tillhörde
en förfluten tid. Han hade knappast något af en statsman.
Han kände föga och vårdade sig ännu mindre om hvad
som kallas statskonst, och såsom administratör hade han
begått många misstag. Men det förtroende nationen satte
till honom som rådgifvare var alldeles oinskränkt. Det
föll aldrig någon in att tänka, att hertigen af Wellington
i något steg han tog eller något råd han gaf drefs af någon
annan bevekelsegrund än nit för statens väl. Hans
lojalitet mot suveränen hade något gammaldags trohjertadt och
rörande uti sig. Det var en blandning af personlig tillgifvenhet
med hängifvenheten hos en statens tjenare, hvilken
gaf en viss romantisk värdighet, åt hållningen och karakteren
hos en man, hvars skaplynne eljest hade mycket litet

af det poetiska och sentimentala. I politiken hade han
blott en enda, allt beherskande tanke, den, att drottningens
regering skulle på ett värdigt och tillfredsställande sätt
föras. För att ej hindra drottningens regering uppgaf han
gång på gång sina käraste öfvertygelser, sina mest inrotade
fördomar. Denna enkla trohet, som stundom gaf sig ett
något bisarrt uttryck, uträttade ofta lika mycket som en
hög statskonst och hjelpte honom mer än en gång att rädda
regeringen och landet ur svårigheter, i hvilka en vida större
politisk förmåga än hans skulle kunnat ohjelpligt snärja
in sig.

Det var denna enkla och aldrig svikande hängifvenhet
för det allmänna bästa som gjorde, att Englands folk
beundrade och vördade honom. Han hade ej hvad som skulle
kunna kallas ett älskvärdt lynne, och likväl höll nationen
af honom. Han var kall och tvär i sitt sätt och tycktes i
allmänhet ej ha en gnista af varmare känsla uti sig. Detta
kom sig dock ej af brist på förmåga att fästa sig vid
menniskor. Tvärtom var han både varm och trofast i vänskap,
och äfven i det offentliga hade han mer än en gång gifvit
fritt lopp åt känsloutbrott, som en främling aldrig skulle
väntat af en man med denna kalla och stela hållning. När
sir Robert Peel dog, talade Wellington om honom hos
lorderna under tårar, som han ej gjorde sig mödan att dölja.
Men i hans vanliga hållning fans föga af det sätt, som gör
en person afgudad af folket. I hans väsen fans ingenting
om bländade eller glänste, ingenting fängslande eller
behagfullt. Han var torr, kall, tillbakadragen. Och likväl
höll folket af honom och litade på honom och höll kanske
af honom särskildt derför, att dess förtroende till honom
var så oinskränkt. Nationen var ej otacksam. Hon hopade
hedersbevisningar på Wellington och skulle velat hedra
honom ännu mer, om hon vetat hur. Hon gaf honom
sin nästan obetingade beundran. Vid hans död sökte hon
gifva honom en offentlig begrafning sådan ingen hjelte
ännu erhållit.

Det nya parlamentet inkallades i november. Det införde
i Englands offentliga lif en man, som sedermera spelade en

framstående roll i vår politik och hvars skarpa hufvud och
stora talarförmåga en tid tycktes lofva honom en ställning
knappast underlägsen någon annan mans i underhuset.
Denne man var Robert Lowe, hvilken återvändt från en af
de australiska kolonierna för att inträda i hemlandets
politiska lif. Lowe var utrustad med en hög klassisk
bildning och en talarförmåga, som, trots några brister
utförandet, gjorde honom till en debattör af allra första
ordningen. Särskildt var han en mästare i handterande af
sarkasmens, hånets och invektivets vapen. Han var liberal
i alla frågor som rörde fri forskning och bekämpade alla.
band på undervisningens frihet och alla konstlade hinder
för fortkomsten på en bana; men han hade en afsky för
demokratiska läror, som gick nästan ända till mani. Med.
hela styrkan af ett temperament, som var särdeles benäget
för intellektuelt högmod, föraktade han på en gång
landsbygdens tories och städernas radikala. Hans åsigter voro
i allmänhet mera negativa än positiva. I politiska frågor
syntes han ej ha synnerligt utpräglade åsigter af
någotdera slaget. För abstraktioner, vädjande till känslan och
alla slags subjektiva meningar hyste han en afgjord
vedervilja. Om förakt för de intellektuella bristerna hos en
motståndare eller en bekämpad åsigt kunnat skapa en
politiker, skulle Robert Lowe otvifvelaktigt förtjent detta namn.
I politiken är det dock ej nog att kunna kritisera. Mart
måste äfven sjelf kunna skapa, kunna omdanande inverka
på andras vilja, ingå kompromisser, leda medan man synes
följa, ofta äfven följa medan man synes leda. Af dylika,
egenskaper hade Lowe ingen enda. Han blef aldrig mer
än en stor parlamentarisk kritiker af det bittra och
sarkastiska slaget.

Nästan omedelbart efter det nya parlamentets öppnande
framlade Villiers en resolution, som ej blott band
underhuset vid en frihandelspolitik, utan äfven uttalade ett
slagsklander öfver alla som hittills ej insett dess värde. Detta.
steg ansågs nödvändigt, och det blef i sjelfva verket äfven
nödvändigt genom de misstag, hvartill lord Derby gjort sig
skyldig, och de tomma förhäfvelserna från några af hans

mindre ansvariga anhängare. Hade resolutionen antagits,
skulle ministeren nödgats afgå. Men lord Palmerston
framstälde ett amendement, som gaf den en utväg till en mer
eller mindre hedrande reträtt. Denna resolution förband
huset till »ett fast vidhållande och en klok utsträckning af
det obehindrade varubytets politik», men innehöll intet
lofprisande af 1846 års lagstiftning med deraf följande
fördömande af dem som bekämpat denna lagstiftning.
Amendementet antogs af alla utom den lilla skaran oförsonliga
protektionister: 468 röstade för, endast 53 mot det, och
protektionismen uppstämde sin dödsklagan.

Det oaktadt lefde regeringen endast på nåder. Det
var en allmän väntan, att i det ögonblick Disraeli framlade
en egen finansplan ministerens öde skulle vara afgjordt.
Så blef äfven händelsen. Disraeli gjorde en finansiel exposé,
som vitnade om en märkvärdig förmåga att handtera siffror.
Den skicklighet, hvarmed skattkammarkanslern redogjorde
för sina förslag och handskades med sina siffror, öfvertygade
många äfven af hans afgjordaste motståndare, att han
hade förmåga att uppgöra en god budget, om blott vilkoren
för hans partis tillvaro tilläte honom. Men kabinettet som
han tillhörde hade kommit till makten under särskilda
förbindelser till landtpartiet och de små jordbrukarne. De
kunde ej underlåta att göra något försök i riktningen af
en särskild lagstiftning för de senare. De måste
åtminstone gifva sig sken af att göra någonting för dem. När
Disraeli beslöt sig för en åtgärd till förmån för
landtmannaintresset, måste han haft fullkomligt klart för sig, att
han derigenom gjorde alla frihandlarne och peeliterna till
sina fiender, och han visste på samma gång, att om. han
försummade landtmannapartiet, han undergräfde marken
under sina fötter. Hufvuddraget i hans budget var
nedsättandet af afgiften på malt och höjandet af den på
boningshus. Nedsättningen skapade en brist, för hvars
betäckande afgiften på boningshus måste fördubblas. Planen
var helt och hållet förfelad. Landtmännen frågade ej
mycket efter den nedsättning som gjorts till deras förmån;
men de som måste betala den med dubbel beskattning voro

ytterst uppbragta. Whigarne, peeliterna, frihandlarne och
sådana af partierna oafhängiga ledamöter som Robert Lowe
och Bernal Osborne föllo alla öfver Disraeli. Det blef en
strid à outrance. Men det var en strid som förträffligt
lämpade sig för Disraelis skaplynne, och under hela sin
parlamentariska bana fäktade han aldrig så väl, som när
han fick gifva fritt spelrum åt förtvinans mod.

Debatten var en af de intressantaste i sitt slag, som
någonsin förekommit i parlamentet på vår tid. Upphetsningen
var stark å båda sidor, och stridsifvern ovanligt het.
Disraeli var lifvad af förtvinans hela kraft och befann sig
tydligen i den stämning, der man hvarken ger eller tar
pardon. Huset hade knappast hört det sista ordet af
Disraelis bittra och lidelsefulla tal förr än, kl. 2 på morgonen,
Gladstone sprang upp för att svara honom. Och nu
började denna långa parlamentariska duell, som ej visste af
någon vapenhvila förr än när i slutet af 1876 års session
Disraeli för sista gången gick öfver underhusets tröskel för
att hädanefter som lord Beaconsfield intaga sin plats bland
peererna. Vapenskiftet denna första händelserika natt var
ett glänsande skådespel. De som ansett omöjligt, att någon
efter Disraelis tal skulle kunna göra intryck på huset,
måste erkänna, att Gladstones oförberedda svar gjorde ett
ännu större. Huset skred till votering omkring kl. 4 på
morgonen, och regeringen blef slagen med en minoritet af
19 röster. Ännu samma dag ingaf ministèren formligen
sitt afsked. Några dagar derefter bildades koalitionsministèren.
Lord Aberdeen blef premierminister, lord John
Russell öfvertog utrikesportföljen, lord Palmerston blef
inrikesminister och Gladstone skattkammarkansler. Det väckte
ej liten öfverraskning, att lord Palmerston mottagit en sådan
plats som inrikes statssekreterarens. Hans namn hade
blifvit införlifvadt med Englands utrikespolitik, och det
troddes ej, att han hyste det ringaste intresse för de ärenden
som höra under inrikesdepartementet. Men Palmerston
ville ej bli utrikesminister på andra vilkor än sina egna,
och dessa vilkor kunde då ej komma i fråga.

Af den nya regeringens medlemmar var det i främsta
rummet skattkammarkanslern som vid sig fäste det allmänna
intresset. Gladstone var ännu en ung man, åtminstone i
parlamentarisk mening. Han var endast fyrtiotre år. Hans
bana hade varit i alla hänseenden märkvärdig. Han hade
mycket tidigt inträdt i det offentliga lifvet och allt sedan
sitt tjuguförsta år varit en framstående debattör i
underhuset. Gladstone var född i Liverpool och son till sir
John Gladstone, en skotte som grundat ett stort
handelshus i denna Merseys sjöhamn. Han kom helt ung in i
parlamentet som protégé af Newcastle-familjen, och fäste sig
snart med trogen tillgifvenhet vid sir Robert Peel. Hans
finansiella insigter, hans förtrogna kännedom om handelns
och affärslifvets behof, hans borgerliga härkomst, allt bidrog
att mellan honom och hans store ledare skapa en andlig
frändskap. Han blef med Peel frihandlare. Eget nog, var
han ej i underhuset under den session då frihandelsstriden
utkämpades. Då han ändrat åsigter med sin ledare, kände
han en naturlig motvilja för att utbedja sig familjen
Newcastles understöd vid valet för den köping, han hittills
genom dess inflytande representerat. Men med undantag
af denna korta mellantid kan hela hans bana anses för en
enda lång parlamentarisk framgång. Han erkändes från
första början som en glänsande debattör, hvilken lofvade
att bli en talare; men det första verkligt stora tal
Gladstone hållit var hans nyss omnämda svar till Disraeli den
minnesvärda decembermorgonen. Detta tal stälde honom
genast i de engelska talarnes allra främsta led. Då visade
han måhända för första gången i hela dess styrka den stora
egenskap, i hvilken han som parlamentarisk talare i vår
tid aldrig blifvit upphunnen: den slagfärdighet, som ej
tyckes behöfva någon förberedelse, utan kan liksom
instinktmässigt i ett gifvet ögonblick föra fram i striden alla sina
bevis, samt den vidunderliga lätthet, hvarmed han låter de
vältaligaste ord flöda öfver sina läppar med lika liten
ansträngning, som han endast andades.

När Gladstone kort efter koalitionsministerens bildande
framlade sin första budget, ansågs den för en ordentlig

kuriositet bland finansplaner. Den var ett mästerstycke, som
tillhörde konstens område. Talet upptog flere timmar, och
ingen af åhörarne önskade säkerligen, att det skulle varit
en enda mening kortare. Och hvar gång han sedermera
upprepade samma kraftprof, vann han alldeles samma
framgång. Den första utmärkande egenskapen hos
Gladstones talarkonst var hans utsökta stämma. En sådan
stämma kunde gifva intresse äfven åt det alldagligaste och
breda ett trollskimmer öfver den torraste prosa. Hon var
synnerligt ren, klar, metallisk och välljudande och syntes
aldrig behöfva den minsta ansträngning för att fylla äfven
det största rum och tränga äfven till de längst bort ståendes
öron. Det var ej en högljudd stämma eller en stämma af
synnerligt omfång, men stark, vibrerande och silfverklar.
Orden understöddes alltid af en kraftig aktion och talarens
djupa blixtrande ögon. Det kan ej nekas, att Gladstones
underbara lätthet att tala stundom ledde honom på afvägar.
Ordflödet var ofta så stort, att det blef en brusande ström,
som ryckte talaren sjelf med sig. Gladstone måste betala
sin lätthet att tala med faran att tala för mycket. Stundom
kunde han veckla in en mening i parentes inom parentes,
tills åhörarne började frukta, att han aldrig skulle hitta
ut ur denna labyrint; men talaren lyckades alltid reda
härfvan och föra meningen till ett klart och logiskt slut.

Ofta gaf dock denna väldiga ordström en obeskriflig
kraft åt talet. Vid ställen af djup indignation, der orden
som hammarslag följde tätt på hvarandra, med en rikedom
som syntes outtömlig, öfverväldigades åhöraren ordentligt
af deras framvältande massa och ständigt skiftande mångfald.
Afbrott gåfvo honom endast en ny sporre och tycktes
förse honom med nya förråd af argument och exempel.
Replikerna sprungo af sig sjelf till hans läppar. Gladstone
hade ej mycken humor af det lätta och lekande slaget, men
hans retorik saknade ej en viss sarkasmens kraft. Allt
hvad han sade präglades af det fullaste allvar. Ämnet
måtte vara stort eller litet, inlade han deri hela sin själ.
I ett tal till en samling skolgossar yttrade han en gång,
att en gosse, när han springer, alltid bör springa det

fortaste han kan, och när han hoppar, alltid taga de längsta
hopp han kan. Och hans egen bana var en tillämpning
af denna maxim. Han kunde tydligen ej fatta, att en
person kan springa eller hoppa allt efter som det för
ögonblicket faller honom in. Han uppbjöd alltid hela sin
glänsande förmåga. Sannolikt har ingen hvarken förr eller
sedan förenat så många röstens, sättets, föredragets,
bevisningens, stilens, tankens och passionens gåfvor som
Gladstone.

Gladstone växte långsamt in i liberala åsigter. Vid
den tid då han ingick i koalitionsministeren ansågs han
ännu för en tory, som endast lemnat det konservativa lägret
och slutit sig till denna ministèr, emedan den var en
koalition. Och då han många år derefter af den förre lord
Derby uppmanades att ingå i en af honom bildad ministèr,
ansågs ej heller detta tillbud som en orimlighet. Den första
stöten till sin omvändelse fick han sannolikt, då han jemte
sin chef blef från protektionist frihandlare. När ett sådant
hufvud som Gladstone såg, att hans och hans partis
traditionella politik i en riktning lidit skeppsbrott, var det
helt naturligt, att han skulle börja undersöka dess hållbarhet
äfven i andra riktningar. När Gladstone öfvertygat sig,
att det ej fans någon sådan lag som den protektionisterna
kallade skyddsprincipen, att den var en ren humbug, och
att tron på den var en nationalekonomisk irrlära, kunde han
omöjligt undgå att äfven börja tvina på sanningen af hela
det politiska system, hvaraf den endast utgjorde en del.

Måhända drefs han äfven till liberala åsigter i hemlandet
genom närmare bekantskap med de frukter, som det
motsatta systemet burit i utlandet. Han gjorde den
liberala saken i Europa en minnesvärd tjenst genom sin
vältaliga protest mot den barbariska behandlingen af baron
Poerio och andra liberala i Neapel, hvilka inspärrades i
fängelse af den neapolitanske konungen — en protest
hvilken Garibaldi sedan förklarade ha varit den italienska
frihetens första väckande trumpetstöt. Genom att sålunda göra
friheten och Europa en tjenst främjade han äfven sin egen
andliga utveckling. På samma gång han hjelpte till att

frigöra Neapels folk, frigjorde han äfven sin egen ande.
De hånfulla beskyllningar, som vanligen göras offentliga
män hvilka ändrat öfvertygelse, riktades knappast
någonsin mot honom. Äfven hans fiender insågo, att den
bevekelsegrund, som ständigt dref honom, var en samvetsgrann
ifver att göra det rätta. Det värsta som sades om honom
var, att han hade allt för brådtom och att hans hjärna
arbetade alldeles för rastlöst. Han var essayist, kritiker,
lärd kommentator af Homerus, dilettant i skön konst, musik
och keramik, han var teologisk polemiker, nationalekonom,
finansman, en praktisk administratör, hvars förmåga att
beherska detaljer knappast någonsin blifvit öfverträffad;
han var slutligen statsman och talare. Ingen kan försöka
sig på så mycket utan att någon gång göra sig till mål för
sarkasmen. Det djupa allvaret i Gladstones hela väsen
räddade honom dock från det vanliga straffet för en sådan
mångsidighet.

Ännu är han dock endast den unge statsman, som
nyss var de allvarligare och solidare konservatives
förhoppning och på hvilken de ännu ej helt och hållet upphört
att tro. Koalitionsministèren var så sammansatt, att en
person som ingått uti den dermed ej nödvändigt ansågs ha
spikat fast sin flagga vid masten. Mer än en af Gladstones
äldsta vänner och politiska meningsfränder hade plats
deri. Ministèren kunde på goda skäl kallas en »alla
talangernas ministèr.» Med undantag af den förre lord Derby
och Disraeli inneslöt den nästan alla män med verklig
förmåga inom båda de stora partierna. Manchesterskolan hade
naturligtvis ingen plats der; det var ännu ingen utsigt till,
att hon skulle erkännas som ett af de element, af hvilka
ens en koalitionsministèr kunde sammansättas.


<chapter name="ELFTE KAPITLET.
Krimkriget.">
ELFTE KAPITLET.

Krimkriget.

I fyrtio år hade England haft fred. Det hade visserligen
varit små krig här och der med några af de asiatiska
och afrikanska grannarne, men allt sedan Waterloo hade
England ej vetat af något verkligt krig. Den nya
generationen växte upp i en lycklig tro, att krig, liksom
bärandet af rustning, vore någonting för alltid förflutet. Under
alla kontinentens skakningar hade England förblifvit lugnt.
Liksom en ny generation hade äfven en ny skola vuxit
upp. Full af förtröstan, men äfven af en klok praktisk
logik, lärde denna skola med stor vältalighet och god verkan,
att bruket att slita internationella tvister med svärdet vore
barbariskt, dyrt och enfaldigt ej mindre än brottsligt.
Bruket att duellera hade i England helt och hållet dött ut.
Hvarför skulle det då vara så orimligt att tro, att krig
mellan nationerna snart skulle bli någonting lika föråldradt?

Åt en sådan tro hängaf sig åtminstone ett mycket stort
antal intelligenta personer vid den tid då koalitionsministeren
bildades. Den stora mängden instämde tyst i samma
tro, utan att tänka så synnerligt mycket deröfver. De hade
aldrig på sin tid sett England inveckladt i något europeiskt
krig, och det var naturligt att antaga, att hvad de hittills
ej sett skulle de ej heller hädanefter få se. Plötsligt
stördes nu hela denna lyckliga lugna tro af den österländska
»frågan» — frågan om hvad som borde göras med sydöstra
Europa. Visst var, att sakerna ej kunde förblifva i det
skick, hvari de då befunno sig, men det var också det enda
vissa. Den osmaniska makten hade i många århundraden
varit bofast i sydöstra Europa. Turken hade många af en

stor krigisk eröfrares egenskaper och dygder, men han
saknade anlag, ja äfven sinne för fredens konster. Han tänkte
aldrig på att assimilera sig med dem han besegrat eller
dem med sig. Turkarne voro ej i regeln förtryckare mot
de folk, som lefde under deras välde, ej heller förföljde de
af grundsats de trosläror de ansågo kätterska. Tid efter
annan hände visserligen, att ett plötsligt utbrott af fanatisk
grymhet mot någon underlydande sekt väckte Europas fasa
och påminde det, att den eröfrare, som slagit sig ned i dess
sydöstra hörn, ännu var en barbar, som ej hade någon
plats i det civiliserade lifvet. Men i regeln var turken
benägen att med likgiltigt lugn se ned på de religiösa
dårskaperna hos de kätterska folk, som ej trodde på profeten.
De voro från hans sida mer föremål för ett medlidsamt
förakt än för vrede.

En tid skulle utan tvifvel alla det civiliserade Europas
makter med glädje sett turkarne utdrifna från vår verldsdel.
Men turkarne voro i många mansåldrar öfvermäktiga,
och det såg en tid lika sannolikt ut, att de skulle jaga ut
europeerna. När den turkiska makten började förfalla och
hennes anfallskraft var bruten, skulle man trott, att vestra
Europas makter skulle sökt att på ett eller annat sätt göra
sig af med dessa asiatiska främlingar. Men under tiden
hade Europas tillstånd betydligt förändrats. Ingen som ej
omedelbart lydde under turkens välde var längre rädd för
honom, och andra anfallskraftiga stater hade under tiden
uppstått. Det misstroende, som dessa stater hyste till
hvarandras afsigter, blef ett säkrare bålverk för turkarne än
den krigsstyrka de ännu kunde uppställa. Det ryska
väldets tillväxt var ensam tillräcklig att ändra problemets
hela utseende.

Ingen politisk företeelse i vår tid har varit märkligare
än Rysslands plötsliga uppstigande. För några mansåldrar
sedan var Ryssland bokstafligen en inlandsstat. Det var
instängdt midt i östra Europa som i ett fängelse. Peter
den stores snille, förslagenhet och djerfhet nedbröto först
de trånga gränser, hvaraf Ryssland vid hans tronbestigning
var inneslutet, och utflyttade dess råmärken till hafvet.

Han följdes efter ett par regeringar af den största qvinna,
som sannolikt någonsin suttit på en tron, vår egen Elisabet
ej ens undantagen. Katarina II följde med sådan
framgång Peter den stores exempel, att hon utsträckte de ryska
gränserna äfven i riktningar dit han ej förmått framtränga.
Vid slutet af hennes regering var Ryssland en af Europas
stormakter, berättigad att underhandla på jemlik fot med de
stoltaste af kontinentens stater. I olikhet med Turkiet
hade Ryssland alltid visat ett stort begär att tillegna sig
vetenskapens och civilisationens senaste framsteg. En
nation, som eftersträfvar att synas mer civiliserad än hon
i sjelfva verket är, slutar mycket ofta med att bli mer
civiliserad än hennes grannar någonsin trott henne om.

Krigen mot Napoleon bragte Ryssland i nära förbund
med England, Österrike, Preussen och andra stater med
en gammal och högt utvecklad civilisation. Det erkändes
vara en värdefull vän och en högst fruktansvärd fiende.
Småningom blef det tydligt, att det kunde vara anfallande
lika väl som konservativt. Efter en tid blef det en
fastrotad öfvertygelse hos det vestra Europas liberalism, att
Ryssland var det största hindret för spridningen af
demokratiska ideer. Turkarne voro i detta hänseende
jemförelsevis oskadliga. De voro nu mycket belåtna, om blott
deras starke och orolige granne ville lemna dem i fred. Men
de kommo på mer än en punkt i en alldeles särskild kollision
med Ryssland. Många af det europeiska Turkiets provinser
hade en befolkning af slavisk stam och grekisk religion.
De voro således i dubbelt hänseende befryndade med det
ryska folket, och det sätt hvarpå Turkiet behandlade dessa
provinser var derför en ständig källa till tvister mellan
Ryssland och sultanens regering. Ryssarne äro ett mycket
religiöst folk. En rysk kejsare kunde ej bli omtyckt, om
han ej uttalade sin fasta föresats att beskydda Turkiets
kristna befolkningar. Mycket af detta nit var sannolikt
uppriktigt från det ryska folkets och större delen af de ryska
statsmännens sida. Men de andra europeiska staterna
började misstänka, att med de välvilliga afsigterna att skydda
Turkiets kristna befolkningar kunde blanda sig en önskan

att utsträcka Rysslands gräns i en ny riktning, mot söder.
Europa hade sett, genom hvilken blandning af
förslagenhet och djerfhet Ryssland lyckats utsträcka sitt
välde till hafvet i andra riktningar, och det började nu bli en
allmän tro, att det nästa målet för dess ärelystnad skulle
bli besittningen af Bosporen och Konstantinopel. Det
sades, att ett af Peter den store efterlemnadt testamente
ålade hans efterträdare att rikta alla sin politiks
ansträngningar mot detta mål. De finge aldrig slappas i sina
bemödanden att vidga Rysslands gräns i norr till Östersjöns, i
söder till Svarta hafvets stränder och framtränga så långt,
som möjligt i riktningen mot Konstantinopel och Indien..

Det var helt naturligt en uppgift af stor vigt för andra,
europeiska makter att vaka öfver, att den osmaniska
regeringens brister ej gjordes till en förevändning för Ryssland
att drifva igenom sina förstoringsplaner. I främsta rummet
var naturligtvis England intresseradt af att bevaka alla.
rörelser, som på något sätt hotade den stora stråkvägen till
Indien, och ännu mer allt, som kunde äfventyra dess lugna,
och trygga besittning af Indien sjelf. England, Ryssland
och Turkiet liknade i ett hänseende hvarandra: de voro
alla tre på en gång asiatiska och europeiska makter. Men
de dagar, då Turkiet kunde anfalla någon stor stat, voro
längesedan förbi. Deremot syntes någonting liknande en
naturlig antagonism råda mellan England och Ryssland i
Orienten. Ryssarne utsträckte sin gräns mot vårt indiska
välde. Våra officerare och diplomatiska utskickade
inberättade, att de oupphörligt stötte på nya bevis på ryska
stämplingar i Centralasien. Vi ha redan sett, hvilket
inflytande Rysslands verkliga eller misstänkta intriger hade på.
ledningen af vår politik i Afghanistan. Det var till stor
del i följd af dessa farhågor som hos vissa statsmän och
klasser här i landet utbildade sig en öfvertygelse, att
upprätthållandet af det turkiska rikets integritet vore en pligt
för England.

Kort uttryckt, var sakernas ställning denna: Ryssland
befann sig i följd af religiös och nationel sympati med
Turkiets kristna befolkningar i ständig opposition till

Turkiet, England genom sina asiatiska besittningar i samma
ställning till Ryssland. En kris utbröt slutligen, som.
förvandlade denna stridighet i intressen till öppen fiendskap.

Denna kris inträffade under de senare åren af kejsar
Nikolais regering. Han såg dess början, men ej dess slut.
Nikolai var en man af en märkvärdig karakter. Han hade
många af en asiatisk despots egenskaper: en stark
ärelystnad, ett våldsamt och nyckfullt lynne, en djerf, men
stundom äfven vankelmodig vilja. Han hade många
högsinnade och ädla drag, äfven ryck af blidhet och mildhet.
Inom hans familj gick i arf en viss sinnesretlighet, som
hos några af dess medlemmar bröt ut i verklig galenskap.
Kejsaren var en tid mycket populär i England. Han hade
besökt drottningen och genom sin resliga gestalt, sitt
ståtliga utseende, samt den blandning af värdighet och
förbindlighet han inlade i sitt sätt gjort ett mäktigt intryck
på alla han kom i beröring med. Han talade som han ej
hade någon högre ärelystnad än att bli en nära bundsförvandt
till England. När han ville uttrycka hvad han ansåg
för den högsta grad af lojalitet och heder, talade han alltid
om »en engelsk gentlemans ord». Det kan i sjelfva verket
vara föga tvifvel om, att kejsaren uppriktigt önskade stå i
godt förhållande till England och ej förr än i sista
ögonblicket hade en aning om, att den väg han gick var en
som England aldrig skulle samtycka att beträda. Hans
bror och företrädare hade stått i nära förbund med
England, hans eget ideal för en hjelte var hertigen af
Wellington, och han hade kommit till den öfvertygelsen, att
om en delning af Turkiet skulle ega rum, England och
han bäst skulle sörja både för sina egna intressen och
verldsfreden genom att göra upp saken på tu man hand
med hvarandra.

När Nikolai 1844 för andra gången besökte England,
hade han flere samtal med hertigen af Wellington och lord
Aberdeen, den dåvarande utrikes statssekreteraren, om
Turkiet och dess utsigter och hvad som sannolikt skulle
inträffa vid dess upplösning, en händelse som han ansåg
nära förestående. När han återkom till Ryssland, lät han

sin kansler grefve Nesselrode uppsätta ett memorandum,
innehållande en sammanfattning af de åsigter, som enligt
Nikolais intryck hystes gemensamt af honom och de
britiska statsmän, med hvilka han samtalat i ämnet, I detta
memorandum framhölls den tvingande nödvändigheten att
tillhålla Turkiet att uppfylla sina förbindelser och behandla
sina kristna undersåtar med fördragsamhet och mildhet.
Under denna förutsättning, hette det i dokumentet, måste
England och Ryssland båda lika mycket önska Turkiets
bibehållande. Men, hette det vidare, ingendera af de båda
staterna kunde dölja för sig, att det osmaniska väldet
inneslöte många element till upplösning och att oförutsedda
händelser kunde när som helst påskynda dess fall. »I den
osäkerhet som. hvilar öfver framtiden synes en grundtanke
ha en verkligt praktisk betydelse, den nemligen, att den
fara, som en katastrof i Turkiet kan medföra, skulle
mycket minskas, om Ryssland och England med afseende på
en sådan möjlighet blefve ense om en gemensam politik.
En sådan öfverenskommelse skulle ha ett så mycket större
värde, som den äfven skulle vinna anslutning af Österrike,
mellan hvilken makt och Ryssland full enighet i denna
sak redan vore rådande.»

Detta dokument skickades till London och förvarades
i utrikesdepartementets arkiv. Ryske kejsaren trodde
tydligen, att hans åsigter delades af engelska statsmän. Man
måste derför beklaga, att de engelska statsmännen lyssnade
till honom utan att med klara och tydliga ord gifva till
känna, att de ej gingo in på hans förslag, och att de
sedermera mottogo hans memorandum utan en bestämd
förklaring, att de ej ansågo sig bundna af dess innehåll. Vi
kunde ej gerna nog tydligt och bestämdt gifvit ryske
kejsaren till känna, att vi ej ville ha med en sådan
sammansvärjning det minsta att skaffa.

Åren gingo, och kejsaren trodde sig ha funnit ett
tillfälle att ännu tydligare utveckla sina planer och upplifva
den förmenta öfverenskommelsen med England. Lord
Aberdeen, som var utrikesminister vid Nikolais besök 1844,
hade som premierminister trädt i spetsen för Englands

styrelse. I januari 1853 hade kejsaren flere samtal med
vår minister, sir G. Hamilton Seymour, om Turkiets
framtid och de mått och steg i afseende derpå, som England
och Ryssland gemensamt måste taga. Samtalen förnyades
flere gånger och rörde sig alla omkring samma ämne.
Kejsaren yrkade, att England och Ryssland skulle på förhand
sins emellan öfverenskomma om skiftet af det turkiska
arfvet i Europa före den af honom som nära förestående
och oundviklig betecknade dag, då den »sjuke mannen» —
så kallade kejsaren Turkiet — måste lägga sina ögon
tillhopa. Kunde blott England och Ryssland bli ense i saken,
vore det honom fullkomligt likgiltigt, hvad andra makter
kunde tänka eller säga. Han erinrade om de flere
millioner kristna i Turkiet, hvilkas rättigheter det ålåge honom
att skydda, och han anmärkte — den anmärkningen är af
vigt — att rättigheten att skydda dem var honom
tillförsäkrad genom fördrag. Kejsaren befann sig tydligen under
det intrycket, att England och Ryssland i denna fråga hade
alldeles samma intresse, och ansåg sig derför kunna gå till
väga med den största öppenhet. Men engelska regeringen
satte efter sir Hamilton Seymours meddelanden ingen tro
till Nikolai. De ansågo honom för föga bättre än en
ränkmakare. Engelska regeringen kunde endast besvara kejsarens
anbud med en förklaring, att hon ej ansåg det rätt
öfverensstämma med öflig sed mellan nationerna att ingå
överenskommelser om plundring af en vänskaplig makt, och att
England ej hyste någon önskan att ärfva någon af Turkiets
besittningar.

Samtalen med sir Hamilton Seymour utgjorde endast
en episod i historien om de händelser som nu föregingo.
En tvist om de heliga platserna i Palestina hade länge
pågått. Den grekiska och den latinska kyrkans anspråk
befunno sig här i strid med hvarandra. Rysslands kejsare
var den grekiska kyrkans beskyddare, medan Frankrikes
konungar länge tagit den latinska kyrkan under sitt skydd.
De heliga orter, på hvilka latinarne gjorde anspråk, voro
den stora kyrkan i Betlehem, födelsegrottan, den heliga
jungfruns graf och den heliga grafvens kyrka. Under

Frans I:s regering hade ett fördrag afslutits med sultanen,
i kraft hvaraf Frankrike erkändes som beskyddare af de
heliga orterna och de munkar tillhörande latinska kyrkan,
som åtagit sig vården om de heliga monumenten. Men
grekiska kyrkan erhöll sedermera äfvenledes firmaner af
sultanen, och grekerna förklarade sig på denna grund ha
lika god rätt som latinarne att taga vård om de heliga
orterna. Tvister yppades ständigt och förvärrades
naturligtvis af det förhållandet, att Frankrike ansågs taga parti
för den ena sidan och Ryssland för den andra. De
täflande bekännelserna gjordes slutligen till ett med de stater
som beskyddade dem. Den obetydligaste fördel som vans
af latinarne ansågs som en skymf mot Ryssland, och en
ynnest åt grekerna likaledes som en förnärmelse mot
Frankrike.

Det var Frankrike som strax före Krimkrigets början
först rörde upp tvisten. Franske ambassadören de
Lavalette säges ha hotat med, att en fransk flotta skulle visa
sig utanför Jaffa, och äfven antydt möjligheten af en fransk
ockupation af Jerusalem, »i hvilken händelse — såsom hans
ord skola fallit — vi skulle ha alla de heliga orterna i våra
händer». Anledningen till hela denna kraftutveckling är
ej svår att finna. Prinsen-presidenten hade alldeles nyss
låtit proklamera sig till kejsare och var mycket angelägen
att draga fransmännens uppmärksamhet från den inre
politiken till en braskande och uppseendeväckande
utrikespolitik. Denna tvist mellan österns och vesterns kyrkor
föreföll honom som ett ypperligt tillfälle att utan någon
synnerlig fara utveckla Frankrikes och det nya systemets
makt.

Nyckeln till hela den tvist, ur hvilken det österländska
kriget uppväxte och som gaf upphof äfven till alla de
följande förvecklingarna i Orienten, sades ligga i en punkt i
Kutchuk-Kainardji-freden. Detta fredsfördrag afslöts den
10 juli 1774 mellan Porten och Katarina II af Ryssland
efter ett krig, i hvilket den stora kejsarinnans vapen varit
öfverallt segerrika. Den sjunde punkten förklarade, »att
Höga porten förband sig att ständigt skydda den kristna

religionen och dess kyrkor och tillåta det kejserliga ryska
hofvets minister att vid alla tillfällen göra framställningar
så väl till förmån för den nya kyrka i Konstantinopel, om
hvilken i fjortonde artikeln skall talas, som för de der
tjenstförrättande, samt derjemte lofvade att taga alla
sådana framställningar i moget öfvervägande, såsom gjorda
af en högtbetrodd embetsman hos en uppriktigt vänskaplig
grannstat».

Om meningen af dessa ord är det ej gerna möjligt att
misstaga sig. Och vända vi oss nu till den omnämda
fjortonde artikeln för att efterse, om i dess ordalag kan
ligga den mening, som ledde till så vigtiga och olycksdigra
följder, så finna vi, att genom denna artikel endast tillätes
Ryssland att jemte kapellet i ambassadörhotellet bygga
en grekisk kyrka i Galata, hvilken »alltid skall stå under
de ryska sändebudens vård och skyddas för allt intrång
och all skada». Här ha vi sålunda två punkter af den
enklaste mening och långt ifrån den största betydelse. Den
senare punkten tillåter Ryssland att bygga en ny kyrka i
Konstantinopel, den förra tillåter den ryske ministern att
göra framställningar till Porten beträffande kyrkan och de
der tjenstförrättande.

Hvilken skiljaktighet i åsigter kunde nu yppa sig i fråga
om tolkningen af dessa punkter? Skilnaden var denna:
Ryssland gjorde på grund af sjunde punkten i fördraget
anspråk på ett protektorat öfver alla kristna af grekisk
bekännelse i Turkiet. Det påstod, att när Turkiet gaf det
Tätt att uppträda till förmån för medlemmarne af en särskild
församling, samma rätt sträckte sig till alla medlemmarne
af samma bekännelse i alla delar af det osmaniska väldet.
Rysslands hufvudsyfte under alla de underhandlingar, som
föregingo Krimkriget, var att af Porten utverka sig ett
erkännande af ett sådant protektorats tillvaro. Ett sådant
erkännande skulle i sjelfva verket gjort kejsaren af
Ryssland till skyddsherre och nära nog äfven till herskare öfver
den allra största delen af det europeiska Turkiets
befolkningar. Sultanen skulle ej längre varit herre i eget land.
De grekiska kristne skulle helt naturligt ha uppfattat ryske

kejsarens rätt att intervenera till deras förmån som ett
vida mäktigare protektorat än sultanens namnvälde. De
skulle ha fått den föreställningen, att det afgörande ordet
i alla dem rörande frågor tillhörde kejsaren, ej sultanen,
och de skulle snart ha vant sig att betrakta kejsaren och
ej sultanen som deras verklige herskare.

Ingen herskare i en sjelfständig stat skulle någonsin
samtyckt till att åt en mäktigare utländsk monark
öfverlemna en sådan rätt öfver det stora flertalet af hans
undersåtar. Och ordalagen i den åberopade artikeln af fördraget
medgifva säkerligen ej heller i detta fall en sådan tolkning.
När vi derför finna Ryssland kläda dessa sina anspråk i
tydliga ord, se vi också England genom sina ambassadörer
vägra att erkänna dem. Diplomatien var alltså ur stånd att
uträtta något under de ändlösa underhandlingar, som
föregingo Krimkriget, af det enkla skäl, att ryske kejsarens
enda syfte med dessa underhandlingar var ett, som de
andra europeiska makterna ansågo alldeles otillåtligt.

Tvisten om de heliga orterna var lätt afgjord. Porten
bekymrade sig mycket litet om saken och var benägen att
gå in på alla rimliga vilkor, hvarigenom hela tvisten kunde
skaffas ur verlden. Men Ryssland fortsatte sina fordringar
alldeles som förut. Furst Mentschikoff, en brutal och
våldsam man, ur stånd eller obenägen att lägga band på sitt
lynne, skickades med nya fordringar till Konstantinopel.
De förslag Mentschikoff förde med sig hade formen af en
på förhand redigerad konvention, som Turkiet uppmanades
att utan vidare underskrifva. Turkiet vägrade, och furst
Mentschikoff gick sin väg i verkligt eller låtsadt raseri,
hvarefter kejsar Nikolai genast sände två armédivisioner
öfver Pruth för att taga Donaufurstendömena i besittning.

Diplomatien gaf dock ej heller nu spelet förloradt. En
not uppsattes i Wien, som Ryssland genast förklarade sig
villigt att mottaga. De fyra stormakter, som åtagit sig
medlarvärfvet, voro först ytterst belåtna med noten, med
Rysslands beredvillighet att mottaga den och med sig sjelfva,
och hade ej vår ambassadör i Konstantinopel, lord Stratford
de Redcliffe, trädt emellan, skulle den sannolikt blifvit 
godkänd af alla de intresserade parterna. Lord Stratford,
som under hela gängen af dessa underhandlingar visat stor
skarpsynthet och karaktersfasthet, insåg dock tydligt, att
noten i sjelfva verket gaf Ryssland allt hvad det ville ha
och allt hvad Europa ej ville att det skulle få. Så t. ex.
innehöll den ställen som förklarade, att hans majestät
sultanens regering skulle förblifva »trogen andan och
bokstafven i Kainardji- och Adrianopel-fördragens bestämmelser
rörande kristna religionens beskydd». Dessa ord i en not,
enkom uppsatt för att tillfredsställa kejsaren af Ryssland,
kunde endast uppfattas som ett godkännande af den
tolkning af Kainardji-fördraget, som Ryssland alltid sökt göra
gällande. Den ryska regeringen ville ej höra talas om
några ändringar.

Från detta ögonblick voro alla utsigter till fredens
bevarande förbi. Våra trupper voro redan på väg till
Malta. Londons, Liverpools, Southamptons och andra
städers gator och kajer genljödo af hurraropen från
entusiastiska folkskaror, som samlats för att bevitnade till
Orienten afgående truppernas afmarsch eller inskeppning.
Turkiet hade verkligen förklarat Ryssland krig. Vi hade
i nära fyrtio år så litet vetat hvad krig vill säga, att till
alla de andra känslorna, som ett stundande fälttåg måste
framkalla, äfven kom en viss nyfikenhet att få erfara, hur
det käns att befinna sig i krigstillstånd. Kriget var för
den lefvande generationen en blott abstraktion, en sak som
man kunde läsa om och tala om och skrifva poem och
romaner om, men som man ännu ej hade klart för sig hvad
det i verkligheten var.

Hvad gjorde emellertid lord Palmerston? Mer än någon
annan måste han, skulle man tro, varit belåten med den
vändning sakerna togo. Han var verkligen hela tiden ifrigt
upptagen af sina nya pligter. Lord Palmerston var en
märkvärdigt duglig och energisk inrikesminister. Hans
outtröttliga verksamhetslust visade sig i hvarje departement
af regeringen han fick sig uppdraget. I utöfningen af de
något prosaiska pligter, som tillhörde hans nya embete,
utvecklade han hela den energi, han förr visade i sina

förhandlingar med revolutioner och sina imperatoriska noter
till utländska hof. Systemet att låta deporterade vistas på
fri fot så länge de uppförde sig väl, det s. k.
»ticket-of-leave-systemet», förskrifver sig från hans förvaltning af
inrikesministeriet, likaså förbindelsen för fabrikerna att
konsumera sin egen rök, hvarigenom det stora obehag,
stenkolsröken förorsakade, i hög grad minskades.
Fabrikslagstiftningen blef genom hans initiativ ökad med flere nya
akter i arbetarnes intresse. Begrafning af lik på
kyrkogårdarna inom hufvudstaden blef genom hans kraftiga
ingripande helt och hållet instäld. En ny och något
egendomlig ryktbarhet förvärfvade han genom sitt sätt att
besvara deputationer och bref. Lord Palmerston var alltid
artig och vänlig, med ett rikt förråd af ursprungligt sundt
menniskoförstånd och alltid färdig att tillämpa det på
hvilket ämne som helst. Han kunde stundom säga de
pikantaste saker, som först kommo allmänheten att undra och
sedan att skratta. Han hade hvarken något poetiskt eller
filosofiskt skaplynne. När han företog en generalstädning
i sin andliga skattkammare och derur bortsopade allt
som kunde få namn af fördom eller vidskepelse, hade äfven
mycket fått följa med af den djupare sympatiska förmåga,
som sätter den ena menniskan i stånd att fatta den andras
känslor och tränga till roten af bevekelsegrunderna för
hennes handlingar. Det låter ej förneka sig, att hans
skämtande, sätt att behandla allvarliga och omtvistade
ämnen sårade många ädla och enkla sinnen. Deremot vore
det ett fullkomligt misstag att tro, att det endast var
lättsinne som dikterade hans sätt att behandla andras
fördomar. Han hade ofta egnat frågan den djupaste
uppmärksamhet och kommit till sin slutsats efter lika mycket
tänkande, som hans temperament tillät honom att använda
på något ämne. Skilnaden mellan honom och allvarligare
män var den, att när han genom tänkande bildat sig en
åsigt, han älskade att uttrycka den i en humoristisk form.
Men det kan ej vara något tvifvel om, att lord Palmerston
ofta genom sitt skenbara lättsinne skaffade sig fiender der
andra lätt skulle förvärfvat vänner genom att i allvarliga

ord säga alldeles det samma. Hos majoriteten af
underhuset var han en gunstling, emedan han roade dem och
gaf dem ett godt skratt, och de tänkte ej mer på saken.   

Men kriget är nu i full gång och Palmerston efter allt
utseende ur sitt rätta element. Allas ögon vändas till
honom. En dag hette det, att Palmerston verkligen afgått.
Det påstods strax, att hans afgång var förorsakad af
meningsskiljaktighet mellan honom och hans kolleger rörande
regeringens österländska politik. Men å andra sidan
försäkrades det äfven lika bestämdt, att olikheten i meningar
endast gälde den nya reform billen, som regeringen ämnade
framlägga. Få personer i England som egnade en tanke
åt hela saken kunde dock låta förmå sig att tro, att lord
Palmerston i ett sådant ögonblick gått ut ur ministèren,
emedan han ej rätt kunde förlika sig med detaljerna af en
Teformbill, eller att kabinettet skulle just då, trots hans
motstånd, envist hållit fast vid en sådan plan. När
Palmerston återtog sin plats i ministèren, kände man sig
allestädes öfvertygad, att krigsplanerna nu fått öfverhand och
att fredsvännerna ej längre hade några utsigter. England
behöfde ej heller vänta länge på förklaring af orsaken
hvarför lord Palmerston så plötsligt utgått ur ministèren
och lika plötsligt återinträdt deri. En stor olycka hade
drabbat Turkiet. Dess flotta hade den 30 november 1853
blifvit förstörd af ryssarne vid Sinope, en Turkiet tillhörig
betydande sjöhamn och flottstation på södra kusten af
Svarta hafvet. Anfallet var ej förrädiskt, utan öppet, ej
plötsligt, utan klart och tydligt bebådadt genom föregående
handlingar. Ryssland och Turkiet voro ej blott till namnet,
utan äfven på brinnande allvar i krig med hvarandra. Det
var turkarne som först började flendtligheterna. Men på
denna tid var sakernas verkliga tillstånd ännu endast föga
kändt i England, och underrättelsen om »massakern i Sinope»
mottogs som det varit fråga om något oerhördt dåd af svek
och barbari, och stämningen i landet för ett krig mot
Ryssland uppdrefs till en verklig passion.

Det var i detta ögonblick Palmerston utgick ur ministèren.
Kabinettet hade ännu ej kunnat besluta sig för att gå

så långt som han önskade. Med understöd af den franske
kejsarens ifriga påtryckning lyckades det dock slutligen
Palmerston att öfvervinna deras obenägenhet, och han
återtog sin post i ministèren, numera herre öfver
ställningen. Frankrike och England läto Ryssland veta, att de
voro fast beslutna att förekomma ett upprepande af
Sinope-affären, att deras flottor skulle segla in i Svarta hafvet och,
om så nödigt blefve, tvinga hvart enda ryskt fartyg de
mötte i Svarta hafvet att återvända till Sebastopol samt
med vapenmakt tillbakavisa hvarje försök till angrepp mot
det osmaniska området eller den osmaniska flaggan. Detta
var i sjelfva verket det samma som krig. När vestmakternas
beslut meddelades kejsaren af Ryssland, återkallade
han genast sina representanter i London och Paris. Den
21 februari 1854 afbrötos de diplomatiska förbindelserna
mellan Ryssland och de båda allierade makterna. Sex
veckor förut hade de engelska och franska flottorna inlupit
i Svarta hafvet. Några dagar derefter samlade sig en
folkmassa utanför Börsen i Londons city för att bevitna en
ceremoni, som för den då lefvande generationen var något
alldeles nytt. En kunglig härold, åtföljd af några af citys
embetsmän, uppläste då nemligen från Börsens stora trappa
drottningens krigsförklaring mot Ryssland.

Det förnämsta skälet till att de båda vestmakterna vid
detta tillfälle uppträdde allena utan medverkan af de
andra stora staterna låg i Preussens tillstånd. Den
preussiske suveränen var beslägtad med ryske kejsaren, och hans
rike stod nästan helt och hållet under ryskt inflytande.
Preussen hade sjunkit ned till en lägre ställning i Europa,
än det någonsin förut under hela sin tillvaro som
konungarike innehaft. Konungen af Preussen var en högt bildad,
älskvärd, literärt anlagd personlighet. Han älskade konsten
och literaturen med en dilettants passion. Han hade goda
ingifvelser, men en svag karakter; han var en drömmare,
ett slags förfelad filosof. Han var ur stånd att besluta sig
för något vigtigt steg förr än det ögonblick, då det med
någon verkan skulle kunnat tagas, redan var förbi. Till
sin sinnesart en sanningsälskande man, förleddes han ofta

af ren svaghet att begå handlingar, som syntes oförenliga
med hans föregående löften och förbindelser. Han kunde
säga qvicka och sarkastiska saker, och när de politiska
affärerna gingo på sned för honom, kunde han trösta sig
med ett eller ett par skarpa yttranden, som endast hördes
af hans närmaste omgifning, och derefter fick verlden gerna
för honom gå hur hon behagade.

I sina underhandlingar med de allierade gick han så
långt, att han en tid verkligen gaf dem anledning tro, att
det var hans fulla afsigt att sluta sig till dem; men i sista
ögonblicket afbröt han underhandlingarna, förklarade, att
Preussens intressen ej fordrade eller ens tilläto, att han
började ett krig, och lemnade England och Frankrike åt
sig sjelfva. Österrike ville ej inlåta sig i ett sådant krig
utan Preussens medverkan. I stället slöto de båda
makterna en öfverenskommelse sins emellan om ömsesidigt
försvar, i händelse under krigets fortgång någonderas intressen
skulle hotas af en omedelbar fara, medan England och
Frankrike å sin sida förbundo sig för att qväsa Rysslands
öfvermod och stäcka dess förstoringslystna planer. Man
måste komma i håg, att tvisten mellan Ryssland och
vestmakterna rörde nere särskilda frågor, af hvilka några för
Österrike hade mycket litet och för Preussen alls intet
omedelbart intresse. Främst af dessa var frågan om sunden:
det vid Dardanellerna och Bosporen.

Svarta hafvet inneslöts på alla sidor af ryskt eller
turkiskt område. Rysslands enda förbindelse i söder med den
yttre verlden är genom Svarta hafvet. Men detta haf är i
sjelfva verket endast en ofantlig insjö. Endast i sydvest
öppnar sig ett litet utlopp. Detta utlopp är den trånga
kanal, som fått namnet Bosporen. Bosporen är omkring
två och en half sv. mil lång och håller på sina ställen
föga mer än fyra hundra famnar i bredd. Men den är
öfverallt mycket djup, och stora örlogsmän kunna lägga till hvar
som helst vid båda stränderna. Just på det ställe der den
vidgar sig till den lilla Marmarasjön ligga midt emot
hvarandra på hvar sin sida om sundet Konstantinopel och dess
asiatiska förstad Skutari. Från Marmarasjön ligger

segelleden vesterut genom sundet vid Dardanellerna till
Arkipelagen och Medelhafvet. Det sistnämnda sundet är, liksom
Bosporen, trångt och mycket djupt, och nära sex sv. mil långt.

En hastig blick på kartan visar, hur djupt tillvaron
af dessa sund i begge ändarna af Marmarasjön inverkar
både på Turkiet och Ryssland. Stäng dem båda för
krigsfartyg, och sultanens hufvudstad är fullkomligt oangriplig
från hafvet, och ryska flottan i Svarta hafvet på samma
gång fullkomligt utestängd från Medelhafvet och den
vestra verlden, hvarvid man dock tillika bör komma i håg,
att de ryska hamnarna och kusterna vid Svarta hafvet
genom denna samma stängning voro tryggade för anfall af
det vestra Europas stora flottor. Dardanellerna och
Bosporen med sina trånga, af turkiskt område inneslutna
farvatten ansågos ej för öppen sjö. Sultanerna hade alltid
tillagt sig rättigheten att utestänga främmande krigsfartyg
från båda sunden. Deras stängande hade varit föremål för
en hel rad af fördrag.

Såsom sakerna då stodo, var sultanen ej blott
berättigad, utan äfven förbunden att i fredstid hålla sunden
stängda, och ingen flotta kunde ens i krigstid utan hans
samtycke der inlöpa. Genom dessa fördrag blef Rysslands
Svarta-hafs-flotta i ordets egentliga bemärkelse en
Svarta-hafs-flotta, helt och hållet afskuren från Medelhafvet och
vestra Europa. Ryssland hade naturligtvis svårt att finna
sig i denna inspärrning, men på samma gång var det ej
heller synnerligt angeläget att se stängslet borttaget till
förmån för en anordning, som lemnade sunden och
följaktligen äfven Svarta hafvet öppna för Frankrikes och
Englands flottor. Det var derför naturligt, att Rysslands
ansträngningar skulle gå ut på att sjelft en dag komma i
besittning af Konstantinopel och sunden. Men som detta
var ett mål, hvars uppnående syntes mycket aflägset och
åtföljdt af ofantliga faror, gick dess bemödande tills vidare
ut på att vinna så stort inflytande som möjligt öfver den
turkiska regeringen och göra henne i verkligheten, om
också ej till namnet, till sin vasall, i alla händelser

åtminstone att hindra någon annan stormakt från att erhålla det
inflytande och den öfvervigt, som det för egen räkning
eftersträfvade. Denna förstoringslystnad och alla de dermed
sammanhängande anspråken och tvisterna rörande
öppnandet eller stängandet af sunden hade visserligen en allmän
europeisk betydelse, men af alla de stora makterna berörde
den i främsta rummet England, dernäst Frankrike som
Medelhafsstat och sjömakt, först i tredje rummet Österrike,
och Preussen på konung Fredrik Vilhelms tid minst af alla.

Hos det stora flertalet af engelska folket var detta krig
populärt, dels i följd af den naturliga och oundvikliga
reaktionen mot fredsdoktrinerna och det rama vinstbegäret,
dels också i följd af sin nyhet. Fredsligans läror hade
aldrig slagit rot i England. Hennes anhängare voro i alla
händelser, när Krimkriget utbröt, ej många. De hade föga
inflytande på landets politik och voro ej sällan föremål för
ett tanklöst och simpelt grin. Det värsta motståndarne
till män sådana som Cobden och Bright kunde säga om
dem var, att de vore medlemmar af fredsligan. Ingendera
af dem synes dock verkligen ha tillhört den, oaktadt båda
delade dess åsigter. Brights religiösa öfvertygelse gjorde
honom till en afgjord fredsvän, och Cobden hade bevistat
möten med det hopplösa syftet att stifta fred mellan folken
endast genom rättskänslans och sunda förnuftets makt.

Inom kabinettet sjelft funnos män, som fullt ut lika
mycket som Cobden och Bright afskydde tanken på ett
krig. Lord Aberdeen hatade kriget och ansåg det för ett
så orimligt sätt att slita nationela tvister, att han nästan
ända tills första kanonskottet lossades ej kunde förmå sig
att tro, att det intelligenta engelska folket skulle kunna
indragas i ett sådant. Gladstone hyste af samvetsskäl en
stark och djup motvilja mot krig i allmänhet såsom en
barbarisk och okristlig handtering, men lät dock ej sin känsla
föra sig så långt att han förnekade, att krig ofta kunde
vara ett berättigadt, nödvändigt och ärofullt företag från
en civiliserad nations sida. Ögonblickets svårigheter ökades
betydligt genom dessa och andra meningsskiljaktigheter
inom kabinettet.


Det fans der nemligen mycken olikhet äfven i andra
åsigter än dem som rörde den rent abstrakta frågan om
krigets ära eller brottslighet. Det blef snart tydligt, att
två partier inom kabinettet sågo kriget och dess syften
med olika ögon och intressen. Å ena sidan voro lord
Aberdeen och Gladstone, som vida mer intresserade sig
för Turkiets kristna undersåtar och deras välfärd än för
turkiska rikets integritet eller Rysslands förödmjukande.
Å andra sidan stod lord Palmerston, sorglös, beslutsam,
klart medveten om sina egna syften och fullt och fast
öfvertygad om riktigheten af allt, som det just då låg i
hans intresse att tro. De tappra turkarne måste understödjas,
de nedriga ryssarne krossas. Det var omöjligt att
stanna i villrådighet om, hvilkendera sidan gaf de största
garantierna för en lyckosam ledning af det företag, som nu
var så populärt i landet. Samvetsömma personer kunde vara
af olika tankar om det kloka eller moraliskt berättigade i
kriget, men ingen, som en gång erkänt dess nödvändighet
och ville att vi skulle segra, tillhörde han än fredsligan,
kunde gerna hysa det minsta tvifvel om vigten af att ha
lord Palmerston antingen i spetsen för regeringen eller till
krigsminister. Samma ögonblick kriget utbröt blef det
tydligt för hvar och en, att den mellantid af relativ
overksamhet och obemärkthet, hvartill Palmerston varit dömd,
nu var i det närmaste förbi.

England och Frankrike började alltså kriget som
bundsförvandter. Lord Raglan, förut lord Fitzroy Somerset, en
gammal lärjunge till den store hertigen i kriget på halfön
och som förlorat sin högra arm vid Waterloo, utnämdes
till öfverbefälhafvare öfver den engelska armén. Marskalk
Saint-Arnaud, en tapper och för intet ryggande condottiere,
fick af franske kejsaren sig anförtrodd ledningen af
Frankrikes krigare. De allierade armeerna begåfvo sig ut till
orienten och samlades i Varna på kusten af Svarta hafvet,
hvarifrån de skulle verkställa sin landstigning på Krim.
Angreppet på Krim var dock hvarken den engelske eller
franske befälhafvaren rätt i smaken. Båda företogo det
endast i följd af önskningar och råd från sina regeringar.

De allierade trupperna fördes derför öfver till sydvestra
kusten af Krim och verkstälde en landstigning i Kalamitaviken,
ett litet stycke norr om den punkt, der floden Alma
faller ut i hafvet. Sebastopol sjelf ligger något öfver fyra
sv. mil längre i söder, och ännu längre söderut, af en
utskjutande landtunga skild från Sebastopol, ligger
Balaklavaviken.

Utskeppningen började den 14 september 1854 på
morgonen och verkstäldes utan något försök från ryssarnes sida
att hindra den. Den 19 september marscherade de
allierade ut från sina lägerplatser och hunno Alma vid
middagstiden den 20 september. De funno nu, att de måste
gå öfver floden under gapen på de batterier af groft
artilleri, som ryssarne planterat på krönet af höjderna, och
midt under kulregnet från fältartilleriet och de täta infanterimassor,
som betäckte sluttningarna. Ryssarne, som stodo
under befäl af furst Mentschikoff, kämpade modigt och
hårdnackadt som alltid, men kunde ej hålla stånd mot
engelsmännens och fransmännens på en gång ursinniga och
ihärdiga angrepp. Floden öfvergicks, strandhöjderna på andra
sidan stormades, furst Mentschikoffs stora redutt togs med
bajonetten, ryssarne drefvos på flykten, de allierade besatte
deras förra ställningar, och segern tillhörde vestmakterna.
Den första bataljen var utkämpad, och vi hade vunnit den.

Ryssarne borde ha blifvit förföljda, men intet förföljande
skedde. Lord Raglan röstade ifrigt för att man
skulle fullfölja segern, men fransmännen hade ännu
knappast något kavalleri, och marskalk Saint-Arnaud ville ej
vara med om några vidare operationer den dagen. Lord
Raglan ansåg sig ej böra vidhålla sitt yrkande, och
ingenting gjordes. Med undantag af tapperheten hos de
stridande, var bataljen ej mycket att skryta af. Men det var
den första stora drabbning på nära fyrtio år som våra
soldater utkämpat med en civiliserad fiende. De militära
myndigheterna och landet sökte också göra så mycket som
möjligt af den. Det tappra handgemänget på Almas stränder
och den mellantid af overksamhet som följde derpå

omtalades, som det varit en drabbning mellan gudarne. Mycket
snart skulle dock ett helt annat ljud låta höra sig.

Fälttåget hade öppnats under förhållanden, som mycket
skilde sig från de flesta föregående krigs. Vetenskapen
hade riktat krigskonsten med många nya upptäckter, men
äfven literaturen hade gifvit ett märkligt bidrag till de
vilkor, under hvilka krigen nu måste utkämpas. Hon hade
gifvit »den särskilde korrespondenten». Krigskorrespondenten
raspar nu ihop sina depescher, sittande i sadeln midt
under fiendens eld. Han skrifver ned dem med en blyertspenna,
antecknar och beskrifver alla stridens vexlingar,så vidt
han kan följa dem, lika lugnt som han skildrade en
revy i Hyde Park. Han sänder kanske af sin berättelse
med telegrafen innan segraren ännu börjat förfölja eller
slagit läger på den mark han vunnit, och man väntar, att
krigskorrespondentens skildring skall vara lika glänsande
och pittoresk i stil som noggrann och trogen i
uppgifter. På Krimkrigets dagar hade dock sakerna ännu ej
hunnit alldeles så långt. Kriget var redan långt
framskridet, innan underhafstelegrafen mellan Krim och Varna
medgaf dagliga underrättelser från krigsteatern, men det
oaktadt väckte redan då hvad krigskorrespondenten
förmådde åstadkomma stor förvåning.

När expeditionen lemnade England, åtföljdes den af en
särskild korrespondent för hvar och en af Londons stora
dagliga tidningar. Times skickade ut en representant,
hvilkens namn nästan genast blef ryktbart: William Howard
Russell, den förste af den tidens krigskorrespondenter, liksom
Archibald Forbes, Daily News' korrespondent, på en senare
tid. Russell gjorde dock engelska armén och sitt land några
tjenster, som ingen glänsande stilistisk förmåga ensam skulle
kunnat åstadkomma. Det länder till hans stora ära, att
han, ehuru blott en civil, som aldrig förr luktat krutrök,
endast genom sitt omdöme och sin iakttagelseförmåga var
i stånd att skilja mellan den förvirring, som är oskiljaktig
från all aktiv krigföring, och den, som har sin grund i en
afgjordt dålig förvaltning. Russell såg snart, att det rådde
förvirring, och hade nog skarp blick att tillika inse, att

det var förvirringen hos ett odugligt och genomruttet system.
Medan derför allmänheten här hemma ännu gaf luft åt sin
förtjusning öfver vår armés mod och segrar, medan hvar
enda konsertsal återljöd af populära sånger och musikstycken,
som förhärligade våra generalers och våra soldaters
tapperhet, började Times' läsare komma under fund med,
att det stod mycket illa till med segrarne vid Alma. Leden
glesnade i följd af kolerans härjningar. Sjukhusen voro i
det mest eländiga och förvirrade skick. Stora förråd af
läkemedel och stärkande födoämnen ruttnade bort på platser,
der ingen behöfde dem eller kunde komma åt dem, medan
våra soldater dogo i hundratal på Krim af brist på föda.
Beklädnads-, transport-, provianterings-, sjukvårdssystemet,
allt befann sig i en fullkomlig villervalla och upplösning.
Timeskorrespondenten och korrespondenterna till andra
tidningar skreko oupphörligt dessa saker i örat på allmänheten 
här hemma. Jublet började lemna rum för bestörtning 
och sorg. Den patriotiska förbittringen mot ryssarne
förbyttes till en djup förtrytelse mot våra egna myndigheter
och vår egen krigsförvaltning. Det blef snart tydligt
för en hvar, att hela fälttågsplanen hvilade på ett antagande
hos våra militära auktoriteter här hemma — vi tala ej om
befälhafvarne på fältet — att Sebastopol skulle som ett
annat Jeriko falla vid första stöten i krigsbasunerna.

Våra befälhafvare på fältet voro deremot snarare
benägna att öfver- än underskatta ryssarnes styrka. Det är
mycket sannolikt, att om ett plötsligt anfall gjorts på
Sebastopol både till lands och sjös, det skulle kunnat tagas
strax i krigets början. Men dröjsmålet gaf ryssarne tid
att bereda sig, och de försummade ej att begagna sig deraf.
Tredje dagen efter slaget vid Alma sänkte de sju fartyg
af sin Svarta-hafs-flotta i inloppet till Sebastopols hamn,
hvilken derigenom gjordes lika oåtkomlig för fiendtliga
fartyg, som om den spärrats med nedsänkta klippstycken.
Det var nu förbi med alla drömmar om ett hastigt
intagande af Sebastopol. De allierade armeerna flyttade sina
läger från ställningarna vid Alma till Balaklava, en liten
hamnort, belägen söder om staden på andra sidan en udde 
vid en skyddad vik, der stora fartyg kunde inlöpa, och
sålunda erbjudande fördelarna af en tryggad förbindelse
mellan armeerna och flottorna. Sebastopol ligger endast på
ett kort afstånd derifrån, och tillrustningar gjordes genast
till ett kombineradt anfall derpå både från land- och
sjösidan. Den 17 oktober började angreppet. Det
misslyckades. Flottorna kunde i följd af det grunda farvattnet
och de sänkta fartygen ej komma tillräckligt nära Sebastopols
sjöfästen för att med sina bredsidor göra någon känbar
verkan, och oaktadt angreppet från landsidan både var
kraftigt och uthållande, ledde det lika litet till något resultat.

Ryssarne gjorde den 25 oktober ett ursinnigt angrepp
på de allierade, i hopp om att kunna sätta sig i besittning
af Balaklava. Försöket var djerft och utfördes med stor
tapperhet, men blef på ett glänsande sätt tillbakaslaget.
Aldrig gjorde en batalj större heder åt det engelska modet,
men heller aldrig måhända mindre åt det engelska
härförarskapet. Särskildt utmärkte sig kavalleriet denna dag.
Bataljen var på vår sida till stor del en kavalleristrid. Den
skall i engelska krigshistorien för alltid ihågkommas som
den strid, der den Lätta brigadens ryktbara angrepp egde
rum. I följd af någon olycklig missuppfattning af
meningen af en order från öfverbefälhafvaren gjorde den Lätta
brigaden, 607 man i allt, en choc mot hvad som med rätta
blifvit kalladt »den ryska armén i position». Af de 607
kommo endast 198 tillbaka. Långa, pinsamma och
hopplösa voro tvisterna om denna olycksaliga order. Tvisten
kan aldrig bli helt och hållet afgjord. Den officer, som
öfverbragte ordern, var en af de första som stupade vid
angreppet. Hela Europa, ja hela verlden fyldes af förvåning
och beundran öfver det fruktlösa och glänsande anfallet.
Tennyson besjöng det i högstämda verser. Måhända ligger
dess bästa epitafium i de bekanta ord, som tillades franske
generalen Bosquet och sedan upprepats så ofta, att de till
sluts blifvit triviala: »det var ståtligt, men det var ej krig».

Dagen derpå gjorde fienden ett nytt kraftigt anfall i
långt större skala från Sebastopol sjelf, men blef åter

tillbakaslagen. Den 5 november förnyades anfallet, denna
gång hufvudsakligen mot engelsmännen, men utan bättre
framgång. Äfven nu blefvo ryssarne med lysande
tapperhet tillbakadrifna. Hufvudscenen för striden var
Inkermanplatån. Den hölls besatt af gardena och några få andra
britiska regementen, och denna jemförelsevis lilla styrka
hade att uthärda anfallet af en hel rysk armé, tills general
Bosquet med sina fransmän hann komma den till hjelp.
Detta var den hårdaste och hetaste affären under hela
fälttåget. Inkerman kallades den tiden »soldaternas batalj».
Af strategi, sades det allmänt, sågs der intet spår. Anfallet
gjordes under skygdet af en kall och duggande dimma.
Striden utkämpades en lång stund nästan helt och hållet i
mörkret. Knappast ens ett försök gjordes att leda de
allierade massorna efter någonting som kunde få namn af
en vetenskaplig krigföring. Soldaterna utkämpade
hårdnackadt en följd af handgemäng, och vi kunna utan skryt
säga, att de bättre soldaterna till slut segrade.

Hvad sade man emellertid hemma i England? Man
sade förbittrad, att hela fälttåget var en enda ohjelplig
villervalla från början till slut. Det var nu tydligt, att
Sebastopol ej skulle falla genast, och det var äfven tydligt,
att alla förberedelser blifvit träffade under den
förutsättningen att det skulle falla genast. För att göra den svikna
förväntningen ännu bittrare, spreds under ett par dagar ett
falskt rykte, att Sebastopol blifvit taget. Missnöjet ökades
äfven ej litet deraf, att den till Östersjön sända flottan kom
tillbaka utan att ha uträttat någonting synnerligt, och ehuru
i sjelfva verket under dåvarande förhållanden ingenting
synnerligt skulle kunnat uträttas, voro likväl en mängd
personer här hemma lika förbittrade, som om flottan låtit
fienden på öppen sjö komma undan sig. Östersjöflottans
afsegling hade i sjelfva verket föregåtts af ceremonier,
särskildt egnade att sprida ett skimmer af åtlöje öfver hvarje
företag, som ej kröntes af en oerhörd framgång. Hon stäldes
under befäl af sir Charles Napier, en tapper gammal
sjöbjörn af commodore Trunnions nu nästan utdöda
skola, oförfärad, tjurhufvad, oslipad, med alla utsigter att

lyckas der fysisk styrka och. mod allena voro tillräckliga
att vinna segrar, men saknande alla en befälhafvares
intellektuela egenskaper och utrustad med en skarp tunga och
en otrolig taktlöshet. Sir Charles Napier tillhörde en
berömd krigarfamilj, men kuude ej på långt när i
förmåga mäta sig med sin kusin, Scindes eröfrare, den andre
sir Charles Napier, eller i hufvud med sir William Napier,
det spanska krigets historieskrifvare. Han hade vunnit
några lysande och öfverraskande framgångar i det
portugisiska inbördeskriget och i Syrien, men under förhållanden
och mot en fiende helt olika dem han skulle möta i
Östersjön. Men beundrande vänner höjde sin röst för att spå
honom en lysande framgång, innan hans flotta ännu lemnat
hamnen, och han sjelf glömde i sitt trygga sjelfförtroende
skilnaden mellan stora ord, när man efter striden tar af sig
rustningen, och stora ord, när man tar på sig den för att
börja leken. Hans vänner gåfvo en afskedsbankett för
honom i Reformklubben, der Palmerston höll ett med
mycken humor kryddadt svassande loftal öfver den tappre
amiralen. Det enda som möjligen kunnat ursäkta hela
tillställningen skulle varit någon lysande framgång, vunnen
af honom som var dess hjelte. Men det är ej sannolikt,
att en Dundonald eller ens en Nelson då skulle kunnat
uträtta stort i Östersjön, och Napier var hvarken en
Dundonald eller en Nelson. Östersjöflottan kom efter en tid
hem oskadd, men utan lagrar. Det enda dess befälhafvare
förde med sig hem var en bitter klagan och en grämelse,
som räckte honom lifvet ut.

Ett folk, hvars högt uppdrifna förväntningar blifvit så
grymt svikna, är sällan benäget att döma med lugn och
urskilning. Den första tanken är alltid att finna en syndabock.
Och den syndabock, mot hvilken en stor del af allmänheten
i detta fall riktade sin förbittring, var prinsen-gemålen. De
orimligaste misstankar, de hårdaste och mest ogrundade
beskyllningar voro i omlopp om honom. Han anklagades
för att af någon outransaklig bevekelsegrund ha användt
hela sitt hemliga inflytande till att hindra fälttågets
framgång. Han beskyldes för att spela under täcke med

Preussen, med Ryssland, och Gud vet icke allt hvem, för att
förlama Englands styrka och bereda dess fiender en triumf.
Rykten voro verkligen en tid i omlopp, att han blifvit
arresterad för högförräderi. Dessa orättvisa beskyllningar,
som hade sin egentliga grund i allmänhetens upphetsade
lynne, kunde dock ej uthärda dagsljuset. När saken
upptogs i parlamentet, visade det sig nästan genast, att det ej
fans den minsta tillstymmelse till grund för någon af de
orimliga misstankarna, hvilka väckt så mycken ond blod.
Hela agitationen mot prinsen föll i ett ögonblick pladask
till marken, men så länge hon varade, var hon både stark
och våldsam och förorsakade prinsen och ännu mer
drottningen stor både oro och smärta.

Vintern var dyster både hemma och på krigsteatern.
De dag från dag ingående underrättelserna från Krim
förtalde endast om härjningar, anstälda af fiender vida
fruktansvärdare än ryssarne: sjukdomar, oväder, dålig
förvaltning. Svarta hafvet hemsöktes af förfärliga stormar.
Undergången af en mängd med vinterförråd för våra soldater
lastade transportskepp var till oberäknelig skada för armén.
Stora massor klädespersedlar, filtar, proviant, sjukvårdsmaterial
af alla slag gingo förlorade. Folkåtgången bland
fartygens besättningar var ofantlig. En storm var i detta
hänseende nästan lika mördande som en batalj. På land
voro arméns lidanden obeskrifliga. Tälten lösrycktes från
sina fästen och blåste bort. Officerare och manskap voro
blottstälda för den bistra kölden och de våldsamma
orkanstötarna. Våra soldater hade till största delen föga
erfarenhet eller ens en föreställning om en sådan köld, som
den de denna dystra vinter måste uthärda. Kölden var så
stark, att man ej vågade ute i fria luften med blotta
handen vidröra någon metallpjes utan att löpa fara att lemna
skinnet qvar.

Lasaretten i Skutari för de sjuka och sårade voro i det
bedröfligaste skick. De befunno sig till största delen i ett
fullkomligt kaotiskt tillstånd i fråga om allt som rörde
ordning och förråd. I några fall fingo medikamentsförråd,
som behöfdes  för de sårade i Skutari, ligga och förderfvas

i Varna eller i bästa fall ligga obegagnade i lastrummet
om bord på fartyg i Balaklavas hamn. Läkarne voro
skickliga och nitiska män, och förråden anskaffades och
betalades mycket frikostigt af regeringen, men de kommo ej fram
till läkarne. Med tomma händer kunde dessa, i brist äfven
på de vanligaste sjukvårdsattiraljer, göra mycket litet för
att lindra de förfärliga lidanden, de ständigt hade för sina
ögon. De utomordentligaste fall af misstag och förvirring
kommo ständigt i dagen. Stora sändningar af skodon
anlände, men befunnos alla endast vara för venstra foten.
Mulåsnor för transporten af förråden uppköptes och
levererades, men levererades så, att de kommo i ryssarnes i
stället för i våra händer. Skamliga svek begingos vid
fullgörandet af några af kontrakten om konserveradt kött.

Det kaotiska tillstånd, hvari sjukvårdsanstalterna
befunno sig, hade dock åtminstone en lycklig följd. Det
ledde till ett alldeles nytt system för vården af sjuka och
sårade i fält, hvilket innebar någonting snarlikt en
revolution i sättet att behandla krigets offer. Förfärad öfver det
sätt, hvarpå sakerna sköttes i Skutari och på Krim, vände
sig Sidney Herbert till en utmärkt qvinna, som länge visat
ett lifligt intresse för en reform af sjukvårdsväsendet, med en
anmodan till henne att personligen öfvervaka vården af de
sjuka soldaterna. Miss Florence Nightingale var dotter till en
rik engelsk godsegare. I stället för att tillbringa sitt lif i
fashionabel eller estetisk overksamhet, hade hon tidigt
egnat sin uppmärksamhet åt frågor som stå i samband med
helsovården. Hon hade studerat sjukvården som en
vetenskap och ett system, hade gjort sig bekant med
organisationen af många sjukhus på kontinenten och var vid den
tid, då kriget bröt ut, sysselsatt med reorganisationen af
vårdanstalten för sjuka lärarinnor vid Harley Street i
London. Till henne vände sig nu Sidney Herbert. Han erbjöd
henne, om hon ville mottaga uppdraget, full myndighet
öfver hela sjukvårdspersonalen och oinskränkt fullmakt att
draga vexlar på regeringen till så stort belopp hon ansåg
nödigt för framgången af sitt företag. Miss Nightingale
mottog uppdraget och begaf sig ut till Skutari, åtföljd af

några qvinnor af samma samhällsställning som hon sjelf
och en stab af öfvade sjuksköterskor. De bragte snart
ordning i det kaotiska tillståndet, och från det ögonblick
de landstego i Skutari fans det åtminstone en gren af
krigsförvaltningen, som aldrig mer gaf anledning till klagan.
Riddartidens ande hede blifvit återstäld med bättre utsigter
till varaktighet. Sidney Herbert yttrade i sitt bref till
miss Nightingale, att om hon mottog det erbjudna
uppdraget, hennes exempel skulle »bära hundrafald frukt för
alla tider.» Dessa ord ha visat sig ej innebära någon
öfverdrift. Vi ha sedan dess aldrig sett något krig, der ej
bildade och sant fromma qvinnor egnat sig åt vården af de
sårade. Genève-konventionen och bärandet af Röda korset
äro några bland frukterna af Florence Nightingales
verksamhet på Krim.

Men Sebastopols belägring hade emellertid långsamt
släpat sig fram, och det var stundom ej alldeles afgjordt,
hvilka med största skälet kunde kallas belägrade, ryssarne
i staden eller de allierade i lägren utanför den. Under
några månader gjorde armeerna litet eller intet.
Kommissariatet och transportväsendet hade visat sig komplett
odugliga. Armeerna voro i en sorglig grad försvagade af
sjuklighet. Koleran härjade på nytt bland vårt folk. Hästar
och mulåsnor dogo af köld och hunger. Vägarna voro
endast djupt urgröpta hjulspår, fylda med en lervälling,
lägret var ett moras, tälten stodo ofta i vattenpölar, och
folket hade stundom ingenting annat att ligga på än
genomvåt halm och knappast några täcken. Och med våra
stackars turkiska bundsförvandter stod det ännu sämre till. De
myndigheter, som bort taga vård om dem, voro oåtkomliga
för kritik af »särskilda korrespondenter» och hårda mot alla
parlamentariska klandervota.

En vidräkning af det senare slaget hotade vår egen
regering. Parlamentet inkallades före jul, och strax efter
ferierna anmälde Roebuck, att han tänkte väcka motion om
nedsättande af ett särskildt utskott för undersökning af
tillståndet inom armén utanför Sebastopol samt af det sätt,
hvarpå de regeringsdepartement, hvilkas skyldighet det

varit att sörja för arméns behof, skött sina åligganden.
Lord John Russell ansåg sig ej för egen del kunna med
godt samvete bekämpa motionen; men då den innebar
klander mot några af hans embetsbröder, trodde han sig ej böra
längre qvarstanna i regeringen, och han ingaf derför sitt
afsked. Denna plötsliga afgång af underhusets ledare var
ett dödshugg för alla de försök till motstånd regeringen eljest
skulle kunnat göra mot Roebucks motion. Motionen kom
före i underhuset och bekämpades med kraft af Palmerston
och Gladstone. Men underhuset stod ej att blidka genom
någon bevisning eller något vädjande till dess rättskänsla.
Den enda allt beherskande tanken var, att England bragts
i fara och förödmjukats inför verlden genom den eländiga
beskaffenheten af dess arméorganisation. När det skreds
till votering, röstade 305 ledamöter för Roebucks motion
och endast 148 emot den. Majoriteten mot ministrarne var
alltså 157.

Hvar och en känner den scen som vanligen följer, när
en minister blifvit slagen i underhuset. Hurrarop på
hurrarop, besvarade på trots med dylika af det slagna
motpartiet, vildt jubel, häftig förbittring, en hel malström af
olika känslor, sjudande och skummande i den lilla salen i
St. Stephen. Men denna gång var det intet sådant utbrott.
Huset kunde knappast fatta, att »alla talangernas ministèr»
lidit ett så fullständigt och skymfligt nederlag. En dödstystnad
följde på tillkännagifvandet om voteringens utgång.
Derefter gick ett halfqväfdt sorl af häpnad och tvifvel
genom huset. Talmannen uppläste ännu en gång siffrorna,
och nu var allt tvifvel häfdt. Det var dock ännu ovisst,
hur huset skulle uttrycka sina känslor. Plötsligt skrattade
någon. Ljudet gaf en riktning och en lättnad åt den länge
återhållna rörelsen. Den ena skrattsalvan aflöste nu den
andra. Och det var ej endast regeringens svurne
motståndare som skrattade, många af dem som röstat med
ministrarne funno sig likaledes skrattande. Så orimligt, så
barockt föreföll detta sätt att affärda den stora koalitionsministèren.
Många måste ha dragit sig till minnes denna
stormiga debatt en natt för ej mer än två år sedan, då

Disraeli, redan lutande mot sitt fall och fullt inseende
styrkan af den koalition som förenat sig emot honom,
tröstade sitt parti och sig sjelf öfver det öde, som väntade
dem, med dessa utmanande ord: »Jag vet, att jag har emot
mig en koalition, och kombinationen kan lyckas. En sådan 
kombination har lyckats förut; men ehuru koalitioner kunna
lyckas, ha de dock alltid till sluts funnit, att deras triumfer
varit korta. Det vet jag, att England ej tycker om
koalitioner.» Endast två år hade sedan dess gått, och den
stora koalitionen hade fallit, öfverhopad af anklagelser
och bittra ord, och dess fall hade helsats med en skrattsalva.

Lord Derby fick af drottningen uppdrag att bilda ett
nytt kabinett. Han försökte och misslyckades. Palmerston
fann det omöjligt att sluta sig till en Derbyminister, och
utan honom kunde lord Derby ej reda sig. Drottningen
skickade efter lord John Hussell, men Russell fann, att
han ej kunde få tillsammans en regering. Lord
Palmerston var då, för att begagna hans eget uttryck, den
oundviklige. Med honom kom den gamla ministèren till stor
del tillbaka. Lord Aberdeen hade afgått, och
Palmerston intog hans plats, medan lord Panmure, hvilken
förut som Fox Maule skött armédepartementet, efterträdde
hertigen af Newcastle. Lord Panmure förenade dock i sin
person krigssekreterarens och krigsministerns hittills skilda
befattningar, och man hoppades härigenom vinna större
enhet i arméförvaltningen. Lord Palmerston grep med
kraft in i sakerna och utsände genast till Krim en
helsovårdskommission och en annan för att öfvervaka
kommissariatet, ett departement som nästan mer än något annat
visat sig odugligt. Palmerston handlade här med vanlig
energi, men han sporrades tillika af några bland husets
ifrigare reformvänner. I synnerhet var Layard, hvilken
vunnit ett namn som upptäckare af Ninivehs ruiner,
outtröttlig i sina angrepp på arméförvaltningen och ville ej
gifva den nya regeringen ens ett ögonblicks rast. Layard
var en man med en viss oslipad talang, ofantligt
sjelfförtroende och okuflig egoism. Han kunde ej i något

hänseende kallas en vältalare; dertill saknade han för mycket
både stilens och sättets behag. Men han hade ett flytande
föredrag, han var högröstad, han tycktes aldrig hysa ett
ögonblicks tvifvel i något tänkbart ämne och medgaf aldrig,
att det möjligen kunde finnas två, sidor hos någon fråga,
som kom under diskussion. Han hade verkligen en ganska
stor kännedom om orienten på en tid, då resor i orienten
voro långt sällsyntare än nu. Han nedtystade allt tvifvel
och all olikhet i meningar med den högdragna dogmatismen
hos denna välkända talartyp, hvars kraftskäl alltid är: »jag
bör väl veta det som varit der», och han var i många
hänseenden utmärkt egnad till språkrör för alla dem — och
de voro ej få — som sågo att sakerna gått på tok utan att
rätt kunna säga hvarför, och voro angelägna att något
skulle göras utan att rätt veta hvad.

Lord Palmerston sökte förmå huset att ej yrka på
nedsättande af det i Roebucks motion föreslagna utskottet.
Regeringen, sade han, skulle sjelf anställa de nödiga
undersökningarna. Roebuck ville dock ej gifva med sig, och
Palmerston måste ge efter för en fordran, som otvifvelaktigt
understöddes af en stark allmän mening, men hans
eftergift medförde en ny ministerkris. Sir James Graham,
Gladstone och Sidney Herbert förklarade sig ej längre
kunna stanna qvar i regeringen. De hade kraftigt
bekämpat motionen om en undersökning, och de ville ej gifva
den något understöd genom sitt qvarstannande. Sir
Charles Wood efterträdde sir James Graham som förste lord af
amiralitetet, lord John Russell intog efter Sidney Herbert
platsen som sekreterare för kolonierna, och sir Cornewall
Lewis blef skattkammarkansler efter Gladstone.

Emellertid hade under Österrikes bemedling nya fredsunderhandlingar
öppnats i "Wien, och lord John Russell hade
ditsändts för att representera England. Vi hade fått en
ny bundsförvandt i det lilla konungariket Sardinien, hvars
styrelse då låg i händerna på en af den nyare tidens
yppersta statsmän, grefve Cavour. Sardinien deltog i kriget
för att i Europas rådslag vinna en plats, hvarifrån det
kunde framföra sina klagomål mot Österrike. Denna

politik kröntes med en synnerlig framgång och rättfärdigade
helt och hållet Cavours förhoppningar. Krimkriget lade
grunden till konungariket Italien.

Men samtidigt inträffade en annan händelse af helt
olika art, som först syntes gynsam för freden. Den 2
mars 1855 afled af lungslag kejsar Nikolai af Ryssland.
Punch innehöll med anledning deraf en plansch, som hade
till underskrift: »General Februari vorden förrädare».
Kejsar Nikolai hade en gång yttrat, att Ryssland hade två
generaler, på hvilka det alltid kunde lita, generalerna
Januari och Februari, och nu framstälde den engelske
artisten general Februari som ett benrangel i rysk uniform,
hvilket lägger sin iskalla hand på sjelfherskarens hjerta
och störtar honom i grafven. Men det var ej general
Februari allena som vållade Nikolais död. Czaren dog af svikna
förhoppningar, af den likgiltighet för lifvet, som åtföljer
nederlaget och förtviflan. Han ådrog sig genom sin
oförsigtighet en stark förkylning och vårdade sig ej om att
göra någonting för att häfva den. Sina vänners och
läkarnes föreställningar skänkte han ej den minsta
uppmärksamhet.

Underrättelsen om kejsarens plötsliga död gjorde ett
djupt intryck i England. Först troddes allmänt, att
Nikolais son och efterträdare Alexander II skulle vara
angelägnare att sluta fred än fadern. Men detta hopp försvann
snart. Den nye czaren vågade ej visa sig för sitt folk i
en mindre patriotisk dager än sin företrädare. De
allierades utsigter voro dessutom vid denna tid i hög grad dystra.
Den nye ryske kejsaren måste ha ansett sig ega goda skäl
att hoppas, att sjukdomar, köld och dåliga anstalter skulle
tillfoga Englands armé större skada än någon rysk general
förmådde. Konferensen i Wien ledde ej till något
resultat. Lord John Russell beskyldes af Disraeli för att ha
uppmuntrat de ryska anspråken. Sir Edward Bulwer
Lytton tillkännagaf sig vilja föreslå ett formligt klandervotum
mot »den minister, som haft ledningen af underhandlingarna
i Wien.» Lord John förekom dock det säkra resultatet
af en sådan motion genom att nedlägga sitt embete.

Motionen om ett klandervotum återtogs. Sir William
Molesworth, en af de mest framstående medlemmarne af
den skola, som sedermera kallades de »filosofiska
radikalerna», efterträdde honom som kolonialsekreterare, och
ministèren vann en eller ett par voteringar mot Disraeli,
Roebuck och andra motståndare eller åtminstone ovänliga
kritiker. Emellertid hade franske kejsaren och hans gemål
aflagt ett besök i London och blifvit med stor entusiasm
mottagna. Drottningen tyckes ha fattat en mycket
fördelaktig tanke om kejsaren. På prinsen-gemålen deremot
synes intrycket varit mindre gynsamt. Prinsen bedömde
kejsaren nästan alldeles på samma sätt, som den opartiska
allmänna meningen i hela Europa sedermera bedömt honom.

Operationerna på Krim återupptogos med någon kraft.
Engelska armén förlorade mycket genom sin tappre och
manlige öfverbefälhafvare lord Raglans död. Han
efterträddes af general Simpson, hvilkens ledning under den
korta tid han innehade befälet åtminstone hade den
förtjensten att hålla minnet af lord Raglan friskt och hindra
saknaden öfver hans bortgång att mista någonting af sin
styrka. Den franska armén hade långt förut förlorat sin
öfverbefälhafvare, den smidige, principlöse, glänsande
Saint-Arnaud. Efter hans död öfvergick det för en tid till
general Canrobert, hvilken dock snart afstod det till general
Pelissier. Den sardinska kontingenten hade anländt och
gifvit beundransvärda prof på tapperhet och disciplin. Den
16 augusti 1855 gjorde ryssarne under general Liprandi ett
olyckligt försök att genom ett angrepp på de allierade
armeerna häfva belägringen af Sebastopol. Den sardinska
kontingenten kämpade med hårdnackad tapperhet, och hela
norra Italien hörde med förtjusning, att Piemonts fana
förts till seger öfver en europeisk stormakts trupper och
vajat sida vid sida med två andras. Det var det första
stora exemplet på Cavours vanliga politik af djerfhet parad
med lugn framsynt beräkning.

Belägringen hade sedan någon tid drifvits med stor
kraft. Malakoff-tornet och det framför det liggande
Mamelon-batteriet voro scener och föremål för ständiga

strider. Ryssarne gjorde gång på gång förtvinade nattliga
utfall, men blefvo alltid tillbakadrifna. Den 7 juni
stormade engelsmännen stenbrotten framför Redan-batteriet,
medan fransmännen riktade ett nytt anfall på Mamelon-batteriet.
Båda angreppen lyckades, men de följdes den
18 i samma månad af ett helt och hållet misslyckadt försök
att taga Redan- och Malakoff-batterierna. Den 5
september gjorde de allierade ett nästan samtidigt angrepp på
Malakoff och Redan. Fransmännen hade snart Malakoff i
sina händer, och nu ryckte engelsmännen äfven till storms
mot Redan. Men det var en stor skilnad i afstånd. De
franska linierna voro framskjutna helt nära intill Malakoff,
medan de engelska ännu voro af ett betydligt afstånd
skilda från Redan. Den långa sträcka våra soldater måste
tillryggalägga gåfvo dem nästan hjelplöst till pris åt den
ryska elden. Trots alla svårigheterna i sitt anfall stormade
de dock och togo Redans bröstvärn, men kunde ej hålla
platsen. Stormkolonnen var för svag, förstärkningar
ankommo ej i tid. Engelsmännen höllo ut en timme mot en
nästan förkrossande öfvermakt; men det var omöjligt för
dem att sätta sig fast i Redan, och den lilla återstod som
kunde draga sig tillbaka måste söka betäckning i
löpgrafvarna. Det var endast den gamla historien från kriget:
ett beundransvärdt mod hos soldater och officerare, men
den eländigaste ledning. Anfallet kunde ha förnyats samma
dag, men den engelske öfverbefälhafvaren, general Simpson,
beslöt att ej göra något nytt försök förr än följande morgon.

Innan morgonen kom, fans det ingen att anfalla. Ryssarne
utrymde under natten södra sidan af Sebastopol. En
båtbrygga hade blifvit utlagd tvärs öfver viken, och på denna
bro mellan stadens norra och södra delar drog furst
Gortschakoff i största ordning sina trupper tillbaka. Den ryske
generalen insåg, att det skulle bli honom omöjligt att hålla
staden mycket längre och att ett uppskof med utrymmandet
endast vore ett onyttigt spillande af menniskolif. »Men»,
yttrar han i sin depesch, »det är ej Sebastopol vi lemnat
dem, utan endast de brinnande ruinerna af staden, hvilken
vi sjelfva antändt, sedan vi försvarat oss på ett sådant sätt,

att våra barnbarns barn skola med stolthet ihågkomma det
och bevara minnet deraf till en sen efterverld.» Det dröjde
några timmar, innan de allierade vågade intränga i den
öfvergifna staden. Arsenalerna och krutmagasinen sprungo
i luften, lågorna slogo ut ur hvarenda offentlig eller enskild
byggnad. Ryssarne hade gjort Sebastopol till ett nytt Moskva.

Med slutet af denna långa belägring, som varat nära
ett år, kan kriget sägas ha upphört. Belägringen af Kars,
denna glänsande episod med sitt lysande försvar, fick
visserligen sin afslutning med stadens kapitulation först efter
Sebastopols fall, men ehuru den helt naturligt här i
England ådrog sig en särskild uppmärksamhet, kunde den dock
ej ha någon omedelbar inverkan på krigets gång i dess
helhet. Kars försvarades af öfverste Fenwick Williams,
en engelsk officer, som försvarade platsen mot
öfverväldigande ryska härmassor och mot en ännu vida
fruktansvärdare fiende — hungersnöden. För denne fiende måste
han till sluts kapitulera, men sjelfva kapitulationsvilkoren,
på hvilka segraren ingick, blefvo en trofé för Williams och
hans män. Garnisonen fick lemna platsen med all krigisk
honnör, och »som ett bevis på det tappra motstånd Kars'
garnison gjort tillåtas officerarne af alla grader att behålla sina
värjor». Kriget var i verkligheten förbi. Österrike hade
under hela dess fortgång arbetat på fredens återställande,
och efter Sebastopols fall gjorde det ett nytt bemödande
med bättre framgång. Frankrike och Ryssland voro nu i
sjelfva verket angelägna att få slut på kriget nästan på
hvad vilkor som helst. Hade England fortsatt, skulle det
mycket sannolikt nödgats göra det ensamt. Härpå var
också lord Palmerston som en sista utväg fullkomligt beredd,
hellre än att underkasta sig vilkor, som han ansåg
otillfredsställande. Kongressen i Paris öppnades den 26
februari 1856, och den 30 mars undertecknades fredsfördraget af,
makternas fullmäktige. Preussen hade fått tillträde till
kongressen, hvilken alltså representerade England, Frankrike,
Ryssland, Österrike, Preussen, Turkiet och Sardinien.

Genom fördraget återlemnades Kars till Turkiet samt
Sebastopol och alla andra af de allierade tagna platser till
Ryssland. Stormakterna förbundo sig att respektera
Turkiets sjelfständighet och integritet. Sultanen utfärdade en
ferman om förbättring af hans kristna undersåtars tillstånd,
men det förklarades särskildt, att härmed ingen rätt till
intervention gafs någon af de andra makterna. Svarta hafvet
neutraliserades; dess farvatten och hamnar öppnades för
alla nationers handelsfartyg, men förklarades på samma
gång för alltid stängda för alla krigsfartyg, vare sig de
makters, som egde kusterna vid detta haf, eller någon
annan makts, med undantag af sådana smärre fartyg, som voro
nödiga till utöfvande af sjöpolis och till kusternas skydd.
Sultanen och kejsaren förbundo sig att ej upprätta eller
underhålla några krigsarsenaler, vare sig för armeer eller
flottor, vid detta haf. Sjöfarten på Donau öppnades.
Moldau och Valakiet skulle fortfarande stå under sultanens
suveränitet och åtnjuta alla de fri- och rättigheter de redan
egde under makternas garanti, utan att dessa dock hade
någon särskild rätt till intervention i deras angelägenheter
Af de förenade furstendömena Moldau och Valakiet blef
sedermera, efter flere inre vexlingar, konungariket
Rumänien. Serbiens nuvarande ställning tryggades äfven genom,
fördraget. Sultanen förband sig tillika att under fredstid ej
låta några främmande krigsfartyg inlöpa i Bosporen eller
Dardanellerna.

För att skydda Turkiet för den fiende det mest fruktade
afslöts sedermera ett särskildt fördrag mellan England,
Frankrike och Österrike. Genom detta dokument, som är
dateradt den 15 april 1856, garanterade de kontraherande
makterna, gemensamt och livar for sig, det osmaniska
väldets sjelfständighet och integritet och förklarade, att hvarje
kränkning af det allmänna fördraget af den 30 mars skall
af dem anses för casus belli. Kongressen i Paris fick en
särskild märkvärdighet derigenom, att de fullmäktige, innan
de åtskildes, träffade en öfverenskommelse om de allmänna
reglerna för sjökriget och kaperiets afskaffande. Man kom
dock öfverens, att de af kongressen i detta fall antagna

reglerna endast skulle vara bindande för de stater, som
biträdt eller komme att biträda dem. Förenta staterna
gjorde någon svårighet i fråga om afsägelsen af rättigheten
att i krigstid utrusta kapare, och kongressens förklaringar
afgåfvos derför utan att Amerika gifvit sitt samtycke
till dem.

På grefve Cavours föranstaltande bragtes Italiens
tillstånd på tal inom kongressen, och det kan ej vara något
tvifvel om, att från kongressen och den roll, Sardinien der
spelade som representant för den italienska nationaliteten,
härledde sig den följd af händelser, som slutade med den
italienske konungens inflyttning i Quirinalen. Ordnandet
af Donaufurstendömenas ställning var äfven föremål för
mycken uppmärksamhet och långa öfverläggningar, och en
högst sinnrik anordning uttänktes för att hindra en verklig
förening mellan de båda provinserna, så att de på en gång
kunde vara tillräckligt sammanhängande att utgöra ett
bålverk mot Ryssland, men dock ej så sammanhängande,
att de kunde väcka någon oro hos Österrike för dess eget
något lösa, att ej säga förvirrade politiska system. Alla
dessa konstgjorda och invecklade anordningar föllo dock
snart sönder, och furstendömena blefvo inom ej synnerligt
lång tid en sjelfständig stat under en ärftlig furste. Men
för ögonblicket hoppades man, att Turkiets sjelfständighet
och en inskränkning af Rysslands makt, de kristna
provinsernas trygghet, Svarta hafvets neutralitet och sundens
stängande för örlogsmän köpts för kriget.

England förlorade i detta krig omkring 24,000 man, af
hvilka knappast en sjettedel föll på slagfälten eller dog af
der erhållna sår. Kolera och andra sjukdomar bortryckte
de öfriga. Fälttåget ökade statsskulden med 41 millioner.
Krimkriget invecklade oss äfven medelbart i en tvist med
Förenta staterna. I slutet af december 1854 hade
parlamentet antagit en lag, kallad »Foreign Enlistment Act»,
som bemyndigade regeringen att uppsätta en främlingslegion
för tjenstgöring i kriget, och ett antal schweizare och tyskar,
som aldrig gjorde det minsta gagn, anvärfvades. Preussen
och Amerika klagade båda, att våra värfningsofficerares nit

öfverskred gränserna både för det tillständiga och det
lagliga. En af våra konsuler stäldes verkligen inför rätta i
Köln, och Amerika besvärade sig allvarsamt öfver
värfningen af dess medborgare. England ursäktade sig, men
Förenta staternas regering var uppbragt och ville till och med
gifva vårt sändebud i Washington Crampton hans pass.
Det dröjde äfven någon tid, innan det vänskapliga
förhållandet mellan de båda staterna fullkomligt återstäldes.

I England rådde vid krigets slut en allmän missbelåtenhet.
Våra soldater hade på ett glänsande sätt gjort
sin skyldighet, men våra generaler och hela vårt
krigssystem hade visat sig i hög grad underhaltiga. Endast ett
militäriskt rykte af första ordningen hade skapats genom
kriget, och det gafs af verldens enstämmiga mening åt en
ryss, åt Sebastopols försvarare, general Todleben. Hvarken
på vår eller fransmännens sida skapades något nytt namn,
och flere lofvande eller häfdvunna ryktbarheter bestodo ej
profvet. Lika otillfredsställande voro äfven i mångas ögon
krigets politiska, resultat. Lord Aberdeen beräknade, att
det möjligen för tjugufem år eller så skulle kunna trygga
freden i sydöstra Europa. Hans anspråkslösa förhoppning
var profetisk. Den sköt till och med litet öfver målet.
Tjugutvå år efter Krimkrigets slut voro Ryssland och
Turkiet åter i fejd med hvarandra.


<chapter name="TOLFTE KAPITLET.
Lorchan Arrow. — Deportationen.">
TOLFTE KAPITLET.

Lorchan Arrow. — Deportationen.

Efter den förmenta lösningen af orientfrågan på
Pariskongressen synes ett slags trötthet kommit öfver
parlamentet och allmänna tänkesättet i England. Lord John
Russell föreslog en följd af resolutioner om införande i England
af ett förbättradt undervisningssystem, men de blefvo alla
förkastade af underhuset. Den allmänna meningen både
inom och utom parlamentet var då ännu ej på långt när
mogen för en sådan reform. Ett af de i hvar session
regelbundet förnyade försöken att bereda judarne tillträde till
parlamentet gjordes och lyckades i underhuset, men endast
för att, som vanligt, lida skeppsbrott hos lorderna.
Öfverhuset sjelf befann sig en tid i stark jäsning i följd af
regeringens proposition om förlänande af ett peerskap på lifstid
åt en af domarne, sir James Parke. Lord Lyndhurst
opponerade sig kraftigt mot förslaget, såsom början till ett
försök att införa ett helt system af sådana peerskap,
hvarigenom öfverhusets gamla och ärftliga karakter skulle helt
och hållet utplånas. Regeringen, som alls icke hade några
vare sig reaktionära eller revolutionära planer i tankarna,
gjorde slut på tvisten för ögonblicket genom att på öfligt
sätt kreera sir James Parke till baron Wensleydale; men
det mål hon haft i sigte uppnåddes helt lugnt många år
derefter i samband med ombildningen af öfverhusets
domsrätt i vädjemål.

Sir George Lewis var skattkammarkansler. Han var
ännu ej känd som en politisk förmåga af det höga slag,
som han sedermera visade sig vara. Ännu ansågs han
endast för en kammarlärd, som på något oförklarligt sätt

kommit in i parlamentet och i brist på annan lämplig
person inskjutits på den plats, som nyss innehafts af
Gladstone. Kontrasten mellan hans sätt att tala och Gladstones
eller Disraelis var tillräckligt stor att inverka obehagligt
på hvilken politisk församling som helst. Sir George var
vid sitt första uppträdande nästan omöjlig att höra och
hade ända till slutet af sin politiska bana att kämpa med
ett i högsta grad svagt och klanglöst föredrag. Men huset
började så småningom komma under fund med, att under
detta entoniga, ojemna, knappt hörbara föredrag gömde sig
en högst ovanlig makt öfver språket jemte en stor
dialektisk förmåga, parad med humor och rikedom på träffande
bilder, att hvar enda mening i talet innehöll någon ny
tanke eller något lyckligt uttryck. Efter en tid var man
till och med lika benägen att öfverskatta Lewis' förmåga
som man förut ringaktat den.

För närvarande ansågs dock sir George Lewis endast
som en utilitet att för tillfället fylla en plats med, som en
minister tills vidare, för hvilken ingen det minsta intresserade
sig. Allmänhetens uppmärksamhet drogs också vid
denna tid mycket ifrån politiken af sorgliga tilldragelser
inom finansverlden. Royal British Banks fall och de
bedrägerier, som dervid kommo i dagen, jemte åtskilliga andra
företeelser af samma slag väckte och underhöllo en
föreställning, att affärslifvets grundvalar hotade att instörta,
Slutet på John Sadleirs utomordentliga bana var ännu i
friskt minne. Denne man var organisatör och ledare af
»den irländska brigaden», en skara äfventyrare, som beredt
sig inträde i parlamentet och der gjorde affärer i sitt lands
verkliga besvär för att vinna makt och penningar. John
Sadleir gjorde sig skyldig till försnillningar, bedrägerier
och förfalskningar och undgick slutligen rättvisan endast
genom att begå sjelfmord på Hampstead Heath. Sadleirs
bror utstöttes från underhuset, en af hans medbrottslingar,
som fått en anställning i statens tjenst och förskingrat sig
anförtrodda medel, lyckades komma undan till Förenta
staterna, och den irländska brigaden var sprängd. Det är
endast rättvist att tillägga, att de bästa representanterna

för de irländska katolikerna och. det nationella partiet på
Irland från första stunden misstrott Sadleir och hans liga
och gjort allt hvad de kunnat för att afslöja dem.

Ungefär vid samma tid kom Cyrus Field, en energisk
amerikansk köpman, öfver till England för att för dess
förnämsta affärsmän och vetenskapsmän framlägga en plan till
en elektrisk telegraflinie under Atlanten. Man hörde på
honom med höflig nyfikenhet. Field fick dock i det hela
ett långt bättre mottagande än Lesseps, hvilken kom till
England några månader derefter för att intressera oss för sin
plan till byggande af en skeppskanal öfver Sueznäset. Hans
förslag mottogs på ett kyligt och mer än, kyligt sätt af
ingeniörer och kapitalister ej mindre än af politiker och
statsmän.

Den politiska verlden tycktes ha beredt sig på en tid
af lugn och hvila. Plötsligt bröt en storm ut. Trontalet
vid parlamentets öppnande den 3 februari 1857 förkunnade,
att våldshandlingar, förolämpningar mot den britiska flaggan
och traktatsbrott, begångna af de kinesiska myndigheterna
i Canton, samt en hårdnackad vägran af upprättelse hade
gjort det nödvändigt för hennes majestäts representanter
i Kina att tillgripa tvångsåtgärder för att skaffa sig en
sådan. Offret för de kinesiska myndigheternas förmenta
förbrytelser var endast ett: lorchan Arrow. Lorchan Arrow
var ett litet fartyg, bygdt efter europeisk modell. Ordet
lorcha är en portugisisk benämning på de små kustfartyg,
som begagnas i den portugisiska kolonien Macao vid
mynningen af Cantonfloden. Det förekommer ofta i fördragen
med de kinesiska myndigheterna. Den 6 oktober 1856 gick
en skara kineser, under befäl af en officer, ombord på Arrow,
som då låg förankrad på Cantonfloden. De arresterade och
bortförde med sig tolf man af lorchans besättning, som
anklagades för sjöröfveri,och lemnade endast två qvar ombord.
Arrow förklarades af sina egare för ett britiskt fartyg.
Vår konsul i Canton, Parkes, fordrade af den kinesiske
guvernören i Canton Yeh de arresterades utlemnande och
stödde denna sin fordran på 1843 års tillägg till traktaten
med Kina af föregående år. Denna traktat gaf ej de

kinesiska myndigheterna rätt att gripa kinesiska förbrytare,
eller förmenta förbrytare, ombord på ett engelskt fartyg.
Det gaf dem endast rätt att af engelsmännen begära
förbrytarens utlemnande. Den kinesiske guvernören påstod
emellertid, att lorchan var ett kinesiskt fartyg, som ej hade
någon rätt att hissa Englands flagga. Vi kunna så godt
först som sist nämna, att Arrow verkligen ej var ett
engelskt fartyg, utan endast ett kinesiskt, som på grund af
falska uppgifter lyckats för tillfället komma i besittning
af en britisk flagga. Men konsul Parkes var en hetsig och
hufvudlös person. Han fordrade, att de fångna matroserna
genast skulle återsändas, och skref till vår kommissarie i
Hongkong sir John Bowring med begäran ora understöd i
saken.

Sir John Bowring var en man med betydande
förmåga, som en gång lofvade att bli något utmärkt. Han
hade en mycket stor och mångsidig kännedom om
europeiska och asiatiska språk, hade rest mycket och hade i
flere år suttit i parlamentet. Med nationalekonomiens läror
ansågs han förtrogen och hade god insigt i allt som rörde
handeln och näringarna. Han hade många vänner och
beundrare och gick tidigt och gälde för något ovanligt.
Med allt detta var han en man med mycket höga tankar
om sig sjelf, men utan politisk blick i stort. Bowring hade
några år varit konsul i Canton och innehaft posten som
förste superintendent öfver handeln derstädes. Det vill
synas, som hans fåfänga ej tillåtit honom att motstå
frestelsen att uppträda på den politiska skådebanan som en
myndig legat, talande i Englands namn och tvingande lägre
folkraser att böja sig i stoftet inför det. Han befalde de
kinesiska myndigheterna att utlemna alla de från Arrow
tagna matroserna, hvarjemte han fordrade, att de skulle
göra ursäkt för arresteringen och gifva en formlig
förbindelse att någonting dylikt aldrig mer skulle ske. Blefve
ej dessa fordringar inom fyrtioåtta timmar efterkomna,
skulle den engelska eskadern genast börja operera mot de
kinesiska hamnarna.

Den kinesiske guvernören Yeh återsände alla matroserna
och lofvade, att man för framtiden skulle noga vaka
öfver, att kinesiska embetsmän ej obehörigt visiterade
engelska fartyg. Men hvad Arrow särskildt beträffade,
kunde han ej göra någon ursäkt, ty han påstod alltjemt,
och det var äfven verkliga förhållandet, att Arrow var ett
kinesiskt fartyg, med hvilket engelsmännen ej hade det
ringaste att skaffa. Sir John Bowring satte följaktligen
sin hotelse i verket och lät den engelska eskadern under
amiralen sir Michael Seymours befäl bombardera Canton.
Från den 23 oktober till den 13 november fortgingo
operationerna till sjös och lands oupphörligt. Kommissarien
Yeh öfvade repressalier genom att utfästa ett pris för hvarje
dödad engelsmans hufvud.

Dessa underrättelser från Kina väckte en stor sensation
i England. Den 24 februari 1857 föreslog lord Derby i
öfverhuset en resolution, som fördömde de britiska
myndigheternas hela förfarande i Kina. Debatten skulle varit
minnesvärd endast genom det kraftfulla tal, hvarmed den
vördnadsvärde lord Lyndhurst understödde motionen och
visade den ytterliga olagligheten af sir John Bowrings
tillvägagående. Öfverhuset förkastade lord Derbys
resolution med 146 röster mot 110. Endast två dagar derefter,
den 26 februari, väckte Cobden en dylik motion i
underhuset. Detta måste ha varit ett mycket påkostande steg
för Cobden. Han var en gammal vän till sir John
Bowring, med hvilken han alltid ansett sig tänka lika i många
eller de flesta frågor. Men trots sin personliga vänskap
följde han sin öfvertygelse om hvad han ansåg pligten mot
det allmänna kräfva. Debatten var märkvärdig ännu mer
genom den sällsamma politiska kombination, den under sin
fortgång visade, än genom den talang och vältalighet, som
dervid lades i dagen. Personer talade och röstade på
samma sida, hvilka sannolikt aldrig förr fäktat i samma led
och aldrig heller gjorde det sedermera. Cobden fann sig
understödd af Gladstone och Disraeli, af Roebuck och sir
E. Bulwer-Lytton, af lord John Russell och mr Whiteside,
af lord Robert Cecil, sedermera markisen af Salisbury, sir

Frederick Thesiger, Roundell Palmer, sedermera lord
Selborne, Sidney Herbert och Milner Gibson. Cobden hade
sannolikt aldrig drömt hvarken om arten eller styrkan af
det understöd hans motion skulle erhålla. Det klandervotum
han föreslagit antogs med 263 röster mot 247, eller
16 rösters majoritet.

Lord Palmerston gaf två eller tre dagar derefter till
känna, att regeringen beslutit upplösa parlamentet och
vädja till landet. Lord Palmerston kände sina landsmän.
Han visste, att en populär minister gör sig ännu mer
populär genom att vädja till landet på den grund, att han blifvit
klandrad af underhuset för det han upprätthållit Englands
ära och förödmjukat någon främmande makt i någon vrå
af jorden. I sitt tal till valmännen i Tiverton förklarade
han, att en oförsynt barbar, som förde styrelsen i Canton,
förolämpat den britiska flaggan, brutit fördragsmessiga pligter,
utsatt pris på britiska undersåtars hufvud och velat med
dolk och gift förgöra dem. Detta var naturligtvis mer än
nog. Den »oförsynte barbaren» var ensamt nästan nog.
Guvernör Yeh var dock säkerligen ingen barbar. Hans
tolkning af internationel rätt fann lord Lyndhursts fulla
bifall. Hans sätt att belysa sakens både politiska och
kommersiella sida tilltvang sig lord Derbys beundran. Hans
bref bilda en märkvärdig motsats till de handlingar i frågan,
som ingingo från de britiska myndigheterna i Kina.

För valändamål blef han nu emellertid en oförsynt
barbar, och historien om en kinesisk bagare, som påstods
ha velat förgifta sir John Bowring, förvandlades till ett
försök att i massa döda alla engelsmän i Kina på den
kinesiske guvernörens uttryckliga befallning. Lord
Palmerstons seger var fullständig. Cobden, Bright, Milner Gibson,
W. J. Fox, Layard och många andra af de förnämsta
motståndarne till regeringens kinesiska politik förlorade sina
platser. Lord Palmerston kom tillbaka till makten med
förnyad och fördubblad styrka. Ett litet krig med Persien
slutade i lagom tid för att gifva honom som segervinnare
ett nytt anspråk på valmännens sympatier. I trontalet
vid parlamentets öppnande tillkännagafs, att tvisterna

mellan England och Kina ännu vore oafgjorda och att hennes
majestät derför skickat ut till Kina en kommissarie, som
i händelse af behof skulle understödjas af en tillräcklig
land- och sjöstyrka. Regeringen fick dock allvarsammare
saker att tänka på, innan hon kunde gripa sig an med det
lätta arbetet att betvinga kineserna.

Det nya parlamentet var någon tid upptaget med
pröfning af ett förslag till upphäfvande af de kyrkliga
domstolarnas gamla domsrätt i äktenskapsskilnadsmål och
inrättande af en regulier domstol, »The Divorce and Matrimonial
Causes Court», som skulle upptaga och behandla alla
tvistemål mellan man och hustru. Den nya lagen rönte starkt
motstånd i båda husen och gick endast igenom i följd af
en mycket tydlig vink från Palmerston, att han skulle låta
husen bli sittande tills frågan blifvit afgjord. Gladstone
särskildt opponerade sig mycket starkt mot billen.

Året 1857 såg afskaffandet af deportationssystemet.
Deportation som ett medel att göra oss af med en del af
vår förbrytarbefolkning går tillbaka till Karl II:s tid, då
domarne bemyndigade regeringen att öfverföra förbrytare
till de nordamerikanska kolonierna. I vår brottmålslag
infördes den först 1717 genom en då antagen parlamentsakt.
1787 utfördes en laddning af förbrytare till Botany
Bay på östra kusten af Nya SydWales och i närheten
af Sidney, koloniens nuvarande blomstrande hufvudstad.
Sedermera utsändes äfven dömda brottslingar till Van
Diemens Land eller Tasmania, samt till ön Norfolk, en enslig
ö i Stilla oceanen öfver hundra mil från Nya SydWales'
kust. Ön Norfolk blef straffkolonien för förbrytarne bland
förbrytarne, d. v. s. att brottslingar, som efter deportationen
till Nya SydWales der begingo nya förbrytelser, kunde af
koloniens myndigheter sändas till Norfolksön för
undergående af strängare straff.

Det tycktes, som systemet bort vara tillfredsställande
i alla afseenden och för alla parter. Förbrytarne fingo en
ny bana, ett nytt land och en möjlighet till förbättring.
De blefvo vanligen efter en liten tid lösgifna ur straffkoloniens
fängelse och tillätos på vissa vilkor skaffa sig

sysselsättning och, om möjligt, göra sig till goda medborgare.
Deras arbete, trodde man, skulle bli kolonisterna till stort
gagn. Men kolonisterna började mycket snart beklaga sig.
De förbrytare, som tillbragt sin proftid ombord på
fängelseskepp eller i vanliga häkten, lemnade vanligen dessa fasans
hem till den grad brutaliserade, att deras inträngande i en
krets af hederligt folk blef en olidlig landsplåga. Instängda
för sig sjelfva i straffkolonier, förvandlades förbrytarne till
demoner; upptagna i en bebodd koloni, voro de för talrika
att kunna helt och hållet absorberas af befolkningen och
förde sin smitta med sig. Nya SydWales och Tasmania
började protestera mot att göras till behållare för vårt
utskum. Vestra Australien var den enda koloni, der man
på något vilkor ville taga emot dem, och Vestra
Australien hade endast mycket knappa naturliga tillgångar och
kunde i alla händelser endast herbergera mycket fä af våra
förbrytare. Upptäckten af guld i Australien afgjorde frågan,
huruvida dessa kolonier mer skulle besväras af vårt
deportationssystem, ty den störste entusiast för deportationen kunde
knappast vilja föreslå, att man skulle skicka ut hela skaror
af förbrytare till ett land glimmande af guldets frestelser.

Den frågan uppstod derför nu, hvad England skulle
göra med de brottslingar, som det hittills kunnat aflägsna
nr sin åsyn. Alla mottagningsorter voro stängda med
undantag af Vestra Australien, och det var nästan det
samma som intet. I 1853 års session framlade regeringen
en bill om deportationens utbytande mot straffarbete utom
i sådana fall. der domen lydde på fjorton år eller mera.
Billen inskränkte straffskalan, det vill säga lät en kortare
period straffarbete ersätta en längre deportationstid. Inrikes
statssekreterare var vid denna tid lord Palmerston. Under
billens behandling i öfverhuset väckte lord Grey förslag
om en förändriug i det i kolonierna rådande
»ticket-of-leave»-systemet. Principen som låg till grund för detta
system var, att den till deportation dömde ej skulle hållas
i fängelse under hela den tid, hvarå domen lydde, utan
mot vissa vilkor en tid få vistas på fri fot, innan han erhöll
sin fullkomliga frihet.

Det kan ej vara något tvifvel om, att tanken, som ligger
till grund för ticket-of-leave, är förträfflig. Men systemet
visade sig redan vid sitt första prof här i landet helt och
hållet förfeladt. Visst är, att det i England totalt
misslyckades. Men det erhöll ej heller någon riktig och oväldig
pröfning. Hela engelska allmänheten tog för gifvet, att
ändamålet med ticket-of-leave var att sätta myndigheterna
i stånd att mot vissa vilkor frigifva en fånge, som på något
sätt visat sig lämplig för erhållande af en sådan lindring,
och att polisens ögon skulle följa honom under denna hans
vilkorliga frihetstid. Detta var i sjelfva verket det sätt,
hvarpå lagen tolkades i Irland, der också ticket-of-leave-systemet
arbetade med den största framgång under ledning
af presidenten i fångvårdsbyrån sir Walter Crofton. Ett
af sir Walter utfärdadt ticket-of-leave utgjorde en säker
underpant på, att den person som erhållit ett sådant var
en man med goda föresatser och stadgad karakter. På
Irland blef derför systemet allt hvad dess upphofsmän
önskat och ämnat. Här i landet deremot blef lagen af
någon outransaklig orsak tolkad så, som hvarje fånge
derigenom erhölle rätt att efter en viss fängelsetid fordra ett
ticket-of-leave, blott han ej groft förbrutit sig mot någon,
punkt i fängelsereglementet eller eljest ej gjort sig skyldig
till någon våldsamhet af svårare slag.

Hvilka verkningarna af ett sådant system måste bli,
är lätt att inse. En mängd skurkar, som domstolarna dömt
till fängelse på viss bestämd tid, blefvo utan någon rimlig
orsak kastade på samhället långt innan deras strafftid gått
till ända. De blefvo i England bokstafligen lössläppta mot
samhället, ty myndigheterna här gjorde gällande, att det
möjligen kunde skada en galgfågels utsigter att erhålla
arbete, om man såge honom bevakad af polisen. Polisen
fick derför helt grannlaga befallning att ej ha ögonen på
dem. Femtio procent af de straffångar, som lösgifvits med
ticket-of-leave, blefvo derför snart häktade för nya brott
och åter dömda till straffarbete. Af dem som, ehuru ej,
verkligt dömda, troddes ha återfallit i sina gamla vanor,
återföllo mellan sextio och sjutio procent redan första året

efter frigifvandet. Domaren Bramwell uppgaf i sittande
rätt, att han haft brottslingar inför sitt skrank, som ännu
hade öfver sig tre särskilda domstolsutslag. Straffången
frigafs med ett ticket-of-leave, dömdes för något nytt brott
och återinsattes i fängelse, frigafs åter med ticket-of-leave
och dömdes återigen, innan hans ursprungliga strafftid gått
till ända.

En stark oro, gränsande till panik, uppstod i England.
Och följden af denna allmänna oro och parlamentets nya
behandling af hela frågan blef den 1857 af sir George Grey
framlagda billen. Denna bill utsträckte bestämmelserna i
1853 års akt sålunda, att alla på deportation lydande domar
utbyttes mot straffarbete och det gamla deportationssystemet
afskaffades, på samma gång det likväl lemnades
myndigheterna fritt att låta straffet aftjenas i någon af
kolonierna, som dertill kunde anses lämplig. Regeringen
umgicks nemligen ännu med en plan att använda Vestra
Australien till straffort för en del af våra förbrytare. Men
hela planen stannade på papperet, och deportationen var
de facto helt och hållet afskaffad. Hvilka verkningar den
nya lagstiftningen hade i andra hänseenden, få vi längre
fram tillfälle att se.

Gretna-Green-giftermålen blefvo olagliga 1857, sedan
deras öde redan under föregående parlamentssession blifvit
besegladt. Hädanefter hade på detta sätt ingångna giftermål
ingen bindande kraft, så framt ej endera af kontrahenterna
minst tjuguen dagar förut varit bosatt i Skotland.


<chapter name="TRETTONDE KAPITLET.
Indiska upproret.">
TRETTONDE KAPITLET.

Indiska upproret.

I maj 1857 skakade det stora indiska upproret det
britiska väldet i Hindostan i sjelfva dess grundvalar. I
nästan hela norra och nofdvestra delen af den stora indiska
halfön reste sig de infödda folkstammarna mot den engelska
makten. Det var på intet vis endast ett soldatuppror. Det
var en förening mellan det militära missnöjet, nationalhatet
och den religiösa fanatismen mot Indiens engelska herskare.
Både de infödda fnrstarne och de infödda soldaterna
deltogo deri. Muhamedaner och hinduer glömde sina religiösa
antipatier mot hvarandra för att sluta sig tillsammans mot
de kristna.

Låt oss först efterse, hvilka de omedelbara orsakerna
till utbrottet voro. När det förbättrade Enfieldgeväret 1856
infördes i den indiska armén, kom ett rykte ut, att
papperet i patronhylsorna var smordt med en blandning af
kotalg och svinister. Papperet synes också verkligen varit
smordt med fett, men icke af det slag, som den religiösa
oron hos de infödda trupperna misstänkte. En blandning
af kotalg och svinister skulle också varit i högsta grad
olämplig att begagnas i patroner, som skulle utdelas bland
våra sepoys, ty kon är i hinduens ögon helig, och svinet
är för muhamedanen föremål för yttersta afsky. Enligt
den förres föreställning blef någonting för honom heligt
profaneradt, enligt den senares ville man tvinga honom
att begagna någonting orent och afskyvärdt. Bruket af de
öfverklagade patronerna instäldes genom en i januari 1857
utfärdad order. Generalguvernören utfärdade derefter i

maj samma år en proklamation, der han försäkrade
bengaliska armén, att de berättelser som dukats upp för dem,
att indiska regeringen velat skymfa deras religion eller
förnärma deras kast, vore allesammans illvilliga påfund och
lögner.

Oaktadt denna försäkran bibehöll sig dock envist den
tron bland trupperna, att man hade i sigte någon plan mot
deras religion. En upprorisk anda började sprida sig inom
armén. I mars måste man upplösa några af de infödda
regementena, och i april blefvo till och med några sepoys
skjutna för öppet myteri. Samma månad vägrade ett större
antal af manskapet vid det infödda bengaliska kavalleriet
i Mirut att begagna de åt dem utdelade patronerna,
oaktadt det från befälets sida förut försäkrats dem, att
papperet i patronernas hylsor aldrig berörts af något för dem
motbjudande ämne. Den 9 maj blefvo åttio af dessa
karlar arresterade, stälda inför krigsrätt och dömda till fängelse
och hårdt arbete i tio år, de återstående fem till samma
straff i sex år. De fängslades med kedjor i närvaro af
sina kamrater, hvilka utan tvifvel  ansågo dem som
martyrer för sin religiösa tro, och affördes i sina fjättrar till
det allmänna fängelset, der bevakningen utgjordes af sepoys.

Dagen derpå, söndagen den 10 maj, är en minnesvärd
dag i Indiens årsböcker. De infödda trupperna i Mirut
gjorde då öppet myteri. De sköto på sina officerare, dödade
en öfverste och andra, bröto sig in i fängelset, befriade
sina kamrater och massakrerade ett antal af stadens
europeiska invånare. De europeiska trupperna slöto sig till
sammans och drefvo ut dem ur deras kantoneringar eller
kaserner. Då kom det kritiska ögonblicket, myteriets
vändpunkt, den handling som gaf upproret dess karakter och
gjorde det till hvad det sedan blef. Mirut är en vigtig
militärstation mellan Granges och Djumna, något öfver fem
sv. mil nordost om Delhi. I det ofantliga palatset i Delhi,
nästan en stad för sig, bodde den åldrige konungen af
Delhi, som han kallades, den afsatte, men ännu ej helt
och hållet sin gamla glans beröfvade ättlingen af den
väldige Timur, Stora Mogols siste representant.

De upproriska soldaterna flydde till Delhi, och ett
olyckligt öde ville, att de ej förföljdes eller anhöllos under
vägen. Utan att eftersättas eller hindras rusade de in i
Delhi och togo vägen direkt till konungens palats. De
bådo om hans skydd och fordrade, att han skulle taga sig
an dem sjelfva och deras sak. De utropade honom till
kejsare af Indien och planterade upprorsfanan mot det
engelska väldet på murarna kring hans palats. De hade i ett
och samma ögonblick funnit en ledare, en fana och en sak,
och myteriet var med ens förvandladt till ett revolutionskrig.
Sepoytrupperna i staden och kantoneringarna på åsen
en knapp tredjedels mil ofvanför Delhi började genast göra
gemensam sak med de upproriska. Den stackars gamla
marionetten, som de gjort till sin kejsare, var en några och
åttio år gammal ålderdomssvag gubbe. Han hade länge
endast varit en ostindiska kompaniets pensionstagare. Men
han var en representant för den mäktiga dynasti, hvars
namn och bilder allt i Indien gångbart' mynt ännu för
tjugu år sedan burit. Han representerade legitimiteten och
den gudomliga rätten och gaf alla de olika partier och
sekter, hvaraf upproret var sammansatt eller skulle
sammansättas, ett synligt och användbart hufvud. Hade de
från Mirut flyende upprorsmännen blifvit genast eftersatta
och skingrade eller tillfångatagna, innan de uppnådde
Delhi, skulle den berättelse vi ha att förtälja blifvit
kortare och en helt annan. Men när de, utan att möta något
hinder i sin väg, hunno den i morgonsolen glittrande
Djumna, när de i stora massor störtade öfver båtbryggan,
som sammanbinder dess båda stränder, och när de slutligen
under palatsets fönster ropade, att de kommit för att
återställa Delhi-dynastiens välde, hade de omedvetet gripit ett
af historiens stora kritiska ögonblick och förvandlat ett
myteri till ett nationelt och religiöst krig.

Det var på detta sätt det indiska upproret började och
fick sin alldeles egna karakter. Myterier voro ingenting
nytt i Indien. Det hade varit några mycket allvarsamma
utbrott före de talgade patronernas tid. Men revolten var
denna gång framkallad af en mängd förenade orsaker, som

på samma gång, ehuru på olika sätt, berörde Indiens armé,
furstar och folk. Låt oss först tala om armén. Den
bengaliska armén var till sammansättning och vilkor mycket
olik Bombay- och Madras-armeerna, de båda andra stora
afdelningarna af den indiska hären på denna tid. I den
bengaliska armén voro hinduerna långt talrikare än
muhamedanerna och voro till största delen brahminer af hög
kast, medan Madras- och Bombay-armeerna, liksom den
bengaliska nu för tiden, utgjordes af folk af alla sekter
och raser utan åtskilnad. Ända till året näst före upproret
var den bengaliske soldaten endast värfvad för tjenstgöring
i Indien och kunde ej sändas utom landet öfver »det svarta
vattnet», som. sepoyen på en gång fruktade och hatade.
Ingen sådan frihet var beviljad Bombays och Madras'
soldater, och i juli 1856 utkom en order, att värfningarna
äfven inom bengaliska armén hädanefter skulle gälla
krigstjenst äfven utom landets gränser. Den bengaliske sepoyen
hade sålunda ej blott innehaft en privilegierad och
bortskämd favorits ställning, utan äfven måst undergå
förödmjukelsen och harmen att se sina privilegier tagas ifrån
honom.

Men när vi söka göra oss en föreställning om den
hinduiske sepoyens ställning, måste vi framför allt taga i
beräkning den fruktansvärda kastinrättningens inflytande.
En engelsman eller hvilken annan europé som helst måste
låta sin fantasi göra en viss kraftansträngning för att kunna
bilda sig ens en aflägsen föreställning om denna oerhörda
vidskepelses makt. Den som genom den renaste
tillfällighet, genom den minsta beröring med någonting orenande
förlorat sin kast, var med det samma bannlyst från de
lefvande och ansågs för alltid förbannad af Gud. Hans
käraste vän, hans närmaste slägting drog sig med oro och
afsky tillbaka ifrån honom. Nu hade af flere orsaker en
stark misstanke uppstått hos sepoyerna, att det var en
öfverlagd plan hos landets engelska herskare att »orena»
hinduerna och blanda dem alla tillsammans i en enda kast
eller ställa dem utom all kast. Utan tvifvel visade äfven
engelsmännen i många fall ej tillräckligt undseende för

hinduens egendomliga och mycket sällsamma lärosatser.
Mången som nyss kommit ut från England och ännu hade
hufvudet fullt af der rådande föreställningar föreföllo de
hinduiska lärorna och bruken så ytterst orimliga, att han
ej kunde förmå sig att tro, att menskliga varelser kunde
på fullt allvar och uppriktigt egna dem sin vördnad, och
han gjorde sig ingen möda att dölja sin åsigt vare sig om
sjelfva läran eller hennes bekännare. Han ansåg den förra
som en väfnad af öppendagliga orimligheter och de senare
som hycklare och skrymtare. Några af de äldre officerarne
och civila embetsmännen ansågo af fullaste öfvertygelse
för sin pligt att drifva öppet proselytmakeri, och med den
bästa afsigt och de renaste bevekelsegrunder stärkte de
sålunda den växande misstanken, att myndigheterna hade
i sinnet att orena hinduerna.

Och det var ej endast bland hinduerna som denna oro
började sprida sig. Det var muhamedanernas öfvertygelse,
att man äfven ville åt deras tro och religiösa bruk. Det
hviskades öfverallt ibland dem, att muhamedanernas
egendomliga döpelseceremoni skulle genom lag undertryckas och
de muhamedanska qvinnorna tvingas att visa sig obeslöjade
ute på gatan. De minsta förändringar på något område
gåfvo ny bekräftelse på de misstankar, som voro gängse
bland hinduerna och muhamedanerna. När en ny ordning
infördes inom fängelserna och de infödda fångarne ej längre
fingo sjelfva koka sin mat, kom ett rykte ut, att detta var
det första öppna steget till utförande af planen att utrota
kastväsendet och dermed äfven förgöra hinduernas både
kropp och själ. En annan förändring bör här äfven
omnämnas. Det var en tid meningen, att de infödda
trupperna skulle till största delen ställas under befäl af infödda
officerare, hvarigenom manskapet skulle få någon säkerhet
för, att deras religiösa betänkligheter aktades och skonades.
Men småningom aflägsnades infödingarne från alla de högre
befälsgraderna, tills hela armén slutligen bestod af infödt
manskap och uteslutande engelska officerare. Erinra vi oss
tillika, att en hinduisk sergeant af lägre kast ofta måste,
när han ej var i tjenstutöfning, kasta sig ned med ansigtet

mot marken för en simpel sepoy af brahminkasten, skola
vi kunna göra oss någon föreställning om de ständiga
kollisioner mellan disciplinen och de religiösa sedvänjorna,
som måste uppstå inom den hinduiska delen af en armé,
hvilkens officerare nästan uteslutande utgjordes af europeer
och kristna.

Vi ha talat om armén och dess religiösa betänkligheter.
Vi måste nu äfven nämna några ord om de
territoriela och politiska förändringarna ooh det inflytande de
utöfvade på Indiens furstar och folk. När upproret bröt
ut, hade lord Dalhousie, som i tio år varit Indiens
vicekonung, nyss lemnat landet och fått till efterträdare lord
Canning. Lord Dalhousie var en man med öfverlägsen
kraft, okufligt mod, en herskares klokhet och en eröfrares
anda. Han var otvifvelaktigt en stor man. Han hade haft
någon parlamentarisk erfarenhet i England och i båda husen,
och hade varit först vicepresident och sedan president i
handelsbyrån under sir Robert Peel. Han hade tagit liflig
del i uppgörandet af grunderna för den nya jernvägslagstiftningen
efter 1844 och 1845 års kris. Mot slutet af
1847 sändes han ut till Indien. Aldrig utvecklades i något
land en framgångsrikare administrativ verksamhet än lord
Dalhousies. Han införde det billiga postportot i Indien,
byggde jerrivägar, anlade elektriska telegraflinier. Han
egnade mycken uppmärksamhet åt bevattningsväsendet, åt
anläggandet af stora landsvägar, åt byggandet af Ganges-kanalen.
Han grundade ett omfattande undervisningssystem
för den infödda befolkningen. Han gjorde slut på
barnmorden och thugsystemet och verkstälde med kraft lord
William Bentincks akt om undertryckande af »sutti» eller
seden att bränna enkor på deras aflidne mäns bål.

Men härtill inskränkte sig ej lord Dalhousies verksamhet.
Under den korta tid han förde styrelsen i Indien
annekterade han Pendjab, införlifvade en del af Birma med
våra besittningar, annekterade Nagpore, Sattara, Jhansi,
Berar och Oudh. Annekteringen af Pendjab föranleddes
af mordet på några af våra officerare, verkstäldt med
godkännande, om också ej på befallning af en infödd furste.

Lord Dalhousie sände en truppstyrka in i Pendjab. Detta
område, »de fem vattnens land,» ligger vid porten till
Hindostan och är bebodt af muselmaner, hinduer och sikher,
en reformerad hinduisk sekt. Vi funno emot oss ej blott,
sikherna, utan äfven våra gamla fiender afghanerna.
Befälet öfver våra trupper fördes af lord Gough. Han
kämpade obetänksamt och olyckligt i den namnkunniga striden
vid Chillianwallah och blef slagen. Men han reparerade snart
helt och hållet sin ställning genom det grundliga nederlag
han tillfogade fienden vid Gujrat. Aldrig var en seger
fullständigare, och aldrig blef heller en seger snabbare och
kraftigare fullföljd. Sikherna krossades, afghanerna
jagades i full flykt tillbaka genom sina vilda bergpass, och lord
Dalhousie annekterade Pendjab. Som segertrofé öfversände
han till engelska kronan den ryktbara diamanten Koh-i-nur,
hvilken maharajan af Lahore utlemnat som bevis på sin
underkastelse.

Lord Dalhousie annekterade Oudh på den grund, att
Ostindiska kompaniet förbundit sig att försvara Oudhs
herskare mot ut- och inländska fiender på det vilkor, att
styrelsen skulle föras på sådant sätt, att folket åtnjöte
säkerhet till lif och egendom, men att det oaktadt, medan
kompaniet uppfylt sin del af fördraget, konungen af Oudh
så styrt sina besittningar, att hans regering blifvit en
förbannelse för Oudh och alla angränsande områden. Andra
skäl eller försök att rättfärdiga de båda annekteringarna
förekommo naturligtvis äfven, och vi skola snart se, hvilka
följderna blefvo af Sattaras och Jhansis införlifvande, Men
om äfven båda dessa åtgärder ur politisk synpunkt ej blott
läto försvara sig, utan äfven voro rent af oundvikliga, måste
icke dess mindre en följd af sådana handlingar framkalla
en djup rörelse hos de olika stammar, bland hvilka de
föregingo. Indiens befolkningar intogos af oro, då de sågo
sina furstar på detta sätt den ene efter den andre
detroniseras. Denna omstörtning af troner och annektering af
stater föreföll dem naturligt nog utgöra en del af denna
ofantliga plan till utrotande af alla Indiens religioner och
derpå grundade inrättningar, för hvilken så många dunkla

och dystra förebud varnat landet. En stor del af våra
sepoys voro från Oudh och andra annekterade områden,
och hur litet skäl de än kunde ha till någon personlig
tillgifvenhet för de störtade dynastierna, hyste de dock mot
inkräktarne denna nationella förbittring, som hvarje slag af
utländsk intervention nästan alltid framkallar.

Särskilda orsaker bidrogo äfven att under det rådande
politiska och religiösa misstroendet göra det ögonblick, då
lord Canning öfvertog högsta makten i Indien, inbjudande
till upprorsplaner. Det afghanska kriget hade lärt
sepoyerna, att britiska trupper ej vora absolut oöfvervinneliga.
Krimkriget hade nästan öfverallt i Indien rotfäst en
öfvertygelse, att Englands makt var i aftagande. Sepoyen såg,
att den engelska styrkan i norra Indien var mycket liten,
och han trodde fullt och fast, att den var liten emedan
England ej hade flere soldater att skicka ut. I hans tanke
var Ryssland det stora uppstigande och eröfrande landet;
England lutade mot sitt fall, och dess stjerna bleknade allt
mer för den eldröda flamman från det olycksbådande
norrskenet. Lord Canning hade dessutom knappt öfvertagit
regeringen i Calcutta, förr än den nyss omnämda tvisten
mellan de britiska och kinesiska myndigheterna i Canton
utbröt, och nästan i samma ögonblick förklarade en
proklamation af generalguvernören i Calcutta Persien krig med
anledning deraf, att shahen sändt en armé att belägra Herat,
i öppen kränkning af ett 1853 med Storbritannien afslutet
fördrag. En truppstyrka sändes från Bombay till Persiska
viken, och kort derefter lemnade general Outram med en
ytterligare styrka Bombay som öfverbefälhafvare öfver den
britiska operationsarmén i Persien.

I de första dagarna af 1857 blef det derför bland
Indiens infödda befolkningar kändt, att Ostindiska
kompaniet var i krig med Persien och att England var upptaget
af en tvist med Kina. Den infödda armén i de tre
presidentskapen utgjorde tillsammans nära 300,000 man, medan
europeerna endast utgjorde 43,000, och af dem hade vid
pass 5,000 nyss blifvit bortskickade till Persien. Det måste
erkännas,  att ett till utseendet gynsammare och mera

lockände tillfälle till resning knappt kunde erbjudas den
allmänt rådande upprorsandan. Det kan ej vara något tvifvel
om, att en sammansvärjning till störtande af den engelska
makten i Indien var å bane redan under de första dagarna
af 1857 och möjligen redan långt förut. Historien om de
hemlighetsfulla chupatties är väl bekant. På en och samma
dag blefvo dessa små osyrade brödkakor med en otrolig
snabbhet och systematisk noggrannhet utdelade i alla byar
i norra och nordvestra Indien, men endast i det under
engelskt välde stående området. I intet enda fall
utdelades de bland befolkningen i de ännu bestående infödda
staterna. En infödd budbärare förde två af dessa
hemlighetsfulla kakor till föreståndaren eller ordningsmannen i
en by och bad honom låta baka ett par andra alldeles
lika och skicka dem vidare till nästa by. Det kunde ej
vara något tvifvel om, att chupatties medförde en
underrättelse till alla som mottogo dem, att någonting ytterst
vigtigt förestod, och uppmanade dem att hålla sig beredda,
ehvad än måtte hända.

Tidningarna om utbrottet i Mirut och händelserna i
Delhi kommo öfver Calcutta med hela plötsligheten och
verkningen af ett åskslag. I en eller ett par dagar var
den indiska hufvudstaden ett rof för en fullständig panik.
Oron ökades i hög grad af den omständigheten, att den
afsatie konungen af Oudh bodde helt nära staden, i
Garden Reach, ett litet stycke utför Hugli. När underrättelsen
om upproret kom till Calcutta, voro dess innevånare
genast öfvertygade, att konungens af Oudh palats var
resningens högqvarter, och väntade hvarje ögonblick att få se
en organiserad armé af mördare komma för att intaga och
förstöra den prisgifna staden och låta dess gator strömma
af dess massakrerade innevånares blod. Lord Canning
vidtog den kloka åtgärden att låta föra konungen och hans
förste minister till sitt eget residens inom Fort Williams
vallar.

Om någonsin en kris fann sin man, var lord Canninc:
mannen, som denna indiska kris fordrade. Han hade hela
det divinatoriska snillet hos den äkta statsmannen, som kan

lyfta sig till jemnhöjd med en plötslig och oförutsedd
händelse, och han egde tillika det lugna modet hos en man, som
är van att herska. Midt under alla de vilda rykten och
hvarandra korsande råd, som från alla håll strömmade in på
honom, höll han sitt hufvud klart. Han lät aldrig vare sig
vrede eller fruktan få makt med sig. Och visade han sig
någon gång litet otålig, var det endast när paniken ville råda
honom till grymhet. Han kunde måhända ej alltid dölja
för de uppskrämda, att han föraktade deras skräck. Under
hela denna upprörda tid var det få namn, äfven bland
upprorets chefer, öfver hvilka engelsmän utöste en
häftigare skur af anklagelser än lord Cannings. Emedan han
ej ville lyssna till de blodtörstiga råden från den blinda
skräcken, kallades han »Milde Canning», liksom mildhet
vore en egenskap, för hvilken en man behöfde blygas. En
tid bortåt talades och skrefs det ej blott i Indien, utan
äfven i England, som om mildhet mot en fiende vore
någonting lika fördömligt som förräderi eller mord. Det
syntes en tid nästan vara en patriotisk uppgift att utfinna
de grymmaste och blodigaste hämdplanerna. Man måste
göra Disraeli den rättvisan, att han höjde sin röst till
protest mot ögonblickets vilda lidelser, äfven när dessa
lidelser voro som starkast och allmännast. Han förklarade,
att om en sådan stämning uppmuntrades, vi så godt först
som sist kunde från våra altaren borttaga Kristi bild och i
stället der upsätta Moloks.

När upphetsningen i sinnena var så stark i England,
der faran var långt aflägsen, är det lätt att tänka sig, hur
högt skräcken och lidelserna skulle vara uppdrifna i Indien,
der faran snart sagdt var utanför hvar mans dörr. Lord
Canning oroades allvarsamt af de vilda ropen och råden
från engelsmän, som af skräck förlorat all besinning och
voro ursinniga på lionom för det han vårdade sig om att
skilja vän frän fiende äfven när det gälde de infödda
stammarna. Men han förlorade ej för ett ögonblick sitt lugn
och understöddes troget af sin modiga och ädla maka, som
i allo visade sig värdig att vara biträde och rådgifvare åt
en sådan man under en sådan kris. Han underskattade

aldrig faran, men öfverdref heller aldrig hennes storlek.
Han såg henne i ögat med den lugna, oförfärade blicken
hos en man, som är fast besluten att segra i kampen.

Lord Canning insåg, att ögonblickets vigtigaste uppgift
var att återtaga Delhi, hvilket förklarat sig för resningens
högqvarter. Han visste, att engelska trupper voro på väg
ut till Kina för att hämnas de oförrätter, som tillfogats
engelska undersåtar derstädes, och han tog på sitt ansvar
det djerfva steget att anhålla dem och beordra dem till
Indien för att hjelpa till att undertrycka upproret. Tvisten
med Kina ansåg han kunna utan fara vänta, men skulle
upproret i Indien kunna dämpas, måste det ske nu eller
aldrig. Indien kunde ej vänta på förstärkningar, skickade
hela vägen från England. Lord Canning visste lika väl
som den vildaste alarmist, att rebellernas fana måste drifvas
ifrån något slagfält, innan denna hjelp hunne anlända, så
framt hon ej skulle vaja öfver liken af dem, som då
representerade den britiska makten i Indien. Han tvekade
derför ej ett ögonblick att vända sig till lord Elgin, hvilken
som regeringens kommissarie stod i spetsen för den
kinesiska expeditionen, med en uppmaning till honom att
anhålla henne och låna honom trupperna i ett så kritiskt
ögonblick. Lord Elgin hade det modet och den snabba
uppfattning af ställningen att genast samtycka.

Lyckan gynnade dessutom Canning i mer än ett
hänseende. Persiska kriget varade ej länge. Sir James Outram
blef snart segrare, och Outram och hans tappra stridskamrater
öfverstarne Jacob och Havelock kunde låna Indiens
generalguvernör sina ovärderliga tjenster. Af största vigt
för lord Cannings ansträngningar till Indiens räddning åt
England var det sätt, hvarpå Pendjabs styrelse i denna
kris fördes. Pendjab stod under förvaltning af en bland
de dugligaste statens tjenare, som Indien någonsin haft,
sir John (sedermera lord) Lawrence. John Lawrence hade
allt ifrån sin ungdom varit i Ostindiska kompaniets
civiltjenst, och när lord Dalhousie annekterade Pendjab,
utnämnde han Lawrence och hans broder, den tappre sir
Henry Lawrence, till ledamöter af det tiomannaråd han

insatte att styra den nyförvärfvade provinsen. Sir John
utnämdes sedermera till förste kommissarie i Pendjab,
och det var genom hans och hans närmaste mans
själsnärvaro och energi som provinsen vid upprorets utbrott
fullständigt räddades åt England. Lyckligtvis fans det
elektrisk telegrafförbindelse mellan Calcutta och Lahore,
Pendjabs hufvudstad. Den 11 maj fingo myndigheterna i Lahore
underrättelse om utbrottet i Mirut. Händelsen gjorde, att
sir John Lawrence då var borta på en inspektionsresa till
Rawul-Pindi i öfre Pendjab; men öfverdomaren i Lahore
Robert Montgomery var i hans frånvaro beklädd med
oinskränkt fullmakt att handla i hans ställe, och han visade,
att han kunde på ett lika energiskt som rådigt sätt
begagna den.

Mian Mir är en stor militärstation omkring två tredjedels
sv. mil från Lahore. Der voro förlagda omkring 4,000
man infödda trupper, men endast vid pass 1,300 europeer
i drottningens och kompaniets tjenst. Intet ögonblick var
att förlora. Så länge man hade Pendjab i sina händer,
var det en barrier i den upproriska rörelsens ena flank,
som ej blott hindrade henne att sprida sig vidare åt det
hållet, utan äfven höll henne i schack, tills det ögonblick
kom, då ett krossande slag kunde riktas emot henne från
den andra sidan. Det första som måste göras var, som vi
redan sagt, att återtaga Delhi, och besittningen af Pendjab
var för detta ändamål af oskattbar vigt. Det fans för
ögonblicket ingen anledning att tro. att sepoyerna i Mian Mir
ämnade sluta sig till resningen, och man löpte fara att
göra dem till rebeller, om någon öfverilad åtgärd vidtogs
i afsigt att förekomma förräderi från deras sida. I
beggedera fallen utsatte man sig för ett allvarsamt ansvar, en
stor risk. Myndigheterna fattade dock snart sitt beslut.
Det vore bättre att våga hvad som helst än att genom
overksamhet lemna de infödda trupperna frihet att sluta
sig till upproret. En supé med bal skulle denna samma
afton gifvas i Lahore. För att ej väcka misstankar beslöts,
att balen skulle ega rum. Medan dansen pågick, höll
Montgomery en öfverläggning med de högsta civila och

militära myndigheterna i Lahore, och. man beslöt att genast
afväpna de infödda trupperna. En parad anordnades till
tidigt på morgonen i Mian Mir, och på paradfältet
kommenderades en rörelse, som bragte spetsarna af fyra
kolonner infödt infanteri midt för gapen på tolf med kartescher
laddade kanoner, hvilkas artillerister stodo färdiga att gifva
eld, medan bakom kolonnerna var uppstäldt ett af
drottningens regementen med skarpladdade gevär. Sepoyerna
kommenderades att koppla gevär. De hotades af
ögonblicklig död, om de vägrade, ty de stodo bokstafligen midt
för kanongapen. De kopplade gevären, hvilka genast af
europeiska soldater bortfördes i vagnar, och dermed var all
fara för en resning i denna provins förbi och Pendjab
räddad! Någonting liknande skedde i Multan i nedre Pendjab
längre fram, och den sålunda tryggade provinsen blef en
bas för några af de vigtigaste bland de operationer, genom
hvilka upproret krossades och Indiens spira återstäldes åt
drottningen.

Inom föga mer än fjorton dagar efter Delhis besättande
af rebellerna ryckte de britiska trupperna under
öfverbefälhafvaren general Anson mot denna stad.
Befälhafvaren fick ej lefva att utföra någon af operationerna.
Han dog i koleran så godt som vid marschens början.
Delhis belägring blef svår och långvarig. En annan
general dog, och en tredje måste lemna ifrån sig befälet, innan
staden återtogs. Lord Canning och alla myndigheterna
ansågo det för ytterst vigtigt, att Delhi blefve taget, innan
större förstärkningar från England hunne anlända.
Emellertid utbröt upproret på nya punkter nästan öfverallt i
dessa nordliga och nordvestra delar af halfön. Den 30 maj
reste sig äfven Lucknow. Sir Henry Lawrence var
guvernör i Oudh. Han sökte drifva ut rebellerna från platsen,
men deras antal var öfverväldigande. Den styrka han hade
under sitt befäl utgjordes äfven till en del af infödda
trupper, och ett antal af dessa gick midt i striden öfver till
fienden. Han måste draga sig tillbaka, befästa residenset
i Lucknow och ditflytta alla europeer, män, qvinnor och

barn, samt tåligt uthärda en belägring. Sjelf behöfde
Lawrence ej länge uthärda den.

Den 2 juli hade han varit uppe med dagen och, sedan
han undangjort en hel massa arbete, lagt sig på soffan, ej,
som det sagts, för att hvila, utan endast för att i liggande
ställning diktera sina order. Hans brorson och en annan
officer voro inne hos honom. Plötsligt hördes ett förfärligt
brak, och rummet fyldes af rök och dam. Den ene af
adjutanterna kastades till golfvet. En bomb hade kreverat.
När det blef tyst, ropade adjutanten som slagits omkull:
»Är ni skadad, sir Henry?» — »Jag är dödad», lydde svaret,
som med svag, men fast stämma kom från generalens
läppar. En bombsplittra hade sårat honom i höften så
förfärligt, att läkarkonsten ej kunde göra något för hans
räddning. Den 4 på morgonen dog han lugnt och stilla. Han
hade träffat alla möjliga anordningar för sin efterträdare
och för det arbete som måste utföras. Han ville, att på
hans graf endast skulle ristas dessa ord: »Här ligger Henry
Lawrence, som sökte göra sin skyldighet.» Grafskriften var
en enkel och sann hopsummering af en enkel och sann
bana. Mannen var dock större än banan. Lawrence hade
ej tillfälle att i ett verkligt resultat visa storheten af den
ande, som bodde hos honom. Det ofantliga inflytande, han
utöfvade öfver alla som kommo i hans närhet, vitnar bättre
än någon af de framgångar hans biograf kan anteckna om
kraften och upphöjdheten i hans karakter. Han var full
af sympati. Hans själ var mäktig af de högsta och renaste
ingifvelser. »Det är den rätta blandningen af dikt och
verklighet», brukade han säga, »som bäst hjelper en
menniska genom lifvet.» Ingen moralist eller tänkare yttrade
någonsin sannare ord. »Hvad han sade och skref», yttrar
en af hans många beundrare om honom, »det gjorde eller,
rättare sagdt, det var han sjelf.» Äfven Englands bittraste
fiende skall, då han skrifver historien om dess välde i
Indien och på dess skuldregister uppför alla oförrätter, som
begingos i dess namn, från dem som Burke brännmärkte
till dem som Madraskommissionen framdrog i dagen,
nödgas medgifva, att män, många män, lika Henry Lawrence

lefde och dogo i sjelfuppoffrande bängifvenbet för detta
välde, och verlden skall gifva bonom rätt.

Under sina sista dagar fick sir Henry Lawrence ett
nytt bekymmer genom de böner om hjelp, som stäldes till
honom från Cawnpore, och som han ej kunde uppfylla.
Staden Cawnpore ligger i Doab, halfön mellan Granges och
Jumna, på södra stranden af Granges, som här under den
torra årstiden är öfver 200 famnar bred och under
regntiden sväller ut till mer än 850 famnars bredd. År 1801
hade staden och dess område fallit i kompaniets händer.
Från denna tid blef den en af våra vigtigaste militärstationer.
Staden beherskar den bro, öfver hvilken stora
vägen går till Lucknow, hufvudstaden i vår nya provins.
Afståndet från Cawnpore till Lucknow är omkring åtta sv.
mil. I det ögonblick då upproret i Mirut utbröt voro i
Cawnpore förlagda vid pass 3000 infödda soldater, fördelade
på två infanteri- och ett kavalleriregemente samt ett
kompani artillerister. Der funnos tillika omkring 300 officerare
och soldater af engelsk. härkomst. Den europeiska och
eurasiska (halfblods-)befolkningen räknade med qvinnor och
barn omkring 1000, bestående af embetsmännen,
jernvägspersonalen, några köpmän och handlande med deras
familjer. Den af infödingarne bebodda delen af staden räknade
omkring 60,000 innevånare.

Garnisonen stod under befäl af sir Hugh Wheeler, en
gammal militär om vid pass 75 år, en af de äldsta af en
gammal skola af bengaliska officerare. Från det
ögonblick underrättelsen kom om utbrottet i Mirut väntade man
äfven en revolt i Cawnpore, och det dröjde ej länge, innan
den kom. Sir Hugh Wheeler vände sig till Lawrence med
begäran om hjelp, men sir Henry kunde naturligtvis ej
undvara en enda man. Då erinrade sig sir Hugh Wheeler
en granne, som han trodde vara vänskapligt sinnad, trots
de varningar för mannen, som sir Henry Lawrence och
andra nyligen gifvit honom. Han kallade denne granne
till sin hjelp, och inbjudningen efterkoms genast. Nana
Sahib kom med två kanoner och vid pass tre hundra man
för att bistå den engelske kommendanten.

Nana Sahib residerade i Bithur, en liten stad omkring
halfannan sv. mil från Cawnpore uppför floden. Han
representerade en oförrätt. Baji Rao, peishwa af. Punah, var
den siste fursten af en bland de stora mahratt-dynastierna.
Ostindiska kompaniet ansåg honom skyldig till förräderi
emot sig, till dålig styrelse af sitt land o. s. v., och fann
lätt en orsak att afsätta honom. Han fick sig dock
anvisadt ett residens i Bithur och en stor pension. Han hade
inga barn och adopterade till sin arfvinge Sirik Dhundu
Punth, samme man som i långa tider skall ihågkommas under
det vanryktade namnet Nana Sahib. Enligt hinduisk tro
är det för en mans eviga välfärd nödvändigt, att han
lemnar efter sig en son, som kan anordna alla de erforderliga
ceremonierna vid hans begrafning, och adopterandet af en
son anses ha på denne öfverflyttat alla de rättigheter, som
en ättliug af hans eget kött och blod skulle ärft. Baji
dog 1851, och Nana Sahib gjorde anspråk på alla hans
besittningar. Lord Dalhousie hade i många fall visat en i
högsta grad oklok missaktning för adoptionsprincipen. Nanas
anspråk på pensionen underkändes. Han skickade då en
förtrogen agent till London att der verka för hans sak.
Denne man var en förslagen ung muhamedan med ett
fördelaktigt utseende, som en tid varit tjenare i en
angloindisk familj och lärt sig litet engelska och franska. Hans
namn var Azimulah khan.

Denne emissarie besökte London 1854 och blef ett
lejon i de fashionabla kretsarna. Han lyckades ej förmå
regeringen att taga någon kännedom om hans herres,
anspråk, men då han såg mycket bra ut och hade ett
inställsamt och intagande väsen, blef han en favorit i
hufvudstadens salonger och inbillade sig slutligen, att ett ofantligt
antal förnäma engelska damer voro dödligt förälskade uti
honom. På hemvägen besökte han Konstantinopel och
Krim. Det var just i det ögonblick Englands lycka på
Krim var i nedan, och Azimulah khan slukade med ett
girigt öra alla de rykten som voro i omlopp i Stambul om
Englands aftagande styrka och den ryska maktens
stundande utbredning öfver både Europa och Asien. Denne

mans besök i vestra Europa var ej en händelse utan vigtiga
följder. Han berättade utan tvifvel för sin herre, att
Englands  stjerna var i nedgående, och på samma gång han
underblåste hans hat och hämdlystnad, stärkte han äfven
hans tro på möjligheten att tillfredsställa båda. Med
utgången på Azimulah khans beskickning gingo äfven Nana
Sahibs förhoppningar om framgång för sina anspråk i qvaf,
och det var sannolikt nu hans hämdplaner mognade.

Ehuru Nana Sahib ej fick pensionen efter adoptivfadern,
stod han dock ej derför på bar backe. Han hade
ärft dennes hela betydliga enskilda förmögenhet jemte
residenset i Bithur och förde här en furstlig stat. Cawnpore
besökte han aldrig, som man tror emedan han ej der skulle
blifvit mottagen med furstliga hedersbetygelser. Men mot
engelsmän som besökte honom visade han sig ytterst artig
och förbindlig, och inbjudningarna till hans fester gingo
vidt omkring bland kronans och kompaniets militära och
civila tjenare. Han sökte engelska mäns och qvinnors
umgänge och slösade artigheter på dem. Han talade ej
engelska, förstod det ej ens, men visade ett stort intresse
för engelsk literatur och historia samt för engelska seder.
Han utvecklade den mest orientaliska lyx, och dessa ord
innebära vida mer än vi efter våra vesterländska begrepp
kunna föreställa oss. Vid den tid, med hvilken vi nu
sysselsätta oss, var han endast omkring trettiosex år, men
fet och pussig i förtid och syntes lika oförmögen af
kroppsansträngningar som af hatfulla känslor. Det kan ej vara
något tvifvel om, att han hela denna tid öfvade en
förställning, vida större än den äfven i österlandet vanliga. Det
är så godt som visst, att medan han slösade artighet och
vänlighet på engelsmän utan åtskilnad, hans hjerta brann af
vildt hat till hela den engelska rasen. Han rufvade ständigt
på de oförrätter han ansåg sig ha lidit. Det är pinsamt
att nödgas tillstå det, men pligten mot sanningen tvingar
oss att erkänna, att hans klagomål voro grundade. Han
hade blifvit orättvist behandlad. Enligt alla sin folkstams
och sin religions erkända bruk hade han en outplånlig rätt
till det arf, som med oskäl och ovist blifvit honom frånkändt.

Det var till denne man som den stackars gamle sir
Hugh Wheeler nu i nödens stund vände sig med begäran
om hjelp. Denna begäran dröjde naturligtvis ej Nana att
efterkomma. Han slog sig ned i Cawnpore med sina
kanoner och sina soldater. När upproret bröt ut, hade sir
Hugh tagit sin tillflykt till ett gammalt militärhospital,
omgifvet af en i hast uppkastad, knappt fyra fot hög
jordvall, på hvilken han planterat några kanoner af olika
kaliber. Inom dessa eländiga förskansningar voro
hoppackade omkring ett tusen personer, af hvilka 465 voro män
af alla åldrar och yrken. De gifta qvinnornas och de vuxna
flickornas antal var omkring 280, barnens ungefär lika stort.
De stridbara männens antal utgjorde sannolikt omkring 400.

När Nana Sahibs ankomst blef bekant i Cawnpore,
omringades han af upprorsstiftarne, som fordrade, att han
skulle göra gemensam sak med dem och bli en af deras
anförare. Han stälde sig till deras förfogande och
underrättade sir Hugh Wheeler, att om ej förskansningarna
utrymdes, de genast skulle bli anfallna. De anföllos. Ett
allmänt angrepp gjordes den 12 juni på de eländiga
lervallarna, men möttes af ett hjeltemodigt motstånd och
misslyckades. Det var efter detta angrepp som garnisonen
lyckades skicka ett bud till sir Henry Lawrence i Lucknow
med begäran om en hjelp, som det var honom alldeles
omöjligt att lemna. Från denna stund upphörde aldrig
insurgenternas eld mot de engelska förskansningarna, men
alla stormningsförsök blefvo ständigt tillbakaslagna. Den
lilla garnisonen, hvars led med hvar dag och nästan med
hvar timme glesnade, höll ut med lysande tapperhet och
sände alltid de stormande tillbaka med blodiga pannor, när
de ej betäckte marken framför vallarna med sina döda
kroppar. Den lilla befolkningen af qvinnor och barn hade
intet tak att skydda sig mot den brännande indiska solen.
De sutto hopkrupna i den knappa skuggan bakom den låga
vallen, ofta i omedelbar fara att träffas af de aldrig
upphörande sepoykulorna. Det enda dricksvattnet som stod
att få måste hemtas från en källa, mot hvilken fiendens
kanoner oupphörligt spelade. Att gå till brunnen och hemta

vatten blef en bragd af sjelfupp offrande hjeltemod, från
hvilken det minsta antalet kom tillbaka med lifvet.
Vattnet som de försmäktande qvinnorna och barnen drucko kunde
väl ha synts dem rödfärgadt af blod, ty blod var ständigt
priset för hvilket det köptes. Det kan synas som en
obetydlig småsak, men i historien om fint uppfostrade engelska
qvinnors lidanden intager den omständigheten säkerligen
ingen ringa plats, att ifrån början af belägringen till dess
tragiska slut ej en droppe vatten kunde fås till tvagning.
Innevånarne i denna hemska fästning dogo som flugor.
Man vet ej hvilket man skall anse större: qvinnornas mod
under bärandet af sina lidanden eller männens tapperhet

Hos insurgenterna började den öfvertygelsen allt mer få
insteg, att det ej tjenade till något att söka få bugt med dessa
förfärliga britiska sahiber och att så länge blott en enda af
dem var i lifvet, den eländiga skansen skulle vara lika
fruktansvärd som en vilddjursbåla. Sepoyerna började visa
obenägenhet att komma de rasande vallarna allt för nära.
Dessa vallar skulle, hvad höjden beträffar, varit lika lätta
att hoppa öfver som Romulus murar, men häri låg en klen
tröst, så länge från deras skottgluggar alltid kom
engelsmännens ödesdigra eld. Det var ej längre någon lätt sak
att förmå insurgenterna att försöka en ny stormning.
Engelsmännen sjelfva började visa en förvånande djerfhet i
angrepp och göra små utfall, visserligen endast i litet antal,
men med en öfverraskande verkan, mot sepoy-afdelningar,
som råkade befinna sig i närheten. Så ytterligt och
vidunderligt underlägsna engelsmännen än voro, var det dock
ögonblick, då det nästan började se möjligt ut, att de skulle
kunna hålla sina angripare sig från lifvet, tills någon engelsk
armé kunde komma till deras undsättning och af Cawnpore
utkräfva en förfärlig hämd. Nana Sahib började inse, att
han ej skulle med storm kunna taga dessa eländiga
förskansningar, och han kunde ej vänta, tills garnisonen blifvit
uthungrad. Han beslöt derför underhandla med engelsmännen.
Vilkoren uppgjordes, som man tror i samråd med
hans underbefälhafvare Tantia Topi och Azimulah khan, de
engelska, salongernas gunstling. Ett anbud sändes till de

engelska förskansningarna, och innehållet förtjenar
omnämnas. »Alla», hette det här, »som ej på något sätt dela
ansvaret för lord Dalhousies regeringshandlingar och äro
benägna att lägga ned vapen, skola erhålla fri lejd att
begifva sig till Allahabad.» Tillbudet måste antagas, det
fans intet val. Engelsmännen fingo för sig och sina
familjer löfte om tillräckligt förråd af lifsmedel och båtar att föra
dem till Allahabad, som nu åter var i indiska regeringens
händer. Det var en obeskriflig lättnad för dem, som
öfverlefde denna långa och förfärliga belägring. Qvinnorna,
barnen, de sårade, de sjuka, de döende skulle med glädje
antagit hvilka vilkor som helst, blott de lofvade dem
befrielse. Det föll ingen enda in att misstänka det
förräderi som väntade dem. Hur var det också möjligt att hysa
en sådan misstanke? På många, många år hade ej, ens i
ett krig mellan orientaler, förekommit någonting sådant som
det verk, Nana Sahib och den civiliserade och elegante
Azimulah khan nu förberedde.

Stunden för fästningens utrymmande kom. Båtarna
lågo i beredskap på Ganges. Det långa tåget af män,
qvinnor och barn rörde sig långsamt utför sluttningen till
stranden, i några fall mycket långsamt, i följd af den mängd
sjuka och sårade det medförde. Några af de förnämsta
bland Nanas rådgifvare togo plats i ett litet tempel på
strandbrädden för att öfvervaka inskeppningen och det
arbete som skulle följa. Nana sjelf var ej tillstädes. Det
tros, att han med flit höll sig undan; han föredrog att höra
saken berättas, när den var gjord. Hans trogne
underbefälhafvare Tantia Topi hade gifvit befallning, att när en
trumpetsignal gafs, ett visst arbete, som han anordnat,
skulle taga sin början. De sårade och qvinnorna fördes
först ned i båtarna. Officerarne och manskapet stego uti
efter dem. Plötsligt hördes en trumpetstöt. Båtarna voro
af det på Indiens floder vanliga slaget, täckta med
halmtak och ej olika flytande höstackar. I samma ögonblick
trumpetsignalen hördes stod halmen i båttaken i ljus låga,
och de infödda roddarne började af alla krafter ro mot
stranden. De hade stuckit halmen i brand och sökte nu

komma undan lågorna, som de sjelfva tändt. I samma
ögonblick kommo från båda stränderna täta salfvor af
kartescher och gevärskulor. Ganges' stränder syntes i ett
ögonblick vimla af krigare; ett ordentligt regn af kulor slog
från alla sidor in i båtarna på deras åt döden prisgifna
passagerare. För att öka det förfärliga i ställningen,
fastnade nästan alla båtarna på gyttjebankarna i floden, och
menniskorna uti dem blefvo fasta skottaflor för sina
fienders eld. Endast tre af båtarna flöto. Två af dem drefvo
öfver till Oudhstranden, der de ombord varande genast
dödades. Den tredje dref med strömmen utför, men endast
för att möta nya äfventyr och fasor.

Elden upphörde först när Tantia Topi och hans stallbröder
tyckte, att man mördat nog. De qvinnor och barn,
som ännu voro i lifvet, bragtes i land och fördes i en sorglig
procession tillbaka genom staden, der de lidit så mycket
och som de hoppats ha lemnat för alltid. De voro
omkring ett hundratjugufem till antalet. Några af dem voro
sårade. Bland åskådarhopen som betraktade dem funnos
några få varmhjertade infödingar, som kände deltagande
för dem, som måhända varit i deras tjenst och i forna dagar
erfarit godhet af dem och som nu med minne häraf grepos
af ett medlidande, som de ej vågade öppet lägga i dagen.
En och annan af dem ha sedermera skildrat utseendet af
dessa engelska »ladies», som de sågo passera förbi sig. De
voro nedsölade af smuts, dessa stackars engelska qvinnor,
deras hår var i oordning, deras kläder i trasor, flere af dem
voro sårade, och blodet droppade från deras fötter och ben.
De fördes till ett ställe, kalladt Savada House, en stor
byggning, som en gång varit en välgörenhetsinrättning,
kallad Salvador, hvilket namn i asiaternas lena uttal
blifvit Savada. Ombord på båten som flutit utför strömmen
befunno sig öfver ett hundra personer. Båten var under
hela tiden föremål för en oupphörlig eld från båda
stränderna. Slutligen gick en skara af vid pass tolf män i land
i den djerfva afsigten att anfalla sina angripare och drifva
dem tillbaka. Under deras frånvaro togs båten af en
rebellskara, och qvinnorna och de sårade fördes tillbaka till

Cawnpore. Omkring sextio män, tjugufem qvinnor och fyra
barn blefvo sålunda ånyo gjorda till fångar. Männen blefvo
genast skjutna. Af den lilla käcka skaran, som gick i land
för att anfalla fienden bröst mot bröst, kommo fyra
slutligen undan efter äfventyr så farliga och utomordentliga,
att en romanförfattare ej skulle våga infläta dem i någon
af sina äfventyrligaste berättelser.

Nana hade nu ett stort antal engelska qvinnor i sina
händer. De flyttades efter några dagar från sitt första
fängelse till en liten byggning norr om kanalen, mellan
de inföddes qvarter och Ganges. Här blefvo de på det
strängaste inspärrade utom när några af dem om aftnarna
togos ut för att på handqvarnar mala säd åt sina herrar.
Kolera och rödsot utbröto bland dessa olyckliga, och
omkring aderton qvinnor och sju barn dogo. Må det bli sagdt
till qvinnohjertats heder, att enkorna efter Nanas
adoptivfader gjorde många bemödanden att skydda de fångna
engelskorna och till och med förklarade, att de skulle kasta
sig och sina barn ut genom palatsfönstren, om något ondt
vederfors fångarne. Det är också ett väl bestyrkt faktum,
som vi här endast upprepa, att ingen annan skymf än
tvångsarbetet på handqvarnarna tillfogats de engelska
qvinnorna. De voro alla sammans invigda åt döden, men de
behöfde ej, som man i England en tid trodde, längta efter
döden som en räddare från skam och vanära.

Emellertid blefvo utsigterna för Nana och hans
resning allt mörkare. Han måste vid denna tid börjat inse,
att han ej hade någon förhoppning att uppsvinga sig till
herskare någonstädes i Indien. Engelsmännen hade ej vid
första stormilen blifvit bortsopade ur landet. Upprorets
första svallvåg hade brutit sig mot deras försvarsverk, och
floden var redan i fallande. Nana visste väl, att den aldrig
mer på hans tid skulle resa sig till samma höjd.
Engelsmännen voro i antågande. Neill hade återtagit Allahabad
och rensat hela den kringliggande trakten från upproret.
Havelock var redan med sex kanoner och omkring ett
tusen engelska soldater i anryckande från Allahabad mot
Cawnpore. Denna styrka var visserligen i antal mycket

obetydlig i jemförelse med den Nana Sahib ännu kunde
samla omkring sig, men ingen man i Indien visste bättre
än Nana Sahib, hvilken ofantlig öfvermakt engelsmännen
utan fruktan för nederlag kunde bjuda spetsen. Havelocks
marsch var en enda följd af segrar, ehuru han ofta var
omhvärfd af sådana svårigheter, att den minsta fältherreduglighet
eller tapperhet å hans motståndares sida skulle varit
tillräcklig att hejda den. Så hade han en dag att uthärda en
strid med Nanas underbefälhafvare, hvilken med nära 4000
man och tolf kanoner stälde sig i hans väg; men Havelock
vann på tio minuter en fullständig seger. Med samma
lätthet slog han flere andra af upprorets chefer och stod
nu nästan vid Cawnpores portar.

I detta ögonblick synes den tanken ha fallit Nana in
eller blifvit honom ingifven, att det skulle vara i hög grad
olämpligt att låta de engelska fångarne åter falla i sina
landsmäns händer. Möjligen ville han också, när han såg
alla sina förhoppningar ramla, på något sätt släcka sitt
hat. Fångarne underrättades, att de måste bereda sig på
döden. Bland dem voro tre eller fyra män. De utkallades
och skötos. Derefter skickades några sepoys till huset, der
qvinnorna ännu voro, med befallning att aflossa salfvor in
genom fönstren. De gjorde så äfven, men tydligen utan
att göra någon synnerlig skada. Det säges, att de med
flit sigtade högt öfver golfvet, för att ej träffa någon af
qvinnorna eller barnen. Fram på aftonen sändes fem karlar,
två hinduiska bönder, två muhamedanska slagtare och en
muhamedan, klädd i den röda uniform, som bars af Nanas
lifgarde, upp till huset och gingo in der. Kort derefter
hördes derifrån förfärliga skrik, som varade en god stund.
Den muhamedanske soldaten sågs nu komma ut genom
dörren, hållande i handen ett sabelfäste, från hvilket
klingan blifvit afbruten, och utbyta det numera odugliga vapnet
mot ett annat och helt. Denna operation försiggick ej en,
utan två särskilda gånger. Tydligen var det arbete, dessa
karlar hade att utföra, ett som hårdt frestade på sabelklingorna.
Efter en stund koramo de fem karlarne ut ur
det nu tysta huset och läste dörrarna i lås efter sig. Under

tiden hade de dödat nästan alla de engelska qvinnorna och
barnen. De hade dödat dem som slagtdjur.

Morgonen derpå kommo de fem karlarne tillbaka med
flere biträden för att utrymma fånghuset. De vältade nu
alla liken i en uttorkad brunn på andra sidan några träd,
som växte i närheten. Några af liken, som hade på sig
kläder värda att tagas, afkläddes nakna, innan de kastades
ned i den öppna grafven. När Cawnpore sedermera intogs
af engelsmännen, möttes deras ögon, som hade i uppdrag
att undersöka denna brunn, af en syn, hvars like
säkerligen ingen i nyare tider skådat. Vi skola ej heller göra
något försök att skildra den. När huset, hvari massakern
egt rum, öppnades, berättade dess väggar och golf med en
förfärlig åskådlighet om den scen de bevitnat. Rappningen
på väggarna var ned vid golfvet och i vråarna härs och
tvärs genomskuren af sabelhugg, liksom de stackars
qvinnorna i sin dödsångest hukat ned sig för att undgå de
mördande huggen. Golfvet var beströdt med afslitna bitar
af klädningar, manschetter och urblekta band, underklädningar,
sönderbrutna kammar, skor och hårflätor. Der sågos
äfven några små, omsorgsfullt afklippta hårlockar, som fallit
till golfvet, men tydligen ej afskurits af en mördares grofva
vapen. Det var utan tvifvel suvenirer, som blifvit
bevarade till det sista och från hvilka man först då skilts, när
lif och allt var förloradt. En eller ett par papperslappar
funnos äfven, som berättade om dödsfall och andra sådana
afbrott i fängelsets enformighet, men ingenting mer. Den
förfärliga brunnen har sedan blifvit igenfyld och ett kapell,
omgifvet af en liten park, bygts på stället.

Det återstår att yttra några få ord om Nana och hans
öde. Han gjorde utanför Cawnpore ett sista försök att
bjuda de segrande engelsmännen spetsen, men blef i grund
slagen. Han sprängde in i staden på en blödande och
utmattad häst och flydde derifrån vidare till sin residensstad
Bithur. Här hade han jemt och nätt tid, säges det, att ge
order om dödande af en fånge, som hållits skild från de
andra, en qvinna, som vid massakern i fängelset antingen
blifvit glömd eller med flit sparats för en sista hämd.

Derefter fortsatte han flykten i riktningen mot de nepalesiska
djunglerna och försvinner snart ur historien. Om hans
slutliga öde har aldrig något blifvit kändt. Många år derefter
spreds ett sensationsväckande rykte i England och Indien,
att Nana Sahib blifvit gripen. En person hade verkligen
blifvit tagen, som hade tycke af Nana, men han befans
genast vara en helt annan person, och de voro endast få,
som i honom trodde sig igenkänna de engelska qvinnornas
längesedan försvunne mördare. På en vidskepligare tid än
vår skulle folktron lätt funnit en förklaring på det
gåtfulla mörker, som omgaf slutet på Nana Sahibs bana. Han
hade, skulle det hetat, utfört en afgrundsandes verk, och
han hade försvunnit som en afgrundsande skulle gjort, när
hans verk var fullbordadt.

Delhi intogs den 20 september. General Nicholson
anförde stormkolonnerna och betalade segern med sitt lif.
Nicholson var en af de tappraste och dugligaste officerare,
kriget frambragte. Som ett bevis på den förvildning i
tänkesätt, som blodsdåden i Indien framkallade äfven hos
män, af hvilka man kunnat vänta bättre saker, förtjenar
nämnas, att Nicholson ifrigt förordade antagandet af en lag,
som tillät de militära myndigheterna att låta spetsa eller
bränna på bål de odjur som mördat qvinnorna och barnen
i Cawnpore. Han upprepade sitt yrkande nere gånger och
sökte till och med försvara det på rent politiska grunder.
Vi anföra här detta faktum, ej för att nedsätta en tapper
krigares minne, utan som ett bevis på hur de gamla
naturdrifterna i menniskans otämda tillstånd kunna midt i
hennes stolta civilisation och kultur åter få makt med henne
och göra henne till sin slaf igen.

Delhis intagande åtföljdes af en handling af oförlåtlig
blodsutgjutelse. En ung officer vid namn Hodson, anförare
för den lilla trupp, som blifvit bekant under namnet
Hodsons rytteri, tjenstgjorde som chef för
rekognosceringstrupperna. Han utmärkte sig särskildt genom en
utomordentlig blandning af kall, beräknande list och öfverdådig
djerfhet. Med tillhjelp af infödda spioner upptäckte
Hodson, att när Delhi intogs, konungen och hans familj sökt

tillflykt i kejsar Humajuns mausolé, en byggnad som jemte
de omgifvande och tillhörande husen utgjorde en hel
förstad för sig. Hodson begaf sig djerft med några af sina
ryttare till platsen och tog de tre kungliga prinsarne till
fånga. Han höll ett slags ståndrätt med dem på stället,
dömde dem som rebeller, tagna med blodig hand, till döden,
ryckte till sig en af sina ryttares karbiner och sköt ned
dem med egen hand. De halfnakna liken blefvo under
några dagar i en af Delhis portar utstälda till allmänt
heskådande. Hodson sjelf stupade ej långt derefter. Vi
skulle helst sett, att vi kunnat låta honom utan klander
hvila i sin förtidiga graf. Han var en tapper och duglig
officer, men lät olyckligtvis ett häftigt lynne få makt med
sina bättre instinkter och sitt lugna omdöme.

General Havelock fortsatte sin marsch till Lucknows
undsättning. Sir James Outram, som kommit tillbaka från
Persien, hade skickats till Oudh med full civil och
militärisk myndighet. Efter sakernas vanliga ordning skulle
han nu tagit befälet från Havelock, men han ville ej beröfva
en tapper och lycklig kamrat frukterna af hans segrar, utan
åtföljde honom som frivillig. Havelock kunde sålunda
fortsätta sin segerrika marsch och den 25 september
undsätta de belägrade engelsmännen. Det kan ej betviflas, att
hans ankomst räddade qvinnorna och barnen från samma
massaker som den i Cawnpore; men Havelock hade ej
tillräckligt stor styrka att kunna drifva fienden från öppna
fältet, och om England ej gjort större ansträngningar för
att rädda sina hårdt ansatta garnisoner, är det endast allt
för sannolikt, att de trupper, Havelock förde till Lucknows
undsättning, endast skulle ha ökat offrens antal. Men
under tiden hade den tappre krigaren sir Colin Campbell
blifvit utnämd till öfverbefälhafvare öfver den indiska
armén och anländt till krigsteatern. Han hade endast
5000 man under sitt befäl, en försvinnande liten styrka i
jemförelse med fiendens; men på denna tid ansåg sig en
engelsk officer i stånd att anfalla, om fienden ej var mer
än fyra eller fem mot en. En följd af drabbningar utkämpades
af sir Colin och hans lilla styrka, som angrepo fienden

från ena sidan, medan den belägrade garnisonen samtidigt
gjorde ett utfall. Den 17 november blef i följd af bådas
förenade ansträngningar fienden drifven ur sina ställningar
och staden undsatt. Sir Colin beslöt dock att utrymma den.
Följaktligen öppnades den 19 en häftig kanonad ur grofva
batterier mot fiendens nya ställning, liksom man ämnat
skrida till anfall, och under skyddet af denna operation
blefvo qvinnorna, de sjuka och de sårade i all tysthet förda
till Dilkusha, ett litet palats i en park vid pass två
tredjedels sv. mil från Lucknow, som intagits af sir Colin på
hans marsch till stadens undsättning. Vid midnatt den 22
hade hela garnisonen utan förlust af en enda man lemnat
staden. Två eller tre dagar derefter voro trupperna i goda
och trygga qvarter i Alumbagh, något öfver en half sv.
mil från Lucknow, men i en annan riktning än Dilkusha.

Alumbagh är en enstaka liggande samling byggnader
med inhägnade marker söder om Lucknow. Ställets namn
har blifvit för alltid minnesvärdt i krigets historia. Det
var der Havelock slutade sin ärorika bana. Han fick ett
anfall af kolera och dog den 24 november. Drottningen
utnämde honom till baronet den 27 i samma månad utan
att veta, att den tappre krigarens tid både för kamp och
hedersutmärkelse var förbi. Titeln öfvergick på hans son,
den nuvarande sir Henry Havelock, som hade kämpat
tappert under sin faders ögon. Ryktet om Havelocks
bedrifter nådde England endast kort före underrättelsen om
hans död. Så många lysande bragder hade sällan i vår
krigshistoria varit hopade inom så få dagar. Hela glansen
af denna ärorika bana var ett verk af några få veckors
ansträngningar. Havelocks befordran hade varit långsam.
Han hade ej mycket att tacka sina förmäns ynnest för.
Intet slägtinflytande, inga mäktiga beskyddare hade
undanröjt hindren i hans väg. Han var öfver sextio år, när
upproret utbröt. Född i april 1795, hade han fått sin första
utbildning i Charterhouse i London, der hans allvar och
flit skaffade honom tillnamnet »Gamle Flos», skolgossarnes
förkortning af »den gamle filosofen.» Han gick ut till
Indien 1823, gjorde fälttåget i Birma 1824 och mot sikherna

1845. Havelock var en allvarlig karakter, till sin religiösa
bekännelse baptist och starkt genomträngd af öfvertygelsen,
att den religiösa andan borde genomgå och lifva alla så
väl det militära som det borgerliga lifvets pligter. Genom
sitt allvar och sitt exempel lyckades han hos sina
officerare och soldater väcka samma anda som den, hvilken
lifvade honom sjelf, och »Havelocks helgon» voro under
detta namn väl kända öfver hela Indien. »Havelocks
helgon» visade, när helst tillfälle gafs, att de kunde slåss med
samma dödsföraktande tapperhet som de sorglösaste
syndare, och deras befälhafvare fann, då han gick pligtens
raka stig fram, i sin väg denna ära och ryktbarhet, för
hvars sökande han ej skulle aflägsnat sig en tum derifrån.
Midt under alla vexlingarna af hopp och fruktan, af raseri
och panik under denna upprörda tid kunde engelska folket
känna stolthet öfver Havelocks bana och sorg öfver hans
förtidiga död. Förtidiga? Hvad är då, när vi tänka rätt på
saken, förtidigt? Eller när har det upphört att anses för
kronan på en stor bana, att hjelten dör i segerns ögonblick?

Sir Colin Campbell lemnade sir James Outram befälet
i Alumbagh och skyndade sjelf till Cawnpore. En stor
fiendtlig styrka, bestående hufvudsakligen af herskaren i
Gwalior Scindias upproriska armé, hade ryckt mot denna
stad. General Windham, som förde befälet der, hade tågat
den till mötes för att anfalla den, men ej utan allvarsamma
förluster  tvungits att draga sig tillbaka till sina förskansningar
i Cawnpore, medan fienden besatte sjelfva staden.
Sir Colin anföll rebellerna på en punkt, sir Hope Grant
på en annan, och Cawnpore återtogs. Sir Colin riktade
derefter sina bemödanden på Lucknows återeröfring, men
det var först den 19 mars 1858 som Lucknow helt och
hållet föll i engelsmännens händer. Våra operationer hade
nästan uteslutande varit artilleristrider och utförts med
lika mycken klokhet som djerfhet. Våra förluster hade
derför varit obetydliga, medan fienden lidit ofantligt.
Bland våra sårade var den tappre chefen för matrosbrigaden,
sir William Peel, en son till den store statsmannen.
Sir William dog kort derefter i Cawnpore af kopporna, ett

dödsfall, som äfven bland denna händelserika tids alla
svåra förluster väckte stort uppseende och allmän saknad.
Ännu ett namn får ej glömmas bland deras, som uthärdade
Lucknows belägring. Det är dr Brydons, den enslige,
af trötthet dignande ryttarens, som vi senast sågo en
vinterdag anlända utanför Jellalabads murar, den ende
öfverlefvande som kommit åter för att förtälja om det olyckliga
återtåget från Kabul.

Lucknows återeröfring var i sjelfva verket dödshugget
vid undertryckandet af det stora bengaliska upproret. Några
episoder från kriget förtjena dock ännu att antecknas.
Rebellerna hade intagit Gwalior, maharaja Scindias
hufvudstad, medan maharajan sjelf undkommit till Agra.
Engelsmännen måste anfalla rebellerna, återtaga Gwalior och
återinsätta Scindia. Maharajan hade också gjort sig väl
förtjent af engelska regeringen. Trots alla lockelser,
hotelser och faror från rebellernas sida hade han förblifvit
sin vänskap trogen. Så hade äfven Holkar, maharajan af
Indore. England står i stor tacksamhetsskuld till dessa,
båda furstar för den trofasthet de visade i nödens stund,
och det gläder oss att kunna säga, att det ej heller visat
sig otacksamt. En af dem som till det sista kämpade på
rebellernas sida var ranin eller prinsessan af Jhansi,
hvilkens område, som vi redan sett, varit en af våra
annekteringar. I nere månader efter Delhis fall sökte hon bjuda
sir Hugh Rose och engelsmännen spetsen. Hon förde
ryttarskaror i fält. Hon kämpade med egen hand och deltog
personligen i striden om besittningen af Gwalior. I en
kavalleriofficers uniform ledde hon sina skaror till anfall
på anfall och föll slutligen bland dem som gjorde motstånd
till det sista. Hennes lik fans på slagfältet, med ansigte
och bröst märkta af hugg tillräckligt många att ha kunnat
göra heder åt hvilken hjelte som helst. Sir Hugh Rose
egnade hennes minne den välförtjenta aktningsgärd, som en
högsinnad fiende alltid sätter sin ära i att visa. »Den
tappraste mannen på fiendens sida», sade han i sin dagorder,
»var den qvinna vi funnit död på slagfältet, ranin af Jhansi.»

Det är obehöfligt att med någon utförlighet skildra
upprorets dödsryckningar. Tantia Topi, Nana Sahibs
närmaste man, togs till fånga i april 1859, stäldes inför rätta
för sin delaktighet i Cawnpore-massakern och hängdes som
en vanlig brottsling. Den gamle konungen af Delhi stäldes
äfven inför domstol, förklarades skyldig och dömdes till
deportation. Han sändes till Kap, men kolonisterna der
vägrade att taga emot honom, och denne siste af Stora Mogols
ätt nödgades färdas från plats till plats och tigga om ett
fängelse. Slutligen fördes han till Rangun i Britiska
Birma. Den 20 december 1858 tillkännagaf lord Clyde,
f. d. sir Golin Campbell, för generalguvernören, att upproret
var slut, och den 1 maj 1859 firades i England en allmän
tacksägelsedag för återställandet af lugnet i Indien.


<chapter name="FJORTONDE KAPITLET.
»John Companys» slut.">
FJORTONDE KAPITLET.

»John Companys» slut.

Medan dessa händelser pågingo i Indien, befann sig
allmänna meningen i England, i följd af agitation och
motsatta rådslag, i en stark oro och splittring. Indiens affärer
hade länge i England varit föremål för nästan fullständig
likgiltighet. En debatt i underhuset om någon Indien rörande
fråga var lika uteslutande en lokalfråga som någon
gaseller vattenledningsbill. Husets flertal gaf sig ej ens sken
af intresse derför. De embetsmän, som hade att göra med
de indiska affärerna, de ledamöter på oppositionsbänkarna,
som innehaft samma embeten, när deras parti var vid
makten, dessa jemte två eller tre ledamöter, som varit i
Indien och ansågos för pedanter, emedan de visade något
intresse för det sätt, hvarpå det styrdes, — sådana voro de
politiker som förde den indiska debatten och så länge den
varade hade huset uteslutande för sin räkning. Det
indiska upproret väckte plötsligt den allmänna meningen i
England ur detta osunda likgiltighetstillstånd. Först kommo
raseriet och paniken, ropen på blod, afrättningar i massa,
rebellers utskjutande ur kanoner; derefter inträdde en viss
reaktion, och några betydande stämmor hördes uttala oro
öfver de mycket blodiga undertrycknings- och straffmetoder,
som förordades af de flesta engelsmän i Indien.

Det var under denna reaktionsperiod som de ryktbara
debatterna om lord Cannings proklamation egde rum. Den
4 mars 1858 hade han nemligen från Allahabad utfärdat
en proklamation till Oudhs notabler med tillkännagifvande,
att eganderätten till all provinsens jord, med undantag af
den som innehades af sex lojala godsegare, vore

öfverflyttad på britiska regeringen, hvilken skulle förfoga deröfver
på sätt som hon fann lämpligast. Detta sätt angafs dock
närmare i proklamationen. Alla höfdingar och godsegare,
som genast ingåfvo sin underkastelse till förste
kommissarien i Oudh, fingo löfte om försköning till lifvet, »om
deras händer ej äro fläckade med engelskt blod, utgjutet
på mördares vis»; men det förklarades tillika, att de i fråga
om det undseende, som ytterligare kunde komma att visas
dem, och den ställning, hvari de hädanefter skulle finna sig
försatta, måste helt och hållet öfverlemna sig åt britiska
regeringens rättvisa och mildhet.

Tolkad efter sin ordalydelse, syntes denna proklamation
otvifvelaktigt gå ut på ingenting mindre än en konfiskering
af all jorden i Oudh, ty äfven de gynnade godsegare, som
fingo behålla sin egendom, underrättades, att de endast fingo
behålla den som en särskild ynnest af kronan och som en
belöning för deras trohet. Sir James Outram skref genast
till lord Canning och sade honom, att i hela Oudh ej
funnes tio jordegare, som ej antingen sjelfva burit vapen emot
oss eller understödt rebellerna med manskap eller penningar,
och att följden af proklamationen derför skulle bli, att
eganderätten till all provinsens jord skulle konfiskeras,
höfdingarne och godsegarne drifvas till förtviflan och ett
guerillakrig uppflamma, som skulle kosta många tusen
europeer lifvet. Lord Canning lät förmå sig att i ett
tillägg till proklamationen bevilja alla, som genast lånade
en verksam hand till ordningens återställande, stora friheter
och utlofva, »att generalguvernören skall förfara med den
största liberalitet vid pröfningen af de anspråk på
återfående af gamla rättigheter, som på detta sätt kunna
förvärfvas».

Rättvisan fordrar också det erkännande, att det aldrig
var lord Cannings afsigt att genomföra någon grym och
allmän konfiskeringspolitik. Lord Canning hade kommit
till den öfvertygelsen, att den engelska regeringen måste i
sitt förhållande till Oudh använda en alldeles ny politik.
Han ansåg för alla parters bästa nödvändigt, att det
tillfälle, som upproret och den derpå följande

reorganisationen erbjödo, begagnades, ej till en konfiskering i massa
af jorden, utan tillen åtgärd, som tillkännagaf, att jorden
innehades under engelska kronans makt och rätt.
Grundtanken i hans politik liknade något den, som af lord
Durham tillämpats i Canada. Han tillerkände sig
derigenom en diktators makt öfver lif och egendom; diktatorn
kunde återställa lugn och ordning med minsta kostnad i
förlust och lidande för provinsen och den befolkning, hvars
intressen voro anförtrodda åt hans vård. Men det kan det
oaktadt ej förnekas, att lord Cannings proklamation hade
ett i hög grad despotiskt utseende. Så uppfattades den
ock af de flesta sjelfständiga och frisinnade engelsmän.
Personer, som understödt lord Canning under alla de
högljudda ropen emot honom och hans mildhetspolitik,
nödgades öppet uttala sitt ogillande af hvad de kallade hans
nya politik.

Lord Ellenborough var vid denna tid president i »Board
of Control», och lord Ellenborough var en man, som alltid
handlade efter ögonblickets ingifvelse och i hög grad älskade
klingande fraser. Han hade derför knappt fått en afskrift
af lord Cannings proklamation, förr än han genast på eget
ansvar afsände en depesch, der hela åtgärden i skarpa
ordalag fördömdes. Frågan upptogs genast till behandling
i båda husen. I lordernas hus föreslog lord Shaftesbury
en resolution, som förklarade, att huset med beklagande
och allvarsam oro erfarit, att en sådan depesch blifvit
afsänd, då ett sådant förfarande måste försvaga generalguvernörens
myndighet, uppmuntra de rebeller, som ännu ej nedlagt
vapen, till ytterligare motstånd och derigenom betydligt
skada vårt välde i Indien. En dylik resolution föreslogs
äfven af Cardwell i underhuset. I båda husen
misslyckades anfallen mot regeringen fullkomligt. Lord
Ellenborough påtog sig genast hela ansvaret för en handling,
som också otvifvelaktigt var hans egen, och han nedlade
sitt embete. Resolutionen blef vid votering förkastad i
öfverhuset och måste på ett nära nog förödmjukande sätt
återtagas i underhuset. Lord Canning fortsatte dock den
politik, som han utstakat för sig, och med lysande

framgång. Några veckor efter Lucknows intagande hade nästan
alla de stora jordegarne underkastat sig. Han inskärpte
hos sina underlydande embetsmän pligten att i sin
förvaltning iakttaga så stor hofsamhet och försonlighet som
möjligt. Det i Oudh införda nya systemet var grundadt på
erkännandet af talukdarerna som ansvariga jordegare, på
samma gång det likväl så inskränkte deras myndighet, att
det blef möjligt att afskaffa gamla missbruk och skydda
jordens verkliga innehafvare och odlare. Liksom Durham,
lefde Canning endast jemt så länge, att han fick höra det
allmänna erkännandet, att han gjort sig förtjent både af
det land, han sändts ut att styra, och det, i hvars namn och
med hvars myndighet han begifvit sig dit ut.

Upproret drog med sig i sitt fall en gammal märkvärdig
inrättning, Ostindiska kompaniets styrelse. Innan
resningen blifvit helt och hållet nedslagen, hade »John
Companys» välde tagit slut. Det var i sjelfva verket längesedan
kompaniets styrelse upphört att vara hvad hon varit i
Warren Hastings' dagar. En »Board of Directors», utnämd
dels af kronan och dels af kompaniet, höll sina
sammanträden i Leadenhall Street och utfärdade allmänna
förordningar om Indiens styrelse. Men det under parlamentet
hörande departement, som kallades »Board of Cbntrol», hade
rätt att granska och öfvervaka kompaniets beslut. Kronan
egde att utnämna generalguvernören, kompaniet endast att
återkalla honom. Detta egendomliga och måhända alldeles
ensamt stående dubbelregemente hade ej ur strängt logisk
synpunkt mycket som talade till dess försvar, och det var
att vänta, att i det ögonblick en stor kris utbröt hela
skulden för svårigheterna och olyckan skulle skrifvas på dess
räkning. Redan vid upprorets första utbrott började den
åsigt få insteg i allmänna meningen, att någon genomgripande
omgestaltning af Indiens styrelse måste företagas,
och detta allmänna intryck antog snart gestalten af en fast
öfvertygelse, att England måste taga Indiens styrelse i sina
egna händer, och att den tid nu kommit, då fiktionen om
ett handelskompanis välde måste helt och hållet uppgifvas.
Strax i början af 1858 framlade lord Palmerston en bill om

maktens formliga och fullständiga öfverflyttande från
kompaniet till kronan. I planen ingick, att Indiens
omedelbara förvaltning skulle lemnas i händerna på ett råd,
bestående af en president och åtta ledamöter, hvilka
allesammans skulle tillsättas af kronan. Billen hade en stor
majoritet för sig i underhuset, men den svallning i sinnena,
som väcktes af mordförsöket mot franske kejsaren och
Palmerstons obetänkta och i ett illa valdt ögonblick framlagda
»Sammansvärjnings-bill», hade till följd hans regerings
plötsliga fall. När lord Derby kom till makten, framlade han
genast  en bill om en förbättrad styrelse för Indien, men
hela planen var misslyckad. Då föreslog lord John
Russell, att huset skulle söka lösa uppgiften medelst
resolutioner, d. v. s. att grunddragen till en lagstiftningsplan i
ämnet skulle fastställas genom en följd af resolutioner,
antagna i en komité af hela huset, och att regeringen
sedermera på dessa grunder skulle utarbeta en plan. Förslaget
omfattades med stort bifall, och efter en genom många
nätter fortgående debatt blef man slutligen ense om en bas
för lagstiftningen. Den på detta sätt tillkomna billen blef
lag hösten 1858, och under den återstående delen af lord
Derbys minister var hans son lord Stanley statssekreterare
för Indien.

Billen, som kallades »En akt för en bättre styrelse af
Indien», stadgade, att alla de områden", som förut stått
under Ostindiska kompaniets styrelse, skulle läggas under
kronan och all kompaniets makt och myndighet utöfvas i
drottningens namn. En af hennes första statssekreterare
skulle beklädas med hela den makt, som förut innehafts
och utöfvats af kompaniet eller af »Board of Control».
Sekreteraren skulle ha vid sin sida ett Indiskt råd, bestående
af femton ledamöter, af hvilka sju skulle väljas af »Court
of Directors», tagna ur dess egen krets, och åtta utnämnas
af kronan. Ledigheter bland de utnämda skulle fyllas af
kronan, bland de valda för en tid af rådets öfriga
ledamöter, men sedermera af statssekreteraren för Indien. Det
kompetitiva systemet för tillsättning af civila embetsmän
fick en större utsträckning och en genomgående praktisk

karakter. Kompaniets stridskrafter till lands och sjös skulle
hädanefter vara och kallas drottningens. En särskild punkt
tillades, som förklarade, att med undantag af de fall, då
det gälde att förekomma eller tillbakaslå en verklig
invasion af Indien, de indiska statsinkomsterna ej utan båda
parlamentshusens samtycke skulle kunna användas att
bestrida utgifterna för någon militärisk expedition utanför
Indiens gränser. En annan punkt bestämde, att när en
order utsändes till Indien om fiendtligheters öppnande af
hennes majestäts trupper, ett meddelande derom skulle
göras parlamentet inom tre månader, om parlamentet då
var samladt, i annat fall inom en månad efter dess nästa
sammanträdande. Vice-konungen skulle vara allena
styrande i Indien, men ha vid sin sida ett råd. Indien har
nu nio provinser, hvar och en med sin särskilda, af de
andra oberoende civila styrelse, men alla underordnade
vicekonungens högsta myndighet.

I enlighet med bestämmelserna i denna akt upphörde
kompaniets, den gamla ryktbara »John Companys» styrelse
den 1 september 1858, och drottningen blef i följande
november utropad i hela Indien med lord Canning till sin
förste vice-konung. Det var också endast i sin ordning, att
den man, som burit hela tyngden af denna förfärliga kris,
som fört vårt indiska välde oskadt igenom alla dess skiften
och derunder fått uppbära så mycket klander och förtal,
skulle få sitt namn antecknadt i historien som den förste
af Indiens britiska vice-konungar.


<chapter name="FEMTONDE KAPITLET.
Sammansvärjningsbillen.">
FEMTONDE KAPITLET.

Sammansvärjningsbillen.

Föregående kapitel har berättat oss, att lord Palmerston
framlade en bill om indiska styrelsens öfvernyttande
på kronan, men att' oväntade händelser under tiden tvungo
honom att afgå och kallade lord Derby och Disraeli till
makten. Dessa händelser hade omedelbart ingenting att
skaffa med Palmerstons eller lord Derbys allmänna politik.
Vid middagstiden den 14 januari 1858 syntes lord
Palmerston vara lika populär och mäktig som någonsin. Men
denna samma 14 januari på aftonen gjorde Felice Orsini,
en italiensk landsflykting, sitt namnkunniga försök att mörda
fransmännens kejsare. Orsini störtade sig i förderfvet och
drog i sitt fall med sig engelska regeringen. Felice Orsini
var en i England välbekant personlighet. Han var en ung
man med ett mycket fördelaktigt yttre, sydländingens djupa
svarta ögon och militärens hållning. Till England hade
han kommit för att söka förmå folk och regering att
intervenera till Italiens förmån mot Österrike. Denna tanke
beherskade honom helt och hållet. Efter en tid fann han
dock, att England ej ville göra någonting. Med undantag
af några mycket få entusiaster voro de engelska liberala
lika mycket som de konservativa emot hvarje inblandning
i andra staters inre angelägenheter. Men Orsini sökte sig
en annan förklaringsgrund, och han fann den i den franske
kejsarens intriger och hemliga inflytande. Det synes varit
nu som han lät den tanken få makt med sig, att franske
kejsarens undanrödjande från scenen vore ett oeftergifligt
vilkor för hvarje politik, som hade till syfte Italiens
frigörande från österrikiska oket. Han rufvade öfver denna

tanke, tills den blef en plan och en passion. Den
förvandlade en krigare och en patriot till en mördare.

Den 14 januari verkstälde Orsini och hans medsvurne
sitt attentat på Rue Lepelletier i Paris. Just som ekipaget,
deri kejsaren och kejsarinnan sutto, körde upp till ingången
af operahuset vid denna gata, slungade Orsini och hans
medsvurne tre päronformiga bomber, fylda med ett
sprängämne. Bomberna exploderade och dödade eller sårade en
mängd personer. Så små voro de bitar, i hvilka bomben
sprang sönder, att 516 blessyrer, större och mindre, vållades
af explosionen. Tio personer blefvo dödade, 156 sårade.
Det sades den tiden, att Orsinis attentat skrämde franske
kejsaren till att åtaga sig Italiens sak. Historiska
afslöjanden, som sedermera gjorts, visa dock, att detta är ett
fullkomligt misstag. Vi veta nu, att grefve Cavour på
Pariskongressens tid med kejsaren uppgjort den politiska plan,
som sedermera utfördes, och att Cavour till och med redan
före den tiden var inom sig fullt förvissad om kejsarens
medverkan. De som glädja sig åt att Italien blifvit en
nation ha skäl att känna tillfredsställelse öfver, att Orsinis
bomber ej hade någonting att skaffa med detta stora
resultat. Fyra personer stäldes inför rätta som delaktiga i
attentatet, och af dem hade tre kastat bomberna. Afrättade
blefvo  dock endast två, Orsini och Pierri; de båda
andra dömdes till straffarbete på lifstid.

I Frankrike framkallade attentatet på Rue Lepelletier
ett utbrott af förbittring, men förbittringen var ej så
mycket riktad mot Orsini som mot England. En af Orsinis
medanklagade var en fransman vid namn Simon Bernard,
som länge varit bosatt i London, der han nu äfven höll sig
gömd. Det var tillika väl bekant, att många af anordningarna
och förberedelserna för attentatet träffats i London.
Bomberna voro förfärdigade i Birmingham och hade der
blifvit af en engelsman bestälda för Orsinis räkning. Man
visste, att Orsini hade många vänner och beundrare i detta
land. Imperialisterna i Frankrike fingo genast alldeles
klart för sig, att England var ett land, der mord på utländska
suveräner uppmuntrades af befolkningen och ej

hindrades af lagarna. Franske utrikesministern grefve
Walewski skref en depesch, deri han frågade, om
England ansåg, att gästfrihet borde visas mördare. Hertig de
Persigny, som då var Frankrikes ambassadör i England,
gaf ett mycket obetänkt och olyckligt svar till en deputation
från Londons city, der han yttrade, att om Englands
lag vore tillräckligt stark att qväfva mordsammansvärjningar,
borde den tillämpas, och om den icke vore det, borde
den göras starkare. Lyckönskningsadresser till kejsaren
inströmmade i massor från armén, och många af dem voro
uppfylda af skymfande anspelningar på England såsom en
ordentlig härd för mordplaner. En halfofficiel, i Paris
utgifven broschyr med titel »Kejsar Napoleon III och
England» gick i denna väg så långt, att den rent af väckte
åtlöje. Den skildrade nemligen en anspråkslös disputationsklubb
på en källare vid Fleet Street, der en tretio à fyrtio
hederliga borgare brukade samlas om aftnarna och vid
pipan och grogglaset kannstöpa litet politik, som ett
fruktansvärdt politiskt förbund, der konungamord hvar enda
natt predikades för fanatiska revolutionärer.

Sålunda fans på ömse sidor om Kanalen en uppretad
allmänhet. Förbittringen på den engelska sidan skärptes af
öfvertygelsen, att Frankrike endast skymfade oss, emedan
det trodde, att England var förlamadt af upproret i Indien
och ej förmådde hämnas en förolämpning. Det var nu,
medan denna bitterhet i sinnena var som starkast, som lord
Palmerston framlade sin ryktbara bill om undertryckande
af mordsammansvärjningar. Billen framlades i följd af
grefve Walewskis depesch. I denna not lät han engelska
regeringen förstå, att hon borde göra något för att ge sin
lag ökad kraft. Ordalagen voro mycket artiga. Och den
begäran de uttalade var ej heller i sig sjelf obillig. Långt
senare måste vårt land, i sitt svar på en liknande begäran
af Förenta staterna, erkänna, att en nation ej kan visa
ifrån sig sin pligt mot ett annat folk med den
förklaringen, att dess allmänna lag ej innehåller någon
bestämmelse om det eller det oförutsedda fallet. Det naturliga
svaret är då: »hvarför stiften I då ej en sådan lag? I

egen ej rätt att skada oss och derefter söka undandraga
er ansvar genom att säga, att edra lagar tillåta er att
skada oss.»

Men de omständigheter, under hvilka Frankrike framstälde
denna fordran, hade försatt England i en stämning,
som var den ofördelaktigast möjliga för en sådan fordrans
beviljande. Olycksbådande interpellationer stäldes till
regeringen i båda parlamentshusen. I underhuset frågade
Roebuck, om några meddelanden vexlats mellan Englands och
Frankrikes regeringar rörande Främlingsakten eller någon
del af vår brottmålslag. Lord Palmerston omnämde då
grefve Walewskis not och lofvade framlägga den för
parlamentet. Han tillade några ord om adresserna från
de franska regementena och yttrade, att man ej borde räkna
så noga med en upphetsning i sinnena, som föranledts af
ett attentat mot kejsarens lif. Man gjorde honom en
ytterligare betecknande fråga: hade regeringen skickat något
svar på grefve Walewskis not? Nej, var svaret; hennes
majestäts regering hade ej besvarat den, ej ännu.

Två eller tre dagar derefter begärde lord Palmerston
tillstånd att få framlägga en bill mot sammansvärjningar
till mord, »the Conspiracy to Murder Bill». Billens
hufvudsyfte var att göra mordsammansvärjning till ett urbota
brott (felony) i stället för en vanlig förbrytelse
(misdemeanour), som den hittills varit i England, samt derför stadga
straffarbete från fem år till lifstid. Palmerston gjorde ett
svagt försök att bevisa, att hans bill endast afsåg att fylla
en lucka i vår brottmålslagstiftning och ej hade något
samband med händelserna i Frankrike. Han visade, att
lagen mot sammansvärjningar till mord vore i England
mycket mild, men deremot på Irland mycket sträng. Hvad
som nu föreslogs vore endast att göra lagen lika i båda
landen; det var allt. Förklaringen öfvertygade naturligtvis
ingen. Och billen sjelf var lika värdelös som förklaringen.
En sådan lag skulle ej gjort det ringaste gagn mot de
förbrytelser den i främsta rummet afsåg. Lord Palmerston
sjelf trodde helt säkert ej det minsta på verksamheten af
den lag han uppmanade parlamentet att antaga. Han var

öfvertygad, att regeringen måste göra något, och han hade
kommit till den slutsatsen, att den oskyldigaste åtgärden
vore den bästa.

Kinglake föreslog ett amendement, som uttalade husets
sympati med franska folket på grund af attentatet mot
kejsaren, men tillika förklarade det olämpligt att vidtaga
någon lagstiftningsåtgärd för att tillmötesgå den i grefve
Walewskis not af den 20 januari framstälda begäran, »innan
huset erhållit ytterligare upplysningar om de meddelanden,
som vexlats mellan de båda regeringarna efter den dag då
noten var daterad». Disraeli röstade för billens framläggande
och höll på samma gång ett försigtigt tal, deri han
å ena sidan yttrade sig för något slags lagstiftning i ämnet,
men å den andra ej ville binda sig genom ett bifall till
den nu ifrågasatta. Billen lästes första gången. Tvåhundra
nittionio röster afgåfvos för och endast nittionio emot den.
Men innan den kom före till andra läsningen, började
allmänna meningen på ett ominöst sätt uttala sig emot den.
Det förhållandet, att regeringen ej besvarat grefve
Walewskis not, vägde tungt i vågskålen emot henne. Det
upplystes sedermera, att lord Cowley blifvit instruerad att
muntligt besvara den och att lord Palmerston ansett denna
åtgärdt klokare och mer egnad att förekomma en
ytterligare skärpning af den retade stämningen mellan de båda
länderna. Men den allmänna meningen i England stod nu
ej att blidka genom några råd till moderation. Det var en
allmän tro i landet, att Palmerston krökte rygg för franske
kejsaren, och att den fristadsrätt, som England så länge
gifvit landsflyktingar af alla nationer, skulle uppoffras på
befallning af en man, som varit glad att sjelf kunna begagna
sig deraf i nödens stund.

Denna allmänna tro vann stöd genom arresteringen af
dr Simon Bernard, en fransk flykting, hvilken genast
åtalades som delaktig i Orsinis sammansvärjning. Bernard
var född i södra Frankrike, läkare till yrket och hade länge
varit bosatt i England. Bernards arrestering kan möjligen
haft goda skäl för sig, men visst är, att den kom i ett för
regeringen högst olägligt ögonblick. Det troddes, att den

verkstälts med ledning af upplysningar komna från Paris,
och ingen hade kunnat undgå att iakttaga, hur ytterst
lösa de anklagelser af detta slag alltid voro, som kommo
från den franska hufvudstaden. Många personer, som
ansågo Bernard oskyldig, hade ej litet stärkts i denna sin tro
af det säkerligen ganska tungt vägande förhållandet, att
Orsini sjelf så godt som med sitt sista andetag förklarat,
att Bernard ej haft någon kännedom om det tillämnade
attentatet. För många var det ett alldeles tillräckligt
bevis på att han var oskyldig, att franska regeringen
anklagade honom, och ännu flere förklarade, att han, skyldig
eller oskyldig, ej bort arresteras af engelska myndigheter
på en fransk kejsares befallning. Debatten var slut och
sammansvärjningsbillen skaffad ur verlden, innan
rättegången mot Bernard var utagerad; men vi kunna så gerna
gå händelserna några dagar i förväg och här genast omtala
affärens utgång. Ransakningen med Bernard egde rum vid
Central Criminal Court under den då gällande lagen. Han
försvarades af Edwin James, en framstående brottmålsadvokat,
och frikändes. Ransakningen var ett praktiskt bevis på
gagnlösheten af en sådan särskild lagstiftning, som
den lord Palmerston sökte få införd. En ny sammansvärjningslag
skulle ej kunnat gifva något nytt bevis mot
Bernard eller förmå en jury att fälla honom på den bevisning
som fans. Under den stämning, hvari allmänheten då befann
sig, skulle det i sanning fordrats en mycket klar och tydlig
bevisning för att förmå en vanlig engelsk jury att förklara
en man sådan som Bernard skyldig, och bevisen på hans
kännedom om ett tillämnadt mord voro allting annat än
klara och tydliga.

Midt under den starka rörelse i sinnena, som förorsakats
af Bernards arrestering, gaf Milner Gibson helt lugnt
till känna, att han ämnade föreslå ett amendement till
motionen om billens andra läsning. I amendementet
förklarades, att huset, på samma gång det med ledsnad hört
påståendet, att det nyss föröfvade brottet blifvit planlagdt
i England, och alltid vore benäget att lemna sin medverkan
till afhjelpande af ådagalagda brister i brottmålslagen,

»likväl ej kan annat än beklaga, att ej hennes majestäts
regering, innan hon uppmanade huset att genom andra
läsningen af denna bill ändra lagen rörande sammansvärjningar
ansett för sin skyldighet att aflåta något svar på den vigtiga
not, daterad Paris den 20 januari 1858, som hon erhöll från
franska regeringen och som blifvit parlamentet förelagd».
Man kunde genast se, att detta amendement var en vida
allvarsammare sak för regeringen än Kinglakes. Hvilket
öde en motion i underhuset skall få, beror i hög grad på.
personen som väcker den. Har han ett parti bakom sig?
Är det förhållandet, får hans motion betydelse. Är det.
deremot ej fallet, så .anses hans motion, hans egen förmåga,
må vara aldrig så stor, endast som uttryck af en personlig
åsigt, måhända intressant, men utan någon politisk vigt.
Kinglake var en man utan något parti bakom sig, Gibson
deremot en man med parti och en praktisk statsman.
Kinglake var en glänsande literär talent, men som i underhuset
gjort mycket liten lycka, Gibson åter en parlamentsledamot
med inflytande, men ingenting annat.

När debatten öfver andra läsningen började, visade det
sig snart, att lord Palmerstons ställning var kritisk. Och
den blef det allt mer med hvarje timme som gick och
hvarje tal som hölls. Gladstone yttrade sig med vanlig
vältalighet emot regeringen. Disraeli upptäckte plötsligt,
att pligten ålade honom att rösta emot andra läsningen,
oaktadt han röstat för den första. Regeringen, sade han,
hade ännu ej besvarat den franska noten, oaktadt hon haft
god tid på sig, och då hon ej tillvaratagit Englands ära,
kunde underhuset ej skänka henne det förtroende hon
begärde. Palmerston såg, att spelet var förloradt. Det
grämde honom djupt, han blef förbittrad och gjorde sig
ej ens mödan att dölja det. Han var eljest en lika belefvad
som godhjertad man, men det är märkvärdigt att se, hur
helt och hållet han alltid förlorade gentlemannens
sjelfbeherskning på samma gång som humöret. Under inflytelsen
af en plötslig förbittring, lyckligtvis en hos honom sällsynt,
inflytelse, kunde han bli verkligt grof. I sitt svar till
Milner Gibson visade han en ordentlig snäsighet både i

ton och lynne, någonting hos honom mycket ovanligt och
särskildt illa klädande en besegrad. En statsman må
uppstiga till makten på hvad sätt som helst, men han bör falla
med värdighet.

När man skred till votering, visade det sig, att 215
röster afgifvits för andra läsningen och 234 emot den.
Regeringen hade alltså en minoritet af 19 röster. Med
majoriteten röstade 146 konservativa och 84 liberala. Af
peeliterna röstade på samma sida Cardwell, Gladstone, sir
James Graham och Sidney Herbert. Palmerston beslöt
genast afgå. Hans afskedsansökan antogs. Ej fullt ett år
hade gått sedan de allmänna valen sände honom till makten,
triumferande öfver det sprängda whigpartiet och den
vanmäktiga Manchesterskolan. Ej fullt ett år, och Palmerston
blir i sin tur störtad i följd af en motion, väckt, ej af
någon bland cheferna för detta samma parti, utan af en
bland dess underbefälhafvare. Palmerston talade en gång
om att göra upp »sin lilla räkning med John Russell».
Fredspartiet har nu gjort upp sin lilla räkning med honom.

Lord Palmerston hade den tillfredsställelsen att innan
han nedlade sitt embete kunna för underhuset
tillkännagifva Cantons intagande. Som man erinrar sig, hade
operationerna mot Kina blifvit afbrutna, när indiska upproret
utbröt. England hade nu erhållit Frankrikes medverkan.
Frankrike hade ett gammalt klagomål mot Kina på grund
af mordet på några missionärer, för hvilket det förgäfves
begärt upprättelse. Ett förenadt anfall gjordes derför nu
på Canton, och staden blef naturligtvis lätt tagen.
Kommissarien Yeh sjelf togs till fånga, dock ej förr än han
blifvit efterspanad och gripen på det mest skymfliga sätt.
Han anträffades slutligen gömd i en aflägsen vrå af
palatset och igenkändes på sin ofantliga korpulens. En af våra
officerare grep honom, men han sökte komma undan. Då
fattade en britisk matros Yeh i hårpiskan, snodde den flere
gånger om sin hand och gjorde den olycklige mandarinen
till en hjelplös och löjlig fånge. Han fördes ombord på
ett engelskt örlogsfartyg och skickades sedermera till
Calcutta, der han dog i början af året derpå. Om ryktet ej

gjort honom mycket orätt, hade han visat en äfven för en
kinesisk embetsman mer än vanlig grymhet. De engelska
och franska sändebuden, lord Elgin och baron Gros,
lyckades bringa till stånd ett fördrag med Kina. Enligt
vilkoren i detta fördrag skulle England och Frankrike,
åtminstone vid vissa särskilda tillfällen, kunna ha ministrar vid
kinesiska hofvet och Kina representeras i London och
Paris; kristendomen skulle tolereras i Kina, och britiska
och franska handelsfartyg med vissa inskränkningar ha fritt
tillträde till de kinesiska floderna och britiska och franska
undersåtar till de inre delarna af Kina. Kina skulle betala
krigskostnaderna. Det stipulerades vidare, att ordet
»barbar» ej längre skulle få användas om europeer i Kina. I
England lyckönskade man sig mycket till detta fördrag och
den utsigt det gaf till en varaktig fred med Kina. Den
sålunda åvägabragta freden varade i sjelfva verket jemt
ett år.

Lord Derbys minister understöddes ej af någon parlamentarisk
majoritet och kunde ej göra anspråk på någon
stor intellektuel och administrativ förmåga. Den räknade
bland sig två eller tre verkliga statsmän samt en mängd
respektabla personer med ungefär lika stor förmåga som
hvarje intelligent affärsman eller fredsdomare. Disraeli,
ministèrens ledare i underhuset, blef naturligtvis
skattkammarkansler. Lord Stanley öfvertog kolonierna. Walpole
var, så länge han behöll posten, en arbetsam och
samvetsgrann statssekreterare för det inre, lord Malmesbury
stretade med utrikesportföljen så godt han kunde, och lord
Ellenboroughs glänsande och excentriska snille försatte en
kort tid det indiska departementet i häpnad och förvirring.
General Peel var krigsminister och Henley president i
handelsbyrån. Lord Naas, sedermera lord Mayo, blef förste
sekreterare för Irland och ansågs då för en blid, godhjertad
man, hvilken äfven hans mest beundrande vänner aldrig skulle
kunnat förutspå, att han en dag skulle efterträda en Canning
och en Elgin och styra det nya Indien, på hvilket så många
oroliga blickar voro riktade. Sir John Pakington blef förste
lord af amiralitetet, emedan en eller annan plats måste

beredas honom och han ansågs duga lika bra der som på
någon annan post. Ingen konservativ regering ansågs kunna
reda sig utan lord John Manners, och lyckligtvis hade man
departementet för allmänna arbeten öfver för hans räkning.

Lord Stanley ansågs för en mycket lofvande statsman.
Det parti han tillhörde betraktade honom med särskild
stolthet, emedan han i en ovanlig grad syntes ega just de
egenskaper, som de flesta af dess ledande män allmänt
ansågos sakna. Lord Stanley var ett lugnt, tänkande
hufvud. Han studerade politiken som man studerar en
vetenskap. Han var hemma i nationalekonomien. Han hade
rest mycket och ej endast, i likhet med de flesta af
torysquirerna, gjort den gamla vanliga »stora turen», utan äfven
besökt Förenta staterna, Canada samt Vest- och Ostindien.
Han ansågs ha allt som rörde geografi, socker och bomull
på sina fem fingrar och hade beträdt den politiska banan
på den lyckliga tid, då frihandelsfrågan ansågs afgjord.
Lord Stanley var i märkvärdig grad olik sin far både till
hufvud och lynne. Den ene var nästan den andres
fullkomliga motsats. Lord Derby var idel instinkt och passion,
lord Stanley åter idel metod och beräkning. Lord Derby
roade sig på lediga stunder med att öfversätta klassiska
epopeer och oden, lord Stanley fördref ett ledigt ögonblick
med läsning af »blå böcker». Lord Derbys vältalighet blef
i värsta fall ett vulkaniskt nonsens, lord Stanleys sjönk
stundom ned till ren platthet. Den enes ytterlighet var
det rapsodiska, den andres det triviala. Lord Derby var
för het och följde för mycket ögonblickets ingifvelse att
alltid vara en sund statsman; lord Stanley var allt för kall
och metodisk att i en kris kunna handla som en statsman.
Båda voro i en viss grad ytliga. Lord Derbys vältalighet
saknade djup, och lord Stanleys klokhet visade sig stundom
något kortsynt. Lord Stanleys bana uppfylde ej alla de
förväntningar man gjort sig om honom. Han visade sig vara
metodisk, förståndig, samvetsgrann, långsam. Men vid den
tid, då han öfvertog den indiska portföljen, ansågs han på
båda sidor som en betydande figur på den politiska
skådebanan. Han var ej en talare; han hade hvarken i språk

eller temperament någonting af talaren. Hans sätt gjorde
ingen verkan, hans föredrag var afgjordt dåligt. Men hans
ord hade vigt med sig, och sjelfva hans plattheter mottogos
af en del af hans parti som uttalanden af ett orakel. Bland
de konservativa på de bakre bänkarna funnos några, som
i hemlighet hoppades, att hos denne vise unge man gömde
sig den kommande statsman, som skulle befria partiet från
träldomen under det excentriska snillet och en vältalighet,
som, hur glänsande hon än utkämpade dess strider, knappast
syntes dem vara det respektabla slag af talang, som
borde användas i nyktra toryprincipers tjenst.

Oppositionens öfverlägsenhet i debatten var helt enkelt
förkrossande. Med undantag må hända af den nye
generalprokuratorn sir Hugh Cairns var Disraeli de
konservatives ende debattör af första ordningen i underhuset, och
han hade emot sig lord Palmerston, lord John Russell,
Gladstone, sir James Graham, Sidney Herbert, Cobden och
Bright, allesammans debattörer af första rang, några af dem
tillika stora parlamentstalare och andra i besittning af det
inflytande, som helt naturligt tillfaller män, hvilka stått i
spetsen för ministèrer och ledt stora krig. I ingen politisk
församling i verlden väger meriten att ha suttit i regeringen
så tungt som i underhuset. Att ha beklädt en post i
ministèren skänker värdighet åt sjelfva medelmåttan. Den man,
som en gång haft plats i regeringen och nu sitter på främsta
bänken midt emot ministrarne, har när han reser sig för
att begära ordet ett slags häfdvunnen rätt att höras äfven
framför den mest glänsande talare, som ännu aldrig varit
medlem af en ministèr. Disraeli visste väl, att han och
hans parti endast innehade makten på nåder. Hölle de sig
passiva, skulle de beskyllas för overksamhet, försökte de
sig åter på någon aktiv åtgärd, utsatte de sig för ett
kombineradt anfall af alla de liberala fraktionerna. Till deras
lycka var det i detta ögonblick ej lätt att åvägabringa en
sådan kombination, men när den kom, var ministèrens öde
på samma gång besegladt.

Lord Derbys regering lät den olyckliga sammansvärjningsbillen
i all tysthet falla. England och Frankrike voro

båda glada att slippa ifrån den ledsamma affären. Några
noter vexlades, deri franska regeringen å sin sida förklarade,
att hon ej haft någon verklig mening med saken, och det
tillkännagafs derpå för båda parlamentshusen, att
missförståndet var häfdt och det vänskapliga förhållandet
återstäldt. Vi ha redan sett, hur Indiabillen genomdrefs. Lord
Derbys minister utmärktes äfven genom framgången af en
lagstiftningsåtgärd, som måste ha skänkt Disraeli stor
personlig tillfredsställelse. Son till en judisk fader, ättling af
en gammal judisk slägt och sjelf som barn upptagen i
synagogans gemenskap, hade Disraeli allt sedan hans
intelligens börjat vakna varit en kristen. Men han hade aldrig
förlorat sina sympatier för den folkstam han tillhörde och
den tro hans fäder bekänt. Han hade alltid varmt
förfäktat judarnes sak. Han hade till och med i några af
sina romaner sökt öfvertyga sina läsare, att allt godt och
stort, som den nya tiden frambragt, vore en frukt af den
judiska stammens outtröttliga intellektuella verksamhet.

Disraeli hade den lyckan att se judarnes borgerliga
emancipation verkstäld under den tid han var ledare i
underhuset. Det var dock endast en ren tillfällighet. Han
hade visserligen alltid understödt den i denna riktning
gående rörelsen, men segern var ej hans förtjenst, och de
flesta af hans kolleger bekämpade åtgärden så länge de
kunde. I juli 1858 bragtes den långa politiska och
religiösa striden till slut, när baron Lionel Nathan de
Rothschild fick intaga sin plats i underhuset som en af
ledamöterna för Londons city. Vi ha sett huru judarne steg för
steg banat sig väg in i kommunernas styrelser samt till
fredsdomarbefattningarna. Samtidigt gjordes äfven ihärdiga
bemödanden att skaffa dem inträde i underhuset. Den 5
april 1830 väckte Eobert Grant, då jemte en medlem af
Gurney-familjen representant för Norwich, motion, att alla
i Storbritanien födda judar skulle erhålla alla en britisk
undersåtes rättigheter utan att behöfva bekänna sig till
statens religion. Vid denna tid kunde judarne ej aflägga
tro- och huldhetsed, då den aflades på evangelierna, lika
litet som den mot stuartarnes återkomst riktade

afsvärjelseeden, emedan den innehöll orden »på en kristens
sanna tro.»

Debatten öfver Grants motion blef särskildt märkvärdig
derigenom, att Macaulay vid detta tillfälle höll sitt
första tal i underhuset. Förslaget om judarnes upptagande
i parlamentet understöddes af lord John Russell, O'Connor,
Brougham och Mackintosh. Första läsningen — ty billen
bekämpades redan i detta sitt första stadium — beviljades
med en majoritet af aderton röster, men i den andra
förkastades billen med en majoritet af sextiotre: 165 röstade
för och 228 emot den. 1833 väckte Grant sin motion på
nytt och lyckades denna gång få den antagen af
underhuset, men lorderna förkastade den med en majoritet af
femtio. Året derpå upprepades samma historia: underhuset
antog, men lorderna förkastade billen. Under tiden hade
judarne småningom befriats från andra inskränkningar. En
punkt i lord Denmans akt om förändring i lagarna för
bevisning tilläto alla att aflägga ed inför domstolarna i den
form hvar och en ansåg för sig mest bindande. Lord
Lyndhurst lyckades genomdrifva en bill om rätt för judarne
att bekläda kommunala embeten. Och som vi sett, hade
de redan i början af Victorias regering fått tillträde till
sheriff- och fredsdomarbefattningarna. 1848 började striden
på nytt om deras inträde i parlamentet, men lorderna
fortsatte ännu hårdnackadt sitt motstånd och ville ej antaga
billen. Emellertid började inflytelserika judar låta
uppställa sig som kandidater till platser i parlamentet. Mr
Salomons uppträdde gång på gång som kandidat för Shoreham 
och Maidstone, men utan framgång. 1847 valdes
baron Lionel Rothschild till ledamot för Londons city.
Han nedlade sitt mandat, när lorderna förkastade
judebillen, uppträdde ånyo som kandidat och blef ånyo vald.
Det var dock först 1850 som stridsplatsen förlades till
underhusets egen sal. Vid början af detta års session instälde
sig baron Rothschild vid husets bord och begärde att få
aflägga ed för att kunna intaga sin plats i huset. I fyra
sessioner hade han suttit som en främling i det hus, till
hvars ledamot han blifvit i vederbörlig ordning vald af en 
af Englands mest betydande valkretsar. Nu gick han
oförskräckt fram till bordet och begärde att få aflägga ed.
Han fick svära på Gamla testamentet. Han aflade
trohets- och suprematsederna, men när turen kom till
afsvärjelseeden, utelemnade han orden »på en kristens sanna tro».
Han tillsades af talmannen att aflägsna sig, och det beslöts,
att han hvarken skulle kunna sitta i huset eller rösta, så
framt han ej aflade eden på det af lagen föreskrifna sättet.

Baron Rothschild lät nu saken falla. Men hans
trosförvandt ålderman Salomons tog upp den och beslöt sig
för ett djerfvare tillvägagående. Han valdes 1851 för
Greenwich och instälde sig i huset för att aflägga ed.
Samma uppträde följde. Han vägrade utsäga orden »på en
kristens sanna tro» och förständigades att aflägsna sig.
Han drog sig tillbaka och tog plats nedom skranket. Några
dagar derefter stälde en mot judarnes tillträde välvilligt
sinnad ledamot, sir Benjamin Hall, sedermera lord
Llanover, en fråga till regeringen, om hon, för den händelse
mr Salomons intoge sin plats, ville åtala honom för att få
rättsfrågan afgjord genom domstols utslag. Lord John
Russell svarade å regeringens vägnar, att hon ej ämnade
taga något sådant steg och öfver hufvud ej ansåge, att
saken komme henne vid. Då reste sig sir Benjamin Hall
på nytt och tillkännagaf, att mr Salomons under sådana
omständigheter ej hade någon annan utväg än att intaga,
sin plats och låta rättsfrågan på det sättet afgöras. Och
till alla gamla stadiga konstitutionella ledamöters häpnad
och fasa såg man äfven i det samma Salomons, som
hittills suttit nedanför skranket, resa sig upp och helt lugnt
gå in i husets heliga område och taga plats bland
ledamöterna. Nu följde en stormig scen. Halfva huset ropade
förbittradt till Salomons: gå er väg, gå er väg! medan den
andra hälften lika ifrigt uppmanade honom att stanna qvar.
Förvirringen var obeskriflig. Hvad är att göra med en
stilla och aktningsvärd herre, som helt lugnt påstår, att han
är medlem af parlamentet, kommer och intager sin plats i
huset och ej vill aflägsna sig? Salomons hade otvifvelaktigt
blifvit vald till ledamot för Greenwich med stor majoritet.

Hans kommittenter ansågo honom vara deras laglige
representant och hade äfven af honom tagit ett löfte, att om
han blefve vald, han skulle intaga sin plats. Många
ledamöter, och bland dem nere framstående jurister, voro af
den öfvertygelse, att han efter strängaste tolkning af lagen
var berättigad att intaga sin plats. Ännu flere voro
öfvertygade, att den princip som utestängde honom var inskränkt
och barbarisk, och att det steg han nu tog var nödvändigt
för att få den genast upphäfd.

Att utvisa Salomons ur huset kunde derför ej komma
i fråga. Det enda som kunde göras var att gripa sig an
och debattera saken. Lord John Russell föreslog en
resolution, att Salomons skulle förständigas att aflägsna sig.
Lord John Russell var — vi behöfva knappast säga det —
en varm vän af judarnes upptagande i parlamentet, men
ansåg Salomons tillvägagående oregelbundet. Bernal
Osborne föreslog ett amendement, som förklarade Salomons
berättigad att intaga sin plats. Nu följde en mängd lifliga
och oregelbundna debatter, och Salomons deltog ej blott i
några af voteringarna, utan höll till och med ett tal. Han
talade lugnt och väl, och man lyssnade till honom med
stor uppmärksamhet. Han förklarade, att han vid det steg
han tagit ledts, ej af trots eller missaktning för husets
värdighet, men såsom lagligt vald, hade han ansett för sin
skyldighet att intaga sin plats och dermed häfda både sina
egna och sina kommittenters rättigheter. Han lät, äfven
förstå, att han skulle draga sig tillbaka, om, för att tvinga
honom dertill, jemt så mycken fysisk styrka användes, att
han kände, att han handlade af nödtvång. Motionen att
han skulle förständigas att aflägsna sig bifölls. Talmannen
uppmanade Salomons att aflägsna sig. Salomons gjorde
ej min af att röra sig från sin plats. Talmannen befalde
nu sergeant-at-arms att föra ut Salomons. Sergeant-at-arms
gick fram till Salomons och vidrörde lätt hans axel, och
nu lemnade Salomons helt lugnt rummet. Farsen var förbi.
Det var tydligt för en hvar, att den verklige, segraren var
Salomons, och  att någonting måste ofördröjligen göras för

att befria både landet och underhuset ur den obehagliga
ställning, hvari de kommit.

Men den formliga segern vans först någon tid efteråt.
I december 1851 väcktes, dock ej af regeringen, åtal
mot Salomons för det han olagligt intagit sin plats,
med yrkande om böter. Skattkammardomstolen (Court of
Exchequer) förklarade med tre röster mot en, att orden
»på en kristens sanna tro» måste anses lagligen utgöra en
särskild kristen ed, som ej kunde afläggas af någon annan
än en kristen och utan hvilkens afläggande ingen kunde
vara ledamot af parlamentet. Sedan lagfrågan sålunda
blifvit afgjord, försöktes nere utvägar att med en
parlamentsakt undanrödja orättvisan. Underhuset antog den ena
billen efter den andra om rätt for judarne att sitta i
parlamentet, men öfverhuset förkastade dem lika regelbundet.
Lord John Russell, som nu tagit hand om saken, framlade
sin bill i början af 1858. När den kom upp till öfverhuset,
delade den alla sina föregångares öde. Lord Lucan
föreslog då, att i billen skulle intagas en punkt, som
berättigade båda husen att efter eget godtycke ändra
edsformuläret. Russell hade betänkligheter mot detta sätt att
behandla en stor fråga, men ansåg sig ej berättigad att
afslå den föreslagna kompromissen. En bill med den
föreslagna punkten uppsattes och gick igenom i båda husen.
En jude kunde alltså endast i det fall bli ledamot af
underhuset, om det ville mottaga honom, och kunde uteslutas
från öfverhuset, om detta hus ej var benäget att släppa in
lionom. Dertill kom, att underhuset kunde när som helst
byta om åsigt och endast behöfde ändra edsformuläret för
att ånyo utestänga judarne. Ett sådant sakernas tillstånd
kunde naturligtvis ej länge bibehålla sig. Ej långt
derefter antogs äfven en lag, som konsoliderade akterna rörande
trohets-, afsvärjelse- och suprematsederna och berättigade
judarne att vid afläggande af hvilken ed som helst
utelemna orden »på en kristens sanna tro». Sålunda blefvo
judarne omsider politiskt likberättigade med sina kristna
medborgare och på en gång en anomali och en skamfläck
borttagna ur vår lagstiftning.


Ungefär vid slamma tid som baron Rothschild fick
intaga sin plats i underhuset, blef den orimliga lag, som
stadgade, att ingen kunde sitta i parlamentet, som ej egde
jordegendom till ett visst värde, upphäfd. Den hade
längesedan förlorat all kraft och kringgicks naturligtvis
oupphörligt genom fingerade köp. En person, som ville ha en
plats i parlamentet, kunde lätt finna någon vän eller
gynnare, som genom ett formligt köpebref till honom öfverlät
den fingerade eganderätten till en landtegendom tillräckligt
stor att motsvara lagens kraf. Som vanligt med parlamentariska
sedvänjor fick denna oregelbundenhet fortgå, tills
en plötslig skandal gjorde dess afskaffande nödvändigt. En
person, som sannolikt hvarken hade samhällsställning eller
vänner, blef verkligen åtalad för det han lemnat falska
uppgifter om sina förmögenhetsförhållanden. Detta gjorde
slag i saken. Enhvar visste, att många andra parlamentsledamöter 
gjort sig fullt ut lika förtjenta som han af tre
månaders fängelse. Locke King framlade en bill om
afskaffande af den förmögenhetsqvalifikation, som hittills
fordrats af representanterna för engelska och irländska
valkretsar, och den blef efter några få dagar lag.



<chapter name="SEXTONDE   KAPITLET.
Disraelis första reformbill.">
SEXTONDE   KAPITLET.

Disraelis första reformbill.

När lord Ellenborough så plötsligt nedlade sin befattning
som president i Board of Control, efterträddes han af
lord Stanley, hvilken, som vi redan sett, blef
statssekreterare för Indien under det nya styrelsesystemet. Lord
Stanley hade varit sekreterare för kolonierna och
efterträddes på denna post af sir Edward Bulwer Lytton. Sir
Edward hade redan någon tid intagit en så framstående
plats i det parlamentariska lifvet, att man kunde vänta, att
han, när hans parti kom till makten, skulle få tillfälle att
utmärka sig som medlem af regeringen. Hans politiska
bana hade dock hittills varit föga bättre än ett
misslyckande. Han började den som radikal och vän till
O'Connell, och det var genom honom som bekantskapen mellan
Disraeli och ledaren af det irländska partiet inleddes. Sin
parlamentariska bana började han före reformbillen. Han
valdes 1831 för St. Ives. Efter billens antagande
representerade han i flere år Lincoln. Vid 1841 års allmänna
val förlorade han sin plats, och det var först i juli 1852
som han åter sändes till parlamentet. Denna gång tog han
plats som ledamot för Hertfordshire. Lytton hade under
tiden genom arf blifvit rik och stor godsegare och nästan
helt och hållet ändrat åsigter. Från en poetisk radikal
hade han blifvit en poetisk konservativ. Ehvad Lytton än
försökte sig på, kunde man vara viss om att han till sluts
skulle lyckas. Hans första år i underhuset hade endast
gifvit honom missräkningar. När han förlorade sin plats,
trodde de flesta, att han underkastat sig nederlaget och
sagt det parlamentariska lifvet farväl för alltid. Men Lytton

egde en ovanligt stark vilja och en tro på sig sjelf, som
nästan gränsade till snille. Han synes ha föresatt sig, att
han skulle tvinga verlden att erkänna, att han, om han
ville, kunde spela en politikers roll. Han var döf och hans
uttal så bristfälligt, att de flesta personer, som första
gången hörde honom tala offentligt, hade ytterst svårt att
förstå honom. Sådana svårigheter skulle skrämt vanliga
menniskor från det politiska fältet för alltid. Men Lytton
synes ha föresatt sig, att han, kosta hvad det ville, skulle
spela en roll i parlamentet. Han började uppträda offentligt
lika dristigt, som han varit en Gladstone eller en Bright
och af naturen blifvit rikt utrustad med fysiska gåfvor.
Hans bemödanden kröntes med en afgjord och i viss mening
äfven med en stor framgång. Han kunde ej kasta sig in
i en redan pågående debatt, hans klena hörsel hindrade
honom härifrån, och ingen, som ej är en debattör, skall
någonsin uppstiga till en verkligt hög ställning i
underhuset. Men han kunde upptaga argumenten från en
föregående dags debatt i ett tal flödande af briljanta
vändningar och glänsande bilder. Han kunde gå och gälla för en
talare. Han gick verkligen och gälde för en talare.

Sir Edward Lytton syntes som sekreterare för
kolonierna ha föresatt sig att genom energisk och originel
verksamhet ådagalägga, att han kunde vara en praktisk
statsman lika väl som romanförfattare, dramaturg och
parlamentstalare. Han grundade kolonien British Columbia,
Han sände Gladstone på en beskickning till Joniska öarna.
Dessa sju öar hade genom Wientraktaten blifvit ett slags
republik. Men de voro tillika en skyddsstat under
Storbritannien, hvilket hade rätt att der hålla garnisoner. Det
är nästan öfverflödigt att säga, att öborna ej voro belåtna
med det britiska öfverväldet. De voro hellener, och hellener
må befinna sig hvar som helst, kan man vara viss på, att
de alltid skola med lidelsefull åtrå längta efter hellenisk
sjelfständighet. De Joniska öarnas befolkning ville bli
förenade med sina landsmän i konungariket Grekland.
Deras nationella sträfvanden, deras personliga fåfänga, deras
äkta grekiska oro och lust för förändringar, allt detta

tillsammans ingaf dem motvilja för detta utländska protektorat,
som i sjelfva verket var en utländsk styrelse. Många
engelska politiker förlorade helt och hållet tålamodet med
»dessa fördömda greker», som ej förstodo sitt eget bästa.
Sir Edward Bulwer Lytton hade dock ej tillräckligt länge
tillhört de styrande kretsarna att ha hunnit stelna i
rutinens tankegång. Han ansåg det väl löna mödan att litet
närmare undersöka orsakerna till klagomålen och missnöjet
och erbjöd derför Gladstone uppdraget att som utomordentlig
regeringskommissarie (lord high commissioner) afgå
till Joniska öarna. Gladstone, hvilken några år stått
utanför regeringen och i parlamentet som »independent»
ledamot understödt lord Palmerstons regering, mottog uppdraget
och dess åligganden. Utnämningen väckte hemma i
England mycken öfverraskning, någon förargelse och en god
del löje. Sir Edward Lytton hade i sin depesch anspelat
på Gladstones homeriska lärdom, och detta var i en del
politikers ögon ett oerhördt brott mot alla rutinens regler
för det passande och tillständiga. Detta, mumlade man,
blir följden när literärt folk släppes in i regeringen. En
romanförfattare är ledare i underhuset och har en annan
romanförfattare vid sin sida som sekreterare för kolonierna,
och när de båda lägga sina vittra hufvuden tillsamman,
kunna de ej hitta på något bättre än att skicka ut en
person till Joniska öarna att lyssna till grekiska demagogers
struntprat endast emedan han råkar vurma för Homerus.

Gladstone begaf sig ut till Joniska öarna och anlände
till Korfu i november 1858. Han sammankallade senaten
och förklarade, att han ej kommit för att med dem
diskutera lämpligheten af det engelska protektoratets
bibehållande, utan endast för att undersöka, på hvad sätt de
Joniska öarnas rättmätiga anspråk bäst skulle kunna
främjas genom detta samma protektorat. Öarnas befolkning
envisades dock att i honom se, ej en konservativ engelsk
regeringskommissarie, utan »filhellenen Gladstone».
Förgäfves upprepade han sin försäkran, att han kommit för att
förlika öarna med protektoratet och ej för att befria dem

ifrån det. Folkinstinkten fortfor icke dess mindre att anse
honom åtminstone som förebådaren af deras förening med
Grekland. Allt hvad Gladstone med sin öfvertalelse kunde
förmå dem till var, att de utsago en komite med uppdrag
att utarbeta ett memorandum till stormakterna.

För detta sitt handlingssätt blef Gladstone hemma i
England föremål för de orimligaste anfall. Han beskyldes
icke blott för att ha uppmuntrat öbornas anspråk, utan
man talade äfven om honom, som om han, och han allena,
hade inspirerat dem. Den nationella sjelfbelåtenheten
kunde knappast drifva förståndigt och klokt folk till större
galenskaper, än när hon satte halfva England i häpnad och
raseri öfver oförsyntheten hos en grekisk befolkning, som
föredrog en förening med ett grekiskt konungarike framför
beroendet under ett engelskt protektorat. Det kan ej vara
något tvifvel om, att öarnas folk under Englands
protektorat erhållit utmärkta kommunikationsmedel både till lands
och sjös, präktiga hamnar, regelbundna ångbåtslinier,
förträffliga vägar öfverallt, medan folket i konungariket
Grekland i afseende på alla dessa fördelar var föga bättre
lottadt under Otto än deras förfäder varit under Kodrus. Men
öarnas befolkning hade en gång fått i sitt hufvud, att de
bättre än någon annan förstodo, hvad som gjorde dem
lyckliga, och de stodo ej att rubba ur denna tro. De
agiterade ifrigare än någonsin för föreningen med Grekland.
Några år derefter fingo de äfven sin önskan uppfyld.
Grekerna blefvo helt stilla och fredligt af med sin tröge tyske
konung Otto och valde, hufvudsakligen på Englands råd,
till furste i hans ställe en bror till prinsessan af Wales,
danske konungens andre son. Och lord John Russell
öfverlemnade nu på engelska regeringens vägnar de Joniska
öarna åt konungariket Grekland.

Det år, som följde på Gladstones beskickning till de
Joniska öarna (1859), var på den europeiska kontinenten
ett år af storm och betryck. Det började med den franske
kejsarens minnesvärda förklaring till österrikiske ambassadören
vid nyårsmottagningen i Tuilerierna, att förhållandena
mellan de båda rikena ej vore sådana, som han kunde

önska. Cavour hade i sjelfva verket drifvit sina planer
igenom. Han hade lyckats förmå Ludvig Napoleon att jaga
ut österrikarne ur Italien. I Cavours bana har vår tid
måhända sett det märkligaste exemplet på denna stora
italienska statsmannaförmåga, som tid efter annan
uppenbarat sig i Europas historia. Ludvig Napoleon var endast
ett vapen i en sådan mans hand. När franske kejsaren en
gång gifvit honom ett löfte, fans ingen möjlighet att komma
ifrån det. Cavour hade ej en italienares utseende,
åtminstone ej det typiska; han liknade mer en engelsman. Med
sin höga panna, sitt välvilliga, godmodiga ansigte och sina
glasögon erinrade han engelsmän lifligt om Dickens'
Pickwick. Men detta hvardagliga, borgerliga yttre gömde en
oöfverträffad karaktersstyrka, förståndsskärpa och viljekraft.
Cavour hade beslutit, att Frankrike skulle bekämpa
Österrike. Kriget var slut så godt som i ett ögonblick.
Österrike hade inga generaler, franska armén ilade från seger
till seger; då stannade Ludvig Napoleon lika plötsligt som
han börjat. Han hade i sina proklamationer förkunnat, att
han skulle göra Italien fritt från Alperna till hafvet, men
han slöt fred på basen af Lombardiets befrielse från
österrikiska väldet och lemnade Venedig till en annan tid och
åt andra vapen. Han drog sig tillbaka för den mycket
allvarsamma fara, som hotade från de tyska staterna, hvilka
visade olycksbådande tecken till ett beslut att göra
Österrikes sak till sin egen, om Frankrike ginge för långt. Han
höll sin hand tillbaka från Venedig för Preussens skull;
sju år derefter gaf Preussen sjelf Venedig åt Italien.

Engelska regeringen hade gjort fruktlösa försök att
hindra krigets utbrott. Under tiden kunde den konservativa
regeringen ej lefva endast på ryktet att utomlands ha
gifvit goda råd, som ingen brydde sig om att lyssna till,
och hon beslöt försöka sig med en reformbill. Disraeli
visste väl, i sin egenskap af underhusets ledare, att en
reformbill var en af de saker, som framtiden med visshet
bar i sitt sköte, och att så snart lord John Russell kom
tillbaka till makten igen, han genast skulle återvända till
sin första kärlek i politiken, en reformbill. Han visste

äfven, att en vägran att taga någon befattning med reformarbetet
skulle ständigt, när tories voro vid makten, utsätta
dem för ett anfall af alla de förenade liberala fraktionerna.
Disraeli måste välja mellan två faror. Han kunde
äfventyra allt genom att vägra reform, men han kunde äfven
sätta allt på spel genom att försöka en reform. Han ansåg
det i det hela klokast att taga hand om reformfrågan för
sitt eget partis räkning.

Brights återuppträdande i politiken påskyndade utan.
tvifvel detta Disraelis beslut. Det är ej troligt, att
premierministern lord Derby tog någon verksam del i saken
Lord Derby hade öfverlefvat den politiska ärelystnaden
eller hade måhända haft all den politiska framgång han
vårdade sig om att eftersträfva. Han innehade en af de
högsta ställningar i landet, han hade rikedom och
inflytande, han hade namn som en stor parlamentstalare. Nu,
då Brougham upphört att taga någon framstående del i
debatten, hade han ingen medtäflare i öfverhuset. Han
var en enkel, rättfram man utan några anspråk, och
om han ej hade något verkligt intresse för en reform, var det
ej mycket sannolikt, att han skulle låtsa entusiasm för en
sådan. Ej heller var han synnerligt angelägen att stanna
qvar vid makten. Han skulle bli samme lord Derby
utanför som i regeringen.

Men detta sätt att se sakerna var ingalunda hans energiske
och ärelystne underbefälhafvare i smaken. Disraeli
hade ännu ej på långt när uppnått målet för sin ärelystnad
och lika litet uttömt sin politiska energis tillgångar.
Han kunde derför ej med likgiltighet förutse de följder,
som en öppen vägran att antaga sig reformens sak skulle
ådraga det konservativa partiet. På en tid, då de flesta af
de konservativa och ej så få af whigarne endast ansågo
Bright för en vältalig och aktningsvärd demagog, hade
Disraeli redan fått klart för sig, att Lancashire-talaren var en
man med snille och skarp blick, hvilken måste tagas med i
beräkning som en verklig politisk makt. Bright hade under
en lång tid af sjuklighet varit hindrad att taga någon del i
den politiska agitationen eller i politik af något slag. Han

återvände nu till det offentliga lifvet. Han kastade sig in
i en ny reformagitation och öfvertalades att uppsätta en
egen reformbill. Den gick ut på införande af en rösträtt
alldeles lik den vi nu ega, med sluten omröstning och allt
öfrigt, endast med den skilnad, att den öfverflyttade
valförrättarens utgifter på grefskapen eller köpingarna och vid
fördelningen af platser använde en något liberalare
måttstock.

Disraeli visste mycket väl, att medelklasserna och de
högre voro mycket litet angelägna om en ny reformbill.
Men det var tydligt, att hvilket parti som helst kunde
vara visst om de arbetande klassernas bistånd vid hvarje
rörelse till förmån för en valreform. Disraeli visste med
ett ord, att valreformen måste förr eller senare komma, och
han hade beslutit göra sig den till godo. Denna gång
hade han dock ej lyckan med sig. Svårigheterna i hans
väg voro för stora. Det skulle varit honom omöjligt att
framlägga en sådan reformbill, som haft utsigt att vinna
Brights bifall. Hans eget parti skulle ej ens tålt att höra
talas om ett sådant förslag. Disraelis reformbill var en
verklig kuriositet. Den erbjöd en mängd små förändringar,
som ingen ville ha eller skulle vårdat sig om att begära,
och lemnade helt och hållet å sido den enda valreform,
som skulle gjort en ny lagstiftning i frågan berättigad.
Lord Greys reformbill hade gifvit medelklassen tillträde till
lagstiftningen, men lemnat den arbetande klassen utanför.
Hvad som nu behöfdes, var en åtgärd, som släppte in den
arbetande klassen. Disraelis plan tog emellertid lika litet
hänsyn till arbetsklassen, som om alla dess medlemmar
redan haft rösträtt. Englands arbetare ropade på rösträtt,
och Disraeli föreslog, att man skulle besvara deras fordran
med att gifva rösträtt åt de yngre lärarne vid universiteten,
praktiserande läkare och skollärare.

Hvilka svårigheter Disraeli hade att bekämpa, synes
bäst af det mottagande, som äfven denna lilla obetydliga
reformplan erhöll från några af hans egna kolleger.
Walpole och Henley nedlade hellre sina embeten, än de ville
ha något att skaffa med den. Henley var en god typ för

hvad man skulle kunna kalla en gammal hederlig engelsk
landtjunkare. Han var öppen och rättfram i sitt väsen,
begåfvad med ett naturligt godt förstånd, älskare af ett
lustigt skämt och en viss gammaldags, ej all för kräsmagad
humor. Walpole å andra sidan var en blid natur, ej
synnerligt utrustad på hufvudets vägnar, som talare
medelmåttig och som politiker skäligen färglös, men en i hög
grad oförvitlig och uppriktig karakter. Det syntes honom
föga hederligt att understödja en åtgärd, som hans parti
bestämdt skulle bekämpat till det yttersta, om den
föreslagits af motsidan, endast derför att den utgått från hans
egna partivänner. Allmänna meningen beundrade Walpole
och lofordade hans beslut. Allmänna meningen skulle
uttalat sig ännu bestämdare till hans fördel, om hon vetat,
att Walpole vid den tid, då han drog sig tillbaka från en
hög officiel post, befann sig i en ekonomisk ställning, som
skulle gjort innehafvandet af en god löneinkomst till en
sak af yttersta vigt för honom. Hade han låtit sina
betänkligheter fara och hållit ut litet längre, skulle han
blifvit berättigad till pension. Han synes ej ha tvekat ett
ögonblick. Han var en högsinnad man; fattigdom kunde
han lätt bära, men ej förlusten af sin sjelfaktning.

Den rätta arten af Disraelis reformbill sprang genast
i ögat. Bright kallade den i underhuset en »fantasibill»,
och från den stöten hemtade den sig aldrig. Det är
obehöfligt att här närmare inlåta oss på de debatter, hvartill
denna utomordentliga bill gaf anledning. Den kan
knappast sägas ha blifvit underkastad en allvarsam pröfning.
Man måste emellertid på något sätt göra sig af med den,
och lord John Russell föreslog derför ett amendement, som
förklarade, att ingen valreform, som ej gåfve rösträtten i
städerna och köpingarna en större utsträckning än regeringens
förslag afsåg, skulle tillfredsställa underhuset och landet.

Lord John Russelis resolution antogs med 330 röster
mot 291 eller en majoritet af 39 röster. Regeringen
upplöste parlamentet och vädjade till landet. Valen egde rum
under de mest kritiska ögonblicken af kriget mellan

Frankrike och Österrike. Det var naturligt, att medan allmänna
uppmärksamheten hölls i spänning af sådana tilldragelser
som nederlagen vid Magenta och Solferino samt fransmännens
och sardinske konungens intåg i Milano, inhemska
nyheter af rent parlamentarisk art ej skulle förmå tillvinna
sig något större intresse. Det österrikiska militärväsendet
hade i mångas ögon varit konservatismens stora bålverk i
Europa, och nu låg det slaget i bitar som en krossad
porslinsvas. Under en sådan sakernas ställning gingo de
allmänna valen nästan obemärkt förbi. När de afslutats,
befans det, att de konservativa visserligen vunnit ett antal
platser, men dock ej tillräckligt många att sätta dem i stånd
att hålla sig qvar vid makten annat än med sina rivalers
goda minne. Rivalerna fingo dock snart klart för sig, att de
haft fördrag med dem tillräckligt länge. Ett möte af det
liberala partiet hölls i Willis' Rooms för att öfverenskomma om
en gemensam operationsplan. Lord Palmerston representerade
den ena fraktionen af partiet, lord John Russell den
andra. Sidney Herbert talade å peeliternas vägnar. Det väckte
ingen ringa öfverraskning att finna Bright bland talarne.
Det var väl bekant, att han tyckte mycket litet om lord
Palmerston och att hans antipati mot honom knappast var
mindre än den han hyste mot tories. Men Bright var för
en reformbill, den måtte komma från hvilken som helst,
och han trodde måhända, att de liberala cheferna blifvit
visa af erfarenheten. Partiet lyckades förena sig om
hufvuddragen i en gemensam operationsplan, och en
öfverenskommelse träffades, hvars verkningar snart visade sig vid
det nya parlamentets sammanträde. Ett misstroendevotum
föreslogs genast af markisen af Hartington, äldste sonen
till hertigen af Devonshire och redan nu af ryktet utpekad
som det liberala partiets blifvande ledare. Lord Hartington
hade endast en kort tid suttit i underhuset, och han
var då, och ännu i många år efteråt, ej känd för att ega
större politisk förmåga än den som vanligen utmärker en
grefskapsledamot. Ingenting belyser bättre en af
egenheterna i Englands politiska system än valet af lord
Hartington till banérförare vid denna betydande rörelse mot 
toryregeringen. Det var som arfvinge till det stora
whighuset Devonshire han fick uppdraget att föreslå ett
misstroendevotum, och hans uppträdande i debatten skulle haft
lika mycken betydelse, om han föreslagit sin resolution
utan ett enda beledsagande ord. Den nu följande debatten
blef lång och häftig. Den skärptes af en mer än vanlig
tillsats af personlig bitterhet. Disraeli och sir James
Graham hade en skarp dust med hvarandra, hvarunder den
senare begagnade ett uttryck, som sedermera ofta blifvit
citeradt. Han skildrade Disraeli som »debattens röde indian»,
hvilken »med tomahawkens tillhjelp banat sig väg till
makten och nu för att rädda den ånyo tillgriper
skalperingssystemet». Det räddade honom dock ej den gången. När
man efter tre nätters debatt skred till votering, utföll den
med en majoritet af 13 röster till fördel för lord
Hartingtons motion.

Drottningen uppdrog åt lord Granville att bilda en ny
minister. Lord Granville var ännu jemförelsevis väl ung för
detta uppdrag, när man erinrar sig, hur mycket det
parlamentariska lifvets vanor förändrats sedan Pitts dagar. Han
var ej mycket öfver fyrtio år. Han hade dock beklädt
många ministeriela poster och hade en parlamentarisk
erfarenhet, som kan sägas ha börjat med hans myndiga år.
Sedan han suttit omkring nio år i underhuset, kallade honom
faderns död 1846 till lordernas hus. Han gjorde intet
anspråk på några öfverlägsna egenskaper, lika litet som på
egandet af något högre slag af vältalighet eller
statsmannaförmåga. Men han var en fulländad verldsman och
parlamentstaktiker, han kände i grund sina landsmäns lynne
och vanliga sätt att handla, var en skicklig debattör och
egde den lyckliga, i Englands offentliga lif så nyttiga, men
likväl så sällsynta konsten att hålla äfven motståndare vid
godt lynne. Drottningen hade helt naturligt i första
rummet tänkt på Palmerston och Russell, men fann det både
svårt och obehagligt att göra ett val mellan de båda
statsmännen. Hon ansåg derför, att en kompromiss bäst skulle
kunna åstadkommas, om båda kunde förmås att samverka
under lord Granville, det liberala partiets erkände ledare i

öfverhuset. Försöket lyckades ej. Lord John Russell ville
ej tjena under lord Granville, men förklarade sig
fullkomligt villig att tjena under lord Palmerston. Denna
förklaring gjorde genast slut på lord Granvilles utsigter och
på hela den svårighet man befarat. Lord Granville var
ej på minsta sätt angelägen att bli premierminister och
kände sig sannolikt tvärtom ganska glad att slippa det
stora ansvaret. Lord Palmerston var nu premierminister
på lifstid och behöll makten till sin död med de
konservatives ej mindre än de liberales fulla samtycke, ja med
långt varmare samtycke från flertalet af de konservative än
från ett stort antal af de liberale.

Palmerston bildade en stark minister. Gladstone blef
skattkammarkansler, lord John Russell utrikes statssekreterare,
sir G. C. Lewis statssekreterare för det inre och
Sidney Herbert krigsminister. Hertigen af Newcastle
öfvertog kolonierna. Cardwell blef förste sekreterare för
Irland och sir Charles Wood statssekreterare för Indien.
De liberale af Manchesterskolan sökte lord Palmerston
vinna genom att erbjuda Cobden och Milner Gibson platser
i regeringen. Cobden befann sig just nu på hemresa från
Förenta staterna. Under sin frånvaro hade han blifvit vald
till ledamot för Rochdale, och under hans frånvaro hade
äfven presidentplatsen i handelsbyrån blifvit stäld till hans
förfogande. Hans vänner väntade ifrigt hans återkomst,
och när ångaren, som hemförde honom, kom i närheten af
Liverpool, begaf sig ett antal af dem i en mindre ångbåt
ut för att möta honom. De gingo ombord på oceanångaren
och öfverraskade honom med underrättelsen, att tories ej
längre voro vid makten, att en liberal regering var bildad,
att han var ledamot för Rochdale och att lord Palmerston
erbjudit honom en plats i den nya ministeren. Cobden
mottog de underrättelser, som rörde honom sjelf, på sitt
vanliga lugna och anspråkslösa sätt. Han förklarade
sedermera, att den post, som blifvit stäld till hans förfogande,
just var den, som han helst skulle önskat sig och på hvilken
han trott sig kunna göra något gagn. Han förklarade äfven
helt öppet, att den löneinkomst, som åtföljde embetet.

skulle varit honom mycket välkommen. Han hade nu ingen
förmögenhet. Och likväl var han ej ett enda ögonblick
villrådig om det svar han skulle ge på lord Palmerstons
anbud. Han ogillade Palmerstons utrikespolitik, hans slöseri
för militära ändamål och hans benägenhet att inblanda sig
i kontinentens tvister och fann, att han ej med godt
samvete kunde tjena under en sådan chef. Han afslog bestämdt
anbudet, och den kraftigaste befordraren af spanmålslagarnas
upphäfvande beklädde aldrig någon post i en engelsk
regering. Cobden rådde dock sin vän Milner Gribson att
begagna sig af Palmerstons anbud, och Gribson, som aldrig
intagit en så framstående ställning bland Palmerstons
motståndare, följde rådet.

Palmerston hade ej gjort Bright något dylikt anbud,
och han skref till Bright och sade honom helt öppet
orsaken. Bright hade under sin senaste reformkampanj fört ett
allt för skarpt språk, att hans inträde i ministeren skulle
varit behagligt för några whigmagnater, åt hvilka platser
måste beredas. Det är ganska eget att nu läsa om den
vid denna tid, som det synes, allmänt rådande
föreställningen, att Cobden i fråga om reformer hade långt
moderatare åsigter än Bright. Det var en helt och hållet
oriktig föreställning. I Brights natur fans ett visst
konservativt element, som ganska tydligt gaf sig tillkänna i samma
ögonblick de särskilda reformer, han ansåg nödvändiga,
blifvit genomförda. Cobden deremot skulle allt jemt ha
fortgått i samma reformerande riktning, så länge han lefde»
I de allmänna frågorna för dagen kunde man visserligen
ej spåra mycken skilnad i åsigter emellan dem, men der
en sådan fans, och äfven i spekulativa ämnen, gick Cobden
längre än Bright på den radikala vägen.

Årets sista dagar blefvo minnesvärda genom Macaulays
död. Han hade blifvit upphöjd till peer och hade
haft någon förhoppning att emellanåt kunna taga del i
öfverhusets imposanta debatter. Men hans helsa hade
plötsligt gifvit vika, och hans stämma hördes aldrig i
öfverhuset. Han dog i förtid; han hade ännu knappt fylt sitt
sextionde år. Macaulays lif hade, som han sjelf ofta sade,

förflutit synnerligt lyckligt, ehuru det ej saknat sina svåra
förluster och sina sorger. Hans bana var en enda
oafbruten framgång. Hans böcker inbragte honom på en gång
rykte, inflytande, samhällsställning och rikedom. Han
misslyckades aldrig. För hvarje ny bok han skref och hvarje
nytt tal han höll skördade han allt rikare bifall.
Essayisten Macaulay, historieskrifvaren Macaulay, skalden
Macaulay, parlamentstalaren Macaulay, den glänsande, aldrig
tröttande kåsören Macaulay — i allt hvad han företog
sig syntes han oöfverträffad. Macaulay var otvifvelaktigt
en stor författare, men han var äfven en synnerligt ädel
karakter. Framgång, rykte, penningar, upphöjelse synas
för honom endast haft värde derför, att de satte
honom i stånd att bereda komfort och glädje åt sina
anhöriga. Vid sina anhöriga, i synnerhet sina systrar, var han
fäst med den ömmaste tillgifvenhet. Hans rätta natur
synes endast i deras sällskap gifvit sig fritt spelrum. Der
kunde han vara munter och skämtsam ända till ysterhet,
en glad skolgosse nästan till det sista. Äfven mot
främlingar var han i ovanlig grad hjelpsam och gifmild; hans
hand var nästan alltid öppen, men han gaf så tyst och
obemärkt, att ett stort antal sådana nobla drag af honom
först efter hans död blefvo kända.

Macaulays karakter var fullkomligt upphöjd öfver alla
penningens och rangens frestelser. Han var en tid i
mycket små omständigheter, men det synes under denna tid
aldrig ha fallit honom in, att hans intellektuella eller
moraliska värdighet led af denna brist, lika litet som han
sedermera ansåg rikedomen ha bidragit att öka den. Han
hade fel, men de voro mer lynnets och sättets än
karakterens. Han var benägen för ett visst öfvermod i ton och
visade stundom ett väl långt drifvet medvetande om sina
lysande gåfvor och talanger, sitt underbara minne, sin
mångsidiga beläsenhet och sin rent af öfverväldigande
argumentationsförmåga. Han trampade allt för skoningslöst på
menniskors fördomar, var benägen att behandla okunnigheten
som ett brott och låta inskränktheten känna, att hon hade
skäl att blygas för sig sjelf. Dessa brister förtjena endast

nämnas derför, att de i någon mån förklara der oriktiga
föreställningar en del personer gjorde sig om Macaulay
under hans lifstid, samt den ovilja han mot sin vetskap
ådrog sig. Fullkomligt fri från all författarfåfänga och
lika litet nedtryckt af sina tidigare års fattigdom som
bortskämd af de senare årens nästan exempellösa framgång,
var han en sjelfständig och lugn karakter, som i första
rummet litade på sig sjelf och midt i fulla middagsglansen
af sin ryktbarhet fann sig lyckligast tillsammans med dem
nan älskade, och som från det första till det sista älskades
mest af dem, som bäst kände honom. Han begrofs i
Westminster Abbey första veckan på det nya året och tog der,
kan man med skäl säga, plats bland sina peerer.



<chapter name="Senare delen      
af detta arbete,">
Senare delen      
af detta arbete, hvilken är af ungefärligen samma
omfång som den föreliggande, utkommer i bokhandeln före
innevarande års slut.

Å P. A. Norstedt & Söners förlag:
Öfversigt af de europeiska staternas politiska historia
under de senaste tjugu åren (1861—1880).
Af P. O. Bäckström. Häft. 8 kr.; inb. 10 kr.

Niccolò Machiavelli's Florentinska historia. Öfvers. af
Rud. Afzelius. 5 kr.

Sveriges historia under konungarne af Pfalziska huset.
Af F. F. Carlson.
Del. 1, Carl X Gustaf. Med porträtt och karta. 7 kr.
Del. 2—5, Carl XI. Med porträtt. Tills. 20 kr.
Del. 6, 7, Carl XII. Med karta. Tills. 13 kr.

Sveriges politiska historia  under konung Gustaf III:s
regering. Af C. T. Odhner. Del 1, (1771—1778). 8 kr.

Svenska flottans historia, af P. O. Bäckström. 6 kr. 50 öre.

Den europeiska civilisationens historia från romerska
kejsardömets fall till franska revolutionen. Föreläsningar af
François Guizot. Ny öfvers. efter originalets 19:de uppl.
af J.  R. Spilhammar. Med anmärkningar af H. Hjärne. 3 kr.

<chapter name="JUSTIN McCARTHY
ENGLANDS HISTORIA
i
VÅRA DAGAR">
JUSTIN McCARTHY

ENGLANDS HISTORIA
i
VÅRA DAGAR

ÖFVERSATT AF
O. W. ÅLUND

SENARE DELEN

STOCKHOLM
P. A. NORSTEDT & SÖNERS FÖRLAG

Pris: 3 kronor 50 öre.


<chapter name="JUSTIN McCARTHY.
ENGLANDS HISTORIA
I
VÅRA  DAGAR">
JUSTIN McCARTHY.

ENGLANDS HISTORIA
I
VÅRA  DAGAR

ÖFVERSATT AF
O. W. ÅLUND.

SENARE  DELEN.

STOCKHOLM.
P. A. NORSTEDT & SÖNERS FÖRLAG.


STOCKHOLM, 1887.
KONGL: BOKTRYCKERIET. P. A. NORSTEDT & SÖNER.
<chapter name="FÖRSTA KAPITLET.
Palmerston åter vid makten.">
FÖRSTA KAPITLET.

Palmerston åter vid makten.

När lord Palmerstons minister kom till styret, rådde
nästan öfverallt ett djupt misstroende till Ludvig Napoleon.
Och den omständigheten, att han nyligen varit vår
bundsförvandt, minskade ej synnerligt detta misstroende. Tvärtom
bidrog den i en viss mening att öka det. Det var för att
få hämd för Moskva och Beresina, sade man, som han måttat
hugget mot Ryssland, och han hade dervid endast gjort
oss till sitt verktyg. Nu vänder han sig mot Österrike för
att låta denna makt umgälla andra oförrätter, som tillfogats
bonaparternas ärelystnad, och han har segrat. Hvem skall
det gälla härnäst? Preussen måhända — eller England?

Invasionspaniken bröt plötsligt återigen ut. Frivilligrörelsen
fick ny fart. En mängd planer till kustbefästningar
och stärkande af nationalförsvaret ingåfvos till parlamentet.
En feberaktig oro för öns trygghet bemäktigade sig äfven
många eljes lugna och betänksamma sinnen. Sjelfva den
vördnadsvärde lord Lyndhurst gjorde sig till agitator och
började upphetsa den allmänna meningen i England mot Ludvig
Napoleon med en kraft och en ungdomlighet i stil, värdiga
hans tidigare och bästa år. Ännu visade ej allmänna
meningen i England tecken till den sympati för Italiens
sjelfständighet, som hon året derpå skulle lägga i dagen.
Konungen af Sardinien, Victor Emanuel, hade nyss förut
besökt England och på ett och annat ställe mottagits
med offentliga adresser och andra dylika opinionsyttringar,
men några allmännare sympatier hade han ej lyckats
tillvinna sig.

Ministèren satte sig stora uppgifter före. Hon umgicks
med planer till en fullständig ombildning af tullsystemet,
stämpelafgiftens upphäfvande och framläggande af en
reformbill. De första dagarna af 1860 öfverraskades verlden
af underrättelsen, att en handelstraktat med Frankrike höll
på att afslutas. Underhandlingarna fördes på ett sätt, som
väl kunde komma formalismen i alla land att högtidligt
skaka på hufvudet och förfärad sträcka händerna mot skyn:
den franska traktaten afslöts utan direkt medverkan af
diplomatiska yrkesmän. Den afslöts tvärtom trots dem. Den
var ett resultat af enskilda samtal och personliga
öfverenskommelser mellan fransmännens kejsare och Cobden.
Oaktadt Cobden aldrig haft något slags officiel ställning i
England, mottog dock kejsaren honom mycket hjertligt och ingick
utan svårighet på hans åsigter om de stora fördelarna af
ett handelsfördrag mellan England och Frankrike, som
borttoge många af de förbud och inskränkningar, som då
hindrade det fria utbytet mellan de båda länderna. Napoleon
III var en frihandlare eller någonting som kom en sådan
mycket nära. Hans kusin prins Napoleon hyste ännu
längre gående och ännu bestämdare nationalekonomiska
åsigter. Kejsaren stod dessutom ej så litet under inflytelse af
den berömde franske nationalekonomen Michel Chevalier.
Cobden understöddes af hela det inflytande Gladstone egde
i dylika frågor. Det är ej mycket sannolikt, att lord
Palmerston synnerligt intresserade sig för hela saken, men han
bekämpade den åtminstone ej. Många svårigheter reste sig i
vägen på båda sidorna. Franska folket och de franska
industriidkarne voro till största delen frihandelns
grundsatser obenägna. Det samma var äfven förhållandet med
några af landets inflytelserikaste politiker. Thiers var en
nära nog fanatisk protektionist. Franske kejsaren måste
af egen maktfullkomlighet afsluta fördraget, och i England
rådde vid denna tid en stark motvilja för något slags vänskapliga
underhandlingar eller öfverenskommelser med Ludvig
Napoleon. Så snart det här i landet blef bekant, att
fördraget höll på att afslutas, utbröt en storm af ovilja. Ej
blott de konservativa, utan äfven en stor del af de liberala

fördömde i de skarpaste ordalag den föreslagna traktaten,
men Gladstones vältalighet och regeringens styrka i
parlamentet besegrade allt motstånd. Frankrike förband sig
genom detta fördrag att upphäfva alla prohibitivtullar på
britiska industrialster samt nedsätta tullarna på engelska
stenkol och cokes, tackjärn och stångjärn, verktyg, maskiner,
garn, lin och hampa. England å sin sida utfäste sig att
borttaga alla tullar på manufakturvaror och betydligt
nedsätta tullarna på utländska viner.

Gladstone lyckades ej blott genomdrifva denna del af
sin budget, utan förmådde äfven underhuset att antaga sitt
vigtiga förslag om stämpelafgiftens upphäfvande.
Stämpelafgiften hade ursprungligen tillkommit för att hämma
tillväxten af tygellösa tidningar. Den nedsattes, höjdes,
nedsattes åter igen och höjdes åter igen, tills den vid
århundradets början utgjorde fyra pence för hvarje tidningsexemplar.
1836 bestämdes den till en penny. Dessutom var en dryg
afgift, ej mindre än sex pence, lagd på hvarje annons i en
tidning. Härtill kom slutligen den betungande afgiften på
sjelfva papperet. Följden var, att en tidning var en dyr
artikel. Egandet af en sådan var en lyx, som endast den
rike kunde bestå sig. De mindre förmögna måste nöja sig
med att endast då och då läsa en tidning. Det var
vanligt, att ett antal personer slog sig tillsammans om en
tidning, som de turvis läste och den, till hvilken turen sist
kom, fick behålla. Det vanliga priset på en daglig tidning
var då sex pence, men ingen sådan sex-pencetidning
innehöll på långt när så mycket notiser eller drog en tiondedel
så dryga utgifningskostnader som en af våra pennytidningar.
Småningom blef dock beskattningen så väl på tidningarna som
på den läsande allmänheten nedsatt. Annonsskatten
upphäfdes, och 1855 afskaffades stämpelafgiften, det vill säga,
blef till en del borttagen och fick till en del qvarstå i
form af postporto. I följd af denna reform blefvo en
mängd godtköpstidningar uppsatta. Men det blef snart
tydligt, att en pennytidning ej kunde bära sig, så länge
afgiften på sjelfva papperet qvarstod. En stark agitation
sattes i gång för att få den upphäfd, dock ej för

tidningarnas, utan för den läsande allmänhetens och
folkbildningens skull.

Gladstone tog i tu med saken; det var äfven en uppgift
helt och hållet i hans smak. Han mötte starkt motstånd
från båda sidorna af huset. Pappersfabrikanterna gjorde saken
genast till en fråga om skydd för sin industri, och till dem slöto
sig egarne af de gamla välmående tidningarna, som ej tyckte
om konkurrensen med de nya. Detta dubbla monopolintresse,
pappersfabrikanternas och de dyra tidningarnas, understöddes
dessutom af ett ganska stort antal politiker. Följden var,
att ehuru Gladstone lyckades genomdrifva sina resolutioner
om pappersskattens upphäfvande, det endast skedde med
små majoriteter. De antogos i andra läsningen med en
majoritet af 53 röster, hvilka i den tredje krympte ihop till
endast 9. Härigenom uppmuntrades några af öfverhusets
medlemmar att söka skaffa Gladstones reform helt och hållet
ur verlden. Ett amendement om resolutionernas förkastande
föreslogs af lord Monteagle och understöddes af lord Derby
och lord Lyndhurst. Lord Lyndhurst hade då nyss ingått i
sitt åttionionde år. Hans tilltagande svaghet gjorde det
nödvändigt att anbringa en provisionel ledstång framför hans
plats, för att han genom att stödja sig derpå skulle kunna hålla
sig upprätt. Men ehuru hans fysiska styrka sålunda behöfde
understöd, förrådde ej hans tal något tecken till aftagande
själskraft. Ej ens hans stämma kunde sägas ha förlorat något
af sin klara, musikaliska silfverklang. Den fråga, som nu
framstälde sig för lorderna, var temligen allvarsam.
Underhuset hade borttagit en skatt. Var öfverhuset
konstitutionelt berättigadt att ånyo pålägga den? Vore ej ett sådant
steg från öfverhusets sida det samma som att tillägga sig
lika stor andel i beskattningsrätten som underhuset? Vore
det ej det samma som att draga ett streck öfver den
grundsatsen, att beskattning och representation följas åt? Lord
Lyndhurst ingick i en lång och mycket vältalig bevisning
för att ådagalägga, att ehuru peererna uppgifvit sitt anspråk
på att ändra en penningbill, de dock hade rätt att vägra
sitt bifall till upphäfvande af en skatt och att de särskildt
i detta fall hade rätt att göra det. Det konservativa

partiet i lordernas hus kan alltid vinna en votering, och det
hade beslutit att visa, att det ännu förmådde något. Huset
var i en ovanligt krigisk stämning. Disraeli hade i en af
sina romaner fält det vanvördiga yttrandet om lorderna,
att peererna, när de votera, kackla som de lagt ett ägg. De
voro nu fast beslutna att ha en votering. Majoriteten
emot regeringen var öfverväldigande och utsigterna till
pappersaccisens upphäfvande för den sessionen förbi.

Lord Palmerston väckte genast i underhuset motion
om nedsättande af en komité för att undersöka och afgifva
berättelse rörande båda husens praxis i afseende på biller
om påläggande eller upphäfvande af skatter. Efter två
månaders arbete antog komitén med fjorton rösters
majoritet en följd af resolutioner, som förklarade, att underhusets
privilegier ej sträckte sig så långt, att lorderna kunde
anses handla inkonstitutionelt, om de förkastade en bill
rörande borttagande af en skatt. Bright, som var ledamot
af komitén, anslöt sig ej till denna åsigt. Han uppsatte
ett eget betänkande, der han på goda skäl visade, att om
lorderna kunde bibehålla eller å nyo pålägga en skatt
genom att vägra sitt samtycke till dess upphäfvande, när
detta upphäfvande beslutits af underhuset, underhuset ej
kunde sägas ha oinskränkt makt öfver landets beskattnings
Verkliga förhållandet är, att om majoriteten i underhuset
till förmån för pappersskattens upphäfvande varit någorlunda
betydlig, öfverhuset aldrig skulle vågat blanda sig i saken.
Ej så få af peererna voro öfvertygade, att majoriteten i
underhuset skulle i hemlighet välsigna dem för deras
mellankomst.

Omedelbart efter uppläsningen af komiténs berättelse
föreslog lord Palmerston en serie af resolutioner, hvari
underhusets ställning och anspråk i afseende på
beskattningsfrågor klart och bestämdt häfdades. Dylika resolutioner
voro dock ej egnade att tillfredsställa de otåligare bland de
liberale. Ett upprop gjordes till folket att afgifva en
allmän, dundrande protest mot lordernas tilltag. Men landet
svarade ej synnerligt högljudt på uppropet. Stora offentliga
möten höllos i London och de stora städerna i norden,

och mycken förbittring uttalades öfver lordernas
handlingssätt. Bright kastade sitt inflytande och sin vältalighet i
vågskålen för agitationens syftemål, och Gladstone uttalade
sig kraftigt derför. Det oaktadt förhöll sig landet temligen
lugnt gent emot striden. Och det lät ej ens frågan om
nödvändigheten att afskaffa öfverhuset bringa sig ur
jemvigt. En uppbragt artikelförfattare yrkade, att om
lorderna ej gåfve med sig, engelska folket skulle jaga ut dem
ur Westminsterpalatset och beströ Thames med spilrorna
af deras målade kammare. Ett dylikt språk harmonierade
illa med tidens lynne. Den allmänna öfvertygelsen i
landet var utan tvifvel den, att lorderna begått ett misstag
och att det skulle bli nödvändigt att visa dem tillbaka,
om de försökte göra om det. Men man var äfven allmänt
öfvertygad, att det ej fans den minsta anledning att befara,
att ett sådant misstag kunde upprepas. Det förhållandet, att
så mycket väsen gjorts af saken, var ensamt tillräckligt att
trygga landet mot hvarje fara att det kunde begagnas till
prejudikat. Ett förfaringssätt, hvilket Gladstone stämplat
som »en oerhörd nyhet», hvilket Palmerston ej kunde gilla,
hvilket större delen af det liberala partiet fördömde och
som föranledde en varnande resolution från underhuset,
hade ej den ringaste utsigt att genom förnyande förvandlas
till erkänd grundsats och prejudikat. Detta var äfven
orsaken, hvarför landet tog hela saken jemförelsevis lugnt.

Hela tvisten har nu mycket liten politisk vigt. Måhända
får den sitt största intresse af det bevis den ger derpå, att
Gladstone med hvar dag allt mer aflägsnade sig ej blott
från sina gamla konservativa partivänners, utan äfven från
sina senare whigkollegers åsigter. Den ställning han i
denna tvist intog var helt och hållet olik lord Palmerstons.
Han fördömde obetingadt och utan skonsamhet lordernas
handlingssätt, och han fördömde det just på de grunder,
som gjorde hans ord mest välkomna för de radikale.
Gladstones första bestämda anslutning till den demokratiska
flygeln af de liberale och deras läror anses vanligen ha egt
rum något senare och med anledning af en annan fråga.
Det vill dock synas, som den första antydningen till den

riktning, hvari Gladstones bana hädanefter skulle gå, var
hans förklaring, att den representativa församlingens
konstitutionella privilegier ej vore säkra i den konservativa
oppositionens händer. Å andra sidan förlorade Palmerston
onekligen något af sitt anseende hos denna del af de
liberale. Hans resolutioner innehöllo dock fullt ut så mycket
som behöfdes för att visa lorderna, att de gått litet för
långt och att de handlade klokast, om de ej gjorde om
försöket. På den tiden berättades en anekdot om lord
Palmerston, som, om den ej var sann, åtminstone var
karakteristisk. Då en af hans bekanta en dag ansatte honom med
frågor om hvad han tänkte göra med lorderna och deras
beslut i afseende på pappersskatten, skulle Palmerston ha
svarat: »Jag tänker säga dem, att det var ett godt skämt
för en gång, men ej duger att göras om.» Detta blef också
följden af hans resolutioner. Lorderna togo vinken i akt.
De gjorde ej om försöket. Redan detta samma år, 1860,
kunde Gladstone genomdrifva sin resolution om borttagande,
i enlighet med franska traktatens bestämmelser, af så stor
del af tullen på importeradt papper, som öfversköt accisen
på papper tillverkadt hemma i landet.

Regeringen hade emellertid lidit en svår förödmjukelse
på ett annat sätt. Hon hade måst uppgifva sin reformbill.
Billen var en moderat och enkel reformplan. Den föreslog
nedsättning af census för valrätten i grefskapen till 10 och
för den i städerna till 6 pund samt betydliga ändringar i
fördelningen af platserna. Billen framlades den 2 mars,
och andra läsningen föreslogs den 19 i samma månad.
Disraeli uttalade sig ogillande om billen, ehuru han ej tänkte
bekämpa den i detta stadium af dess behandling. Han
höll ett långt och sorgfälligt utarbetadt tal, der han
karakteriserade billen som »en medeltidslag utan feodalsystemets
inspiration eller medeltidens snille»? Ingen visste så noga,
hvad dessa fraser skulle betyda, men talet applåderades
entusiastiskt af Disraelis anhängare och beundrare och fann
äfven bifall hos ett antal ledamöter på den ministeriella
sidan. Nu följde långa nätter med en mer eller mindre
tynande debatt. Varsamt spejande som vanligt, väntade 
Disraeli för att se, hur sakerna skulle gestalta sig, innan
han band sig och sitt parti vid någon bestämd opposition.
Han började snart märka, att han ej hade anledning att göra
sig mycket besvär för saken. Han och hans vänner behöfde
ej göra stort mer än med belåtet småleende se på, hur
billens utsigter hopplöst undergräfdes af några bland
regeringens egna anhängare. Gammalwhigarne hatade hela
förslaget nästan mer än tories. Hvad Palmerston beträffar, visste
man väl, att billens öde var honom fullkomligt likgiltigt. Han
var ej lika framsynt som Disraeli. Oppositionens ledare
visste redan då ganska väl, att en reformbill af ett eller annat
slag snart måste framläggas. Han förutsåg sannolikt redan
då, att det en dag kunde bli fördelaktigt för hans parti att
för sig vinna äran af att ha genomdrifvit en radikal reformbill.
Han aktade sig derför noga att i de debatter, som egde rum
vid andra läsningen af lord John Russells bill, uttala något
principielt ogillande af reformen som sådan. Hans
hållning var en persons, hvilken öfverlägset ser ned på ett
klumpigt försök att utföra ett arbete, som han sjelf kunde göra
tio gånger bättre, om han blott finge tillfälle att försöka sig.

Emellertid dref billen hjelplöst mot sin undergång. Om
lord Palmerston yttrat ett beslutsamt ord till dess fördel,
skulle de konservative ej vågat påtaga sig ansvaret för ett
längre motstånd, och de af de liberale, som i hemlighet
afskydde hela åtgärden, skulle ej haft mod att resa sig mot
Palmerston. Men de kommo mycket snart under fund med,
eller trodde åtminstone, att premierministern skulle med
nöje se, att billen gjorde ett ömkligt fiasco. Palmerston
tog så godt som ingen verksam del i debatten. Han
uppträdde visserligen en gång mot slutet; men det var, som
Disraeli träffande sade, ett tal icke så mycket »till stöd för
som om reformbillen». Sir George Lewis talade så kallt
och melankoliskt om billen, att sir Edward Bulwer-Lytton,
under högljudd munterhet från båda sidorna af huset,
yttrade om hans tal, att sir George »kommit för att begrafva
Cæsar, icke för att berömma honom». Billen var redan
lifdömd; den var i sjelfva verket död och begrafven. Det
ena amendementet efter det andra föreslogs, hufvudsakligen

eller uteslutande af liberale. Utvägen att hindra en bills
fortkomst genom oupphörligt talande anlitades redan med
olycksbådande verkan. Några af torypartiets bullersammare
ledamöter började behandla hela saken som ett föremål för
skämt. En gång gjordes till och med under debattens
fortgång ett försök att få huset räknadt. Det skulle, menade
några af dessa folkrepresentanter, vara ett ypperligt sätt
att kasta åtlöje öfver hela debatten, om det kunde visas,
att huset vore undertaligt, medan en reformbill debatterades.
En bill ämnad att omdana landets hela politiska
författning, och underhuset till den grad likgiltig för saken, att
den ej kunde samla fyrtio åhörare eller ens fyrtio tåliga
väktare inom Westminsterpalatsets murar! När
räkningsförsöket ej ville lyckas på det vanliga sättet, föll det några
konservative in, att ändamålet kunde vinnas genom litet
mildt, ej allt för ovälkommet våld. Ett antal handfasta
squirer skockade derför ihop sig utanför dörren till försalen
och sökte genom ren fysisk kraftutveckling hindra nitiska
ledamöter från att komma in. Man kan lätt fatta, i hvilken
stämning majoriteten skulle befinna sig, när dylika
kraftmedel ens kunde försökas. Slutligen blef det klart, att
billen ej kunde gå igenom, utan måste qväfvas af den
talflod som väntade den. Samma ögonblick den kom under
komitébehandling skulle hvarenda rad uti den bli föremål
för amendement och hvarenda ledamot begagna sig af sin
rätt att tala så ofta han behagade. Sessionen led mot
sitt slut, budgeten kunde ej uppskjutas eller lemnas å sido,
och reformens motståndare, öppna eller hemliga, hade
regeringen helt och hållet i sitt våld. Måndagen den 11 juli
tillkännagaf lord John Russeli, att regeringen beslutit att
taga sin bill tillbaka, och det var från detta ögonblick klart,
att lord Palmerston ej ville ha någon ytterligare reformbill.
Det skulle ej heller bli någon mera så länge han lefde.

Drottningens trontal vid parlamentets öppnande den
24 januari 1860 omnämde bland andra saker äfven nya
oroligheter i Kina. Fördraget i Tientsin, som afslutits af
lord Elgin och baron Gros, innehöll en paragraf, som
bestämde, att ratifikationerna skulle utvexlas i Peking inom

ett år efter undertecknandet, som egde rum i juni 1858. Lord
Elgin återvände till England, och hans bror, Frederick Bruce,
utnämdes i mars 1859 till utomordentligt sändebud i Kina.
Bruce fick befallning att på Peiho begifva sig till
Tientsin och derifrån till Peking för att utvexla ratifikationerna.
Lord Malmesbury, som då var utrikes statssekreterare, fäste
hans uppmärksamhet på, att de kinesiska myndigheterna,
som voro högst obenägna att mottaga ett sändebud i Peking,
sannolikt skulle göra alla möjliga försök att åstadkomma
uppskof och svårigheter, men han borde ej deraf låta
hindra sig att begifva sig till hufvudstaden. Order utsändes
på samma gäng från England till amiral Hope, som förde
befälet öfver eskadern i de kinesiska farvattnen, att med
ett tillräckligt antal fartyg låta konvojera Bruce till
mynningen  af Peiho.

Peiho flyter från höglanden i vester ut i Petcheliviken
i nordöstra hörnet af det kinesiska området. Rikets
hufvudstad ligger vid pass 15 sv. mil från Peihos mynning, dock
ej omedelbart vid floden, utan vid en dit ledande kanal.
Staden Tientsin deremot ligger vid Peiho nära dess
förening med en af de många bifloder, som utfalla i den, och
nära 6 sv. mil från dess mynning. Inloppet till Peiho
försvarades af Takufästena. Den 20 juni 1859 anlände Bruce
och det franska sändebudet till Peihos mynning, eskorterade
af amiral Hopes flotta, i allt nitton fartyg. De funno
fästena satta i försvarstillstånd. En del underhandlingar
och skriftvexlingar egde rum, och en kinesisk embetsman
från Tientsin kom till Bruce och sökte utverka ett uppskof
eller en kompromiss. Bruce insåg, att lord Malmesburys
förutsägelse skulle besannas och att de kinesiska
myndigheterna endast sökte göra hans beskickning om intet. Han
beordrade derför amiral Hope att rödja väg för hans fartyg.
När amiralen lät sina kanonbåtar rycka fram, gåfvo fästena
eld. De kinesiska artilleristerna visade en oväntad
skicklighet och träffsäkerhet. Fyra af kanonbåtarna blefvo så
godt som genast redlösa. Alla de angripande fartygen
råkade på grund. Amiral Hope försökte storma fästena, men
försöket misslyckades helt och hållet. Amiralen sjelf blef

sårad, och det samma var äfven förhållandet med befälhafvaren
på det franska fartyg, som gifvit en kontingent
till stormkolonnen. Försöket att bana sig väg uppför floden
uppgafs, och beskickningen till Peking var för denna
gång slut.

Rättvisan fordrar det erkännande, att kineserna vid
Peihos mynning ej kunna beskyllas för trolöshet. De hade
öppet, ja till och med med en viss ostentation bestyckat
fästena och barrikaderat floden. Engelske amiralen visste
många dagar förut, att fästena voro armerade och att.
passagen uppför floden var spärrad. Flere af de engelska
officerare, som deltogo i amiral Hopes försök, tillbakavisade
öppet och ärligt blotta tanken på något förräderi från
kinesernas eller någon öfverraskning från deras egen sida. De
visste fullkomligt, förklarade de, att fästena skulle hindra
försöket att bana sändebuden väg uppför floden.

Underrättelsen om nederlaget gjorde naturligtvis ett
djupt intryck i England. Man kom genast till den åsigt,
att saken ej kunde få stanna härvid och att beskickningen
till Peking måste med eller mot kinesernas vilja
genomföras. På samma gång rådde en stark benägenhet att anse
Bruce ha gått oförsigtigt och brådstörtadt till väga. Denna
beskyllning synes dock rättvisare drabba lord Malmesbury
än Bruce, hvilken väl kunde ha någon anledning att tro, att
hans instruktioner ej lemnade honom något annat val än
att bryta sig väg. Innan frågan kom under behandling i
parlamentet, hade de konservative gått ut och de liberale
kommit in.

De engelska och franska regeringarna beslöto, att de
män, som afslutit fördraget i Tientsin — lord Elgin och
baron Gros — skulle sändas ut på nytt för att bringa
traktaten till verkställighet. Sir Hope Grant utnämdes till
öfverbefälhafvare öfver våra landtrupper, medan befälet
öfver de franska gafs åt general Cousin de Montauban,
sedermera grefve Palikao. Kineserna kämpade, den rättvisan
måste man göra dem, mycket tappert, men hade
naturligtvis ingen utsigt att segra mot sådana trupper som de,
hvilka anfördes af de engelska och franska generalerna. De

allierade intogo Takufästena, besatte Tientsin och
marscherade mot Peking. Den kinesiska regeringen sökte
underhandla om fred och uppbjöd sitt yttersta för att med alla
möjliga medel, diplomatiska och andra, uppehålla de allierade
under deras framryckande mot hufvudstaden. Lord Elgin
samtyckte slutligen att öppna underhandlingar i Tungchow,
en befäst stad vid pass halfannan sv. mil från Peking.
Innan underhandlingarna togo sin början, blefvo lord Elgins
sekreterare Parkes och Loch, några engelska officerare,
Times' korrespondent Bowlby och några medlemmar af baron
Gros' stab förrädiskt tillfångatagna af kineserna, medan de
under parlamentärflagg närmade sig staden, och bortsläpade
till olika fängelser. Parkes och Loch jemte elfva af deras
följeslagare blefvo sedermera frigifna, sedan de blifvit på ett
mycket grymt och skymfligt sätt behandlade, men tretton af
fångarne dogo af den ohyggliga misshandling de undergått.

Lord Elgin vägrade underhandla förr än fångarne blifvit
frigifna, men först då de allierade armeerna redan stodo
utanför en af Pekings stora portar och hade uppstält
sina kanoner för att spränga den, gingo kineserna in på
deras vilkor. Staden uppgafs, de allierade höllo sitt intåg,
och de engelska och franska flaggorna vajade sida vid sida
på Pekings murar. Det var först efter sitt intåg i staden
som lord Elgin erfor mordet på fångarne. Han beslöt då,
att Sommarpalatset skulle nedbrännas för att ge de
kinesiska myndigheterna en helsosam varning om faran af
förräderi och falskt spel. Två hela dagar åtgingo för att jemna
palatset med marken. Det upptog en yta af nära en half
sv. mil. Trädgårdar, tempel, små villor och pagoder,
boskeer, grottor, sjöar, broar, terrasser och konstgjorda kullar
betäckte i rik omvexling den vidsträckta arealen. Alla de
konstskatter, alla de kuriositeter, arkeologiska och andra,
som kinesisk rikedom och kinesisk smak, sådan den var,
kunnat hopa, hade blifvit sammanförda i denna ståtliga
lustpark. Det kringliggande sceneriet var särdeles vackert,
och på ena sidan reste sig Tatariets berg som en väldig
gränsmur. Byggnaderna stuckos i brand, och hela platsen
öfverlemnades åt förödelsen. Ett monument upprestes med

en inskrift på kinesiska, som förklarade, att så straffades
trolöshet och grymhet.

I England utföllo omdömena om det kejserliga palatsets
förstöring mycket olika. Många föreföll den som en
handling af ofattlig och oförlåtlig vandalism. Till svar på
den frågan, hvarför han ej fordrat de verkliga
gerningsmännens utlemnande, förklarade lord Elgin sig visserligen
fullkomligt öfvertygad, att kinesiska regeringen ej skulle gjort
minsta svårighet vid att gifva honom en skenbar upprättelse,
men tillika efter all sannolikhet skulle till syndabockar
utsett en mängd olyckliga och fattiga stackare, som ej haft
någonting att skaffa med morden, som måhända aldrig hört
talas om att sådana blifvit begångna och som möjligen äfven
skulle gå till döden utan den minsta aning om orsaken
hvarför de dömts till ett sådant öde. De flesta af våra
handlingar under kriget voro oursäktliga; lord Elgins var
måhända den, för hvilken en moralist kunde anföra de bästa
skälen. Det är ej så litet märkligt, att så många intogos
af förtrytelse öfver förstöringen af en byggnad, hvilka togo
den orättvisa invasionen af ett land med fullkomligt lugn.
De allierade makterna kunde nu naturligtvis föreskrifva
hvilka vilkor de behagade. England genomdref sin fordran
att ha ett sändebud i Peking med eller mot kinesernas
vilja. Kina måste ersätta krigskostnaderna och dessutom
betala en stor summa som godtgörelse åt de mördade
fångarnes familjer och alla, som på ett eller annat sätt lidit något
förfång, samt göra ursäkt för anfallet af garnisonen i
Takufästena. Den vigtigaste vinsten för Europa af kriget
var måhända den dervid gjorda upptäckten, att Peking ej
på långt när var en så kolossal stad som man hittills
förestält sig, och att det i det hela var en temligen afsigkommen
och förfallen plats.

Samma år såg äfven de oroligheter på Libanons bergterrasser,
som likaledes ledde till en förenad intervention af
England och Frankrike. De hade sin grund i afundsjukan
och tvisterna mellan två sekter, maroniterna, som voro
kristna, och druserna, som hvarken voro kristna eller
muselmaner. Den turkiske befälhafvaren afväpnade ett stort

antal maroniter i närheten af Beirut och synes ha utlemnat
dem åt druserna, hvilka massakrerade dem alla. I juli spred
sig den fanatiska andan till Damaskus. En hop turkiska
fanatiker gjorde ett allmänt anfall på det kristna qvarteret
och uppbrände största delen deraf. Frankrikes, Österrikes,
Rysslands, Nederländernas, Belgiens och Greklands konsulat
gingo upp i lågor. Nära två tusen kristna massakrerades
på denna enda dag. Många af Damaskus' förnämsta
muselmanska innevånare, bland dem den namnkunnige
Algerhöfdingen Abd-el-Kader, gjorde de ädlaste och mest
oförskräckta försök att rädda och skydda de olyckliga kristna.
Deremot gjorde den turkiske guvernören i Damaskus,
oaktadt han hade en stor militärstyrka till sitt förfogande, intet
allvarsamt bemödande att hindra blodsarbetet, och hans
overksamhet uttyddes naturligtvis af folkmassan som ett
gillande af hennes dåd, och hon fortsatte mördandet endast
med så mycket större raseri.

Underrättelsen om massakern på Libanon väckte naturligtvis
en djup sensation i England. De britiska och franska
regeringarna vidtogo kraftiga och ögonblickliga åtgärder.
De beslöto att genast intervenera för att återställa lugnet
på Libanon. En konvention uppsattes, hvilken alla de stora
makterna godkände och på hvilken äfven Turkiet måste
ingå. Genom denna konvention uppdrogs åt England och
Frankrike att återställa ordningen. Frankrike åtog sig att
uppställa de trupper, som till en början behöfdes; visade
sig förstärkningar nödvändiga, skulle de intervenerande
makterna sörja äfven derför. De båda makterna förbundo
sig inbördes att ej söka någon förstoring i område eller
bereda sig något inflytande på den andras bekostnad.
England utsände som sin kommissarie lord Dufferin, och han
fullgjorde sitt uppdrag med lika mycken energi som
klokhet. Turkiska regeringen hade slutligen bemannat sig och
anstält sträng räfst med massakrernas anstiftare. Sultanen
sände ut till Libanon sin utrikesminister Fuad pascha, och
Fuad visade ingen skonsamhet vare sig mot upphofsmännen
till oroligheterna eller de höga embetsmän som i hemlighet
gynnat dem. Damaskus' guvernör och befälhafvaren för

de turkiska trupperna derstädes måste gå till döden för den
del de tagit i ogerningarna, och omkring sextio personer,
af hvilka större delen tillhörde den turkiska polisstyrkan,
afrättades offentligt i staden. När interventionen lyckats
återställa ordningen, beslöto de i Konstantiopel till konferens
församlade representanterna för stormakterna enhälligt,
att en under sultanen lydande kristen guvernör skulle
utnämnas för Libanon, och sultanen hade naturligtvis intet
annat val än att ingå på förslaget. De franska trupperna
utrymde Syrien i juni 1861 och undanröjde dermed en oro,
som många engelmän hyste, att de kejserliga franska
trupperna, sedan de en gång satt sin fot på Syriens mark, ej
så lätt skulle kunna förmås att lemna den.

Jag skulle göra mig skyldig till en försummelse, om
jag slutade historien om detta händelserika år utan att egna
några rader åt det lugna slutet på ett stormigt lif. Sent
på hösten detta samma år afled lugnt och stilla i sitt hem
i Kensington Thomas Cochrane, den tappre Dundonald,
hjelten från Baskiska redden, den frivillige som lånade sitt
snille och sitt mod åt Brasiliens, Chiles och Greklands sak,
en sjöman af den elisabetska skolan. Lord Dundonald
hade varit offer för en hård, ehuru säkerligen ej afsigtlig
orättvisa. Han anklagades för delaktighet i de beryktade
börsvinglerierna år 1814, stäldes för rätta, förklarades
skyldig, dömdes till böter och fängelse, utvisades från
underhuset, utströks ur den flottas rullor, öfver hvilken han spridt
så mycken glans, och beröfvades alla sina offentliga
hedersutmärkelser. Han lefde att se så väl fiender som vänner
öfvertygad om hans oskuld. Vilhelm IV återgaf honom hans
militära grad, och drottning Victoria skyndade kort efter
sitt regeringstillträde att återinsätta honom i alla hans
välförtjenta värdigheter. Det var dock först många år efter
hans död som landet fullständigt gäldade den penningskuld,
hvari det stod till lord Dundonald och hans familj.

Cochrane var radikal och satt några år i underhuset
som ledamot för Westminster jemte sir Francis Burdett.
Många voro de bittra strider han under denna tid utkämpade
med dåvarande sekreteraren i amiralitetet John Wilson

Croker. Det kan ej betviflas, att Cochranes politiska åsigter
och hans ihärdighet i deras förfäktande skaffade honom
många fiender och att en och annan till och med gladde
sig åt det tillfälle till hämd, som anklagelsen emot honom
skänkte dem. Han var ett hetsigt hufvud, föga passande
för det parlamentariska lifvets disciplin. Hans tunga var
ofta bitter, och han var allt för benägen att förutsätta, att
en politisk motståndare vore en person, som ej förtjenade
någon aktning. Ej ens i tjensten tålde han klander. Mot
dem han hade under sitt befäl var han alltid vänlig och
broderlig, men mot förmän brast han stundom i denna
stränga hörsamhet, som är en så väsentlig egenskap hos
dem, som skola lära att sjelfva med framgång befalla.
Cochranes rätta plats var på eget halfdäck; hans rätta tillfälle
kom i farans yttersta ögonblick. Då gjorde sig den anda,
som bodde inom honom, fullt gällande. Hans var denna
förmåga, som rycker segern midt ur nederlagets gap. När
andra började förtvina, såg han sin väg klarast. Sitt
senare lif tillbragte han i enslighet. Det var hans död den
30 oktober 1860, som i då lefvande engelsmäns minne
återkallade hjelten, hvars bedrifter med Nelsons, Collingwoods
och Sidney Smiths delat deras fäders beundran. Sedan den
tiden hade ett nytt system för krigföringen till sjös uppkommit,
och måhända skulle Cochrane kunna anses för den
siste af de gamla sjökonungarne.


<chapter name="ANDRA KAPITLET.
Inbördeskriget i Amerika.">
ANDRA KAPITLET.

Inbördeskriget i Amerika.

Inbördes krig bröt ut i Förenta staterna. Abraham Lincolns
val till president, åvägabragt genom partisöndringarna
inom sydstaterna sjelfva, var i deras ögon början till
en ny sakernas ordning, der södern och dess styrelseteorier
ej längre skulle ha öfvervigten. Striden blef en kamp på
lif och död mellan slafveriet och det nya samhällets
grundsatser. Slafveriet fans qvar i de södra staterna, ehuru det
längesedan försvunnit i norden. De båda systemen voro i
sjelfva verket oförenliga, men den oundvikliga striden mellan
slafveriets anhängare och motståndare skulle blifvit på
obestämd tid uppskjuten, hade ej sydstaterna, slafstaterna,
beslutit utgå ur unionen, skilja sig från norden och bilda en
slafhållande konfederation för sig sjelf.

Sydstaterna, med Syd-Carolina i spetsen, gingo ut ur
unionen, och deras delegerade sammanträdde den 4 februari
1861 i Montgomery i Alabama för att uppgöra en konstitution.
En sydkonfederation bildades med Jefferson Davis
som president. Äfven nu skulle kriget möjligen kunnat
undvikas och norden och södern träffat någon uppgörelse,
hade ej Syd-Carolina handlat med hetsig öfverilning.
Denna stat hade varit den första som utgått ur unionen,
och han blef nu äfven den första som begick en öppen
fiendtlighet. När man står på en af Charlestons kajer och
skådar ut mot Atlanten, ser man horisontlinien på andra
sidan hamnen bruten af ett massivt fyrkantigt fäste, som
snart blef namnkunnigt i kriget. Det är Port Sumter, ett
fäste bygdt på en konstgjord ö, med ungefär sextio fot

höga och åtta till tolf fot tjocka murar. Det befann sig, liksom
alla de andra hamnarnas försvarsverk, i unionsregeringens
händer; ty medan hvarje stat på egen hand stiftar
sina särskilda lagar och besörjer sina särskilda angelägenheter,
ha förbundsregeringen och kongressen under sin vård
alla ärenden som röra hela landet: tullar, fördrag, här och
flotta samt kustförsvaret. Syd-Carolinas upphetsade
secessionister började bombardera Fort Sumter. Den lilla
garnisonen var ur stånd att försvara sig och måste efter ett två
dagars temligen oskadligt bombardement gifva sig.
Unionspresidenten, Abraham Lincoln, hade ifrigt arbetat på att
bringa till stånd en fredlig uppgörelse mellan norden och
södern. Efter Sumters fall fans dock ej mer någon utsigt
till fredlig biläggning af tvisten. Det var slut på alla
underhandlingar; svärdet var hädanefter den ende skiljedomaren.

Fyra dagar derefter uppbådade presidenten Lincoln
75,000 man frivilliga till unionsregeringens bistånd för
återupprättande af hennes myndighet i de upproriska staterna,
en åtgärd som presidenten Davis strax besvarade med
tillkännagifvande af sin afsigt att utfärda kaparbref.
Presidenten Lincoln förklarade då söderns hamnar i
blokadtillstånd. Den 8 maj tillkännagaf lord John Russeli i
underhuset, att regeringen, sedan hon rådfört sig med
kronjuristerna, kommit till den åsigt, att sydstaternas konfederation
måste erkännas som krigförande makt. Den 18 maj
utfärdade regeringen en neutralitetsproklamation, som tillika
varnade alla hennes majestäts undersåtar för att till sjös
eller lands ingå i unionens eller konfederationens tjenst,
förse någondera parten med krigsförnödenheter, utrusta
kaparfartyg, göra transporttjenst eller utföra någon annan
handling, som ginge ut på att bistå den ene eller andre af
de krigförande.

I början var allmänna meningen i England nästan
enhälligt på nordens sida. Man tycktes tro, att sydstaterna
skulle i allt lugn få verkställa sin skilsmässa, och de flesta
engelsmän visade intet synnerligt intresse för hela saken
eller ansågo på sin höjd sydstatsmännen för ett oroligt och

ohandterligt sällskap, som norden utan saknad kunde låta
gå sin väg och sedan lefva för sig sjelf med sina institutioner.
Men när det blef tydligt, att secessionen måste leda till
krig, började många af samma engelsmän klandra norden
för det den ej drog i betänkande att med denna fråga störa
verldens lugn. Man kom i dåligt humör och tycktes nästan
anse det för en grym oförrätt att bli störd af dessa
amerikanska tvister. Man fann det obilligt af amerikanerna, att
vår bomullshandel skulle bli lidande och vi sjelfva nödgas
göra oss omak för en tvist om en sönderbrytning af unionen.
Det skulle tydligen aldrig blifvit något krig eller några
störande afbrott i vår handel, om blott norden låtit södern
få sin vilja fram och skiljas i godo. En hel del folk på
denna sidan Atlanten trodde sig derför ha goda skäl att
klandra de statsmän, som hellre än att lyssna till förnuftiga
råd ej drogo i betänkande att störa hela verlden med sin
halsstarrighet och sin union. Ur denna stämning uppväxte
åsigten att norden hade orätt, och denna åsigt ledde åter
hos många till den upptäckten, att alla nordens statsmän
voro skenheliga tartuffer. Plötsligt kom en underrättelse,
som bestämde en mängd villrådiga sinnen och skaffade södern
massor af beundrare i England. Slaget vid Bull Run egde
rum den 21 juli 1861, och nordens oöfvade uppbåd blefvo
slagna, sprängda och till en del nesligt jagade på flykten.

Detta var ej heller synnerligt förvånande. Sydstaterna
hade alltid haft smak för militärväsendet och hade egnat
sina milisers utbildning en omsorg, som nordens affärsmän
hvarken hade tid eller lust att efterhärma. Det var ej
synnerligt förvånande, om några af nordens i hast uppbådade
regimenten frivilliga visade sig vara dåliga soldater
och läto en plötslig panik få makt med sig. Men när
tidningen härom hann England, uppflammade en ordentlig
entusiasm för det tappra södern, hvilket, ehuru så
underlägset i antal, med en sådan käckhet och lätthet slagit
»yankees». För att rätt förstå och bedöma de nu följande
händelserna är det af vigt att ihågkomma, att bland alla
söderns vänner i England rådde en mycket allmän öfvertygelse,
att norden skulle bli slaget och sprängdt och

derför i intet hänseende vore någon fruktansvärd makt. Man
bör äfven erinra sig, att det endast var två europeiska
stater som hyste denna åsigt och deraf ej heller gjorde
någon hemlighet. Söderns företag vann endast understöd
i England och Frankrike. I alla andra europeiska länder
voro både folkets och regeringens sympatier för norden.
Nästan öfverallt hade dessa sympatier sin grund i afskyn
för slafveriet; endast i Ryssland, eller åtminstone hos ryska
regeringen, framkallades de af hatet till upproret, Följden
var, att nordstaterna fingo mottaga vänskapsförsäkringar
från alla civiliserade länder utom England och Frankrike.
Ett af de sista råd Cavour på sin dödsbädd detta år gaf
konung Victor Emanuel var, att en not skulle sändas till
Washington med försäkran till unionsstyrelsen, att Italien
ej skulle gifva sina sympatier åt någon rörelse, som gick
ut på slafveriets upprätthållande. Pius IX och kardinal
Antonelli uttalade flere gånger sina förhoppningar om
framgång åt nordens sak. Å andra sidan trodde franske kejsaren
fullt och fast, att söderns sak skulle segra och unionen
sprängas, och var till och med mycket benägen att påskynda
hvad han ansåg för det oundvikliga slutet. Han ville, att
England skulle förena sig med honom om några åtgärder
till underlättande af söderns framgång, och i första rummet
genom erkännande af den södra konfederationens regering.
Han fick sedermera skäl att förbanna den dag, då han
fattade planen att söka spränga unionen och intalade sig, att
man ej behöfde göra något afseende på nordens styrka. I
Frankrike var dock största delen af folket på nordens sida.
Endast kejsaren och hans regering togo parti för södern.
I England deremot omfattade det ofantliga flertalet af de
så kallade inflytelserika klasserna söderns sak och sökte
bringa eller tvinga regeringen öfver på samma sida.

Först gjorde sig nordstaterna fullkomligt säkra om
Englands sympatier. De hade från engelsmän fått uppbära
ständiga förebråelser för att de ej vidtogo några åtgärder
för att göra slut på slafveriet. Det är derför lätt att tänka
sig, huru öfverraskade Lincoln och hans vänner, som med
en sådan säkerhet räknat på Englands sympatier, skulle

bli, när de sågo engelska statsmän, journalister, predikanter
och engelska kretsar i allmänhet göra spe af deras olyckor
och tydligen önska deras fienders seger. Denna öfverraskning
förvandlades till en känsla af bitter missräkning, och
denna efterträddes åter af en förbittrad stämning, som
öfverdref alla tecken till ovänlighet, förvred hvart enda
sakförhållande och såg illvilja äfven der det endast fans ett
redligt uppsåt att göra rätt.

Det var medan detta lynne gjorde sig gällande på
ömse sidor om Atlanten, som den olyckliga Trent-affären
inträffade. Sydstateregeringen önskade lifligt anställa fasta
sändebud i London och Paris. Slidell, en framstående
jurist och politiker, skulle representera södern vid kejsar
Napoleons hof, under förutsättning att han der kunde bli
erkänd, och James Murray Mason, författaren till lagen om
förrymda slafvars gripande (the Fugitive Slave Law), skulle
i samma uppdrag afgå till drottning Victorias hof. De
båda sydstats-ambassadörerna lyckades en mörk och regnig
oktobernatt på en liten ångare komma ut från det
blokerade Charleston och anlände till Havanna. Der togo de
plats till Southampton på den engelska postångaren Trent.
Händelsen fogade så, att Förenta staternas örlogskorvett
San Jacinto just i samma dagar återkom från afrikanska
kusten. Dess befälhafvare kapten Wilkes var ett något
hastigt och hetsigt hufvud. Sedan han i Havanna fått
veta, att två sydstatsagenter med sina sekreterare voro på
väg till Europa, gensköt han Trent, tvang det att lägga bi
och sände en beväpnad afdelning ombord, som bemäktigade
sig de båda sändebuden och deras sekreterare samt förde
dem som fångar ombord på San Jacinto, trots protesterna
från befälhafvaren på den engelska ångaren och trots
skyddet af den engelska flaggan. Fångarne fördes först till
NewYork och inspärrades i ett af fästena i Bostons hamn.
Det kan ej vara det minsta tvifvel om olagligheten af detta
kapten Wilkes steg. Lincoln förklarade genast, att åtgärden
ej lät försvara sig, och då lord John Russeli fordrade
fångarnes utlemnande, blefvo sändebuden den 1 januari
1862 stälda på fri fot och afreste genast till Europa.

Olyckligtvis hade under tiden ganska mycken skada hunnit
anställas. Den allmänna meningen i norden hade helt och
hållet godkänt kapten Wilkes' förfarande, och lord
Palmerstons regering handlade från första ögonblicket, som om
ett omedelbart vädjande till vapnen vore nödvändigt.
Episoden hade en synnerligt olycklig verkan på stämningen
hos det stora flertalet i England och Amerika. Från detta
ögonblick fans ett fruktansvärdt parti i England som hatade
norden, och ett fruktansvärdt parti i norden som hatade England.

Fredens sak förlorade i slutet af 1861 en god vän.
Prinsen-gemålen dog. Prinsens död, i alla afseenden
sorglig, var särskildt att beklaga vid en tidpunkt, då
inflytelserika råd till främjande af fred och god vilja voro mycket
af nöden i England. Men det är bokstafligen sant, att när
prinsens död blef bekant, allmänheten i sorgen öfver den
personliga förlusten glömde eller alls icke tänkte på den
verkan den skulle hafva på landets allmänna angelägenheter.
Utanför Windsor Castle var händelsen helt och
hållet oväntad, och må hända trodde man ej heller inom
slottets murar förr än i sista ögonblicket, att en så stor
olycka stod för dörren. Allmänheten hade endast ett par
dagar förut erfarit, att prinsen ej befann sig väl. Den 8
december berättade Court Circular, att prinsen i följd af en
förkylning måste hålla sig på sina rum. Derefter
tillkännagafs, att han »led af feber, hvilken vore fri från alla
oroande symptom, men dock sannolikt skulle fortfara i några
dagar». Det senare tillkännagifvandet utkom i form af en
bulletin onsdagen den 11 december. Lördagen den 14 vid
midnatt väckte det någon öfverraskning i city och en
vidsträckt krets deromkring att höra St. Pauls stora klocka
klämta. De voro ej många, som ens anade betydelsen af
de ovanliga ljuden midt i natten. De förkunnade
prinsengemålens död. Han dog kl. tio minuter öfver elfva denna
lördagsnatt i närvaro af drottningen, prinsen af Wales samt
prinsessorna Alice och Helena. Febern hade på fredagen
antagit en ytterst häftig karakter, och från detta ögonblick
var det ett oafbrutet sjunkande af krafterna. En kongestion

åt lungorna inträdde i följd af den starka utmattningen,
prinsen blef ytterst kraftlös och dog vid full sans, men
utan plågor. Han kände igen drottningen till det sista.
Hans sista blick var riktad mot henne.

Prinsen-gemålen var föga mer än fyrtiotvå år, när han
dog. Han hade alltid ansetts ega en god, ehuru måhända
ej stark helsa, och hans lefnadssätt hade varit synnerligt
måttligt. Ingen tycktes mindre hotad af en förtidig död,
och hans bortgång kom derför öfver landet som ett åskslag.
Sorgen var allmän och deltagandet för den efterlemnade
makan djupt och uppriktigt. Alla vitnesbörd äro enhälliga
i skildringen af den varma och innerliga tillgifvenhet, som
rådde i det hem, drottningen och prinsen skapat sig. En
huslig lycka, sällsynt äfven bland de mest obemärkta, var
dem beskärd. En af de försakelser en konungs ställning
för med sig är, att hjertats böjelse ofta måste uppoffras.
Han måste ej sällan vid valet af maka låta leda sig af
hänsyn, som enskilda personer ej behöfva taga i
betraktande. Statsskäl måste tagas med i räkningen, sympatier
och antipatier hos menniskor, som måhända hvarken brud
eller brudgum någonsin sett eller någonsin skola komma
att se. Ett giftermål bland furstar är i nio fall af tio
endast ett konvenansparti. Sällan ingås det, som drottning
Victorias, endast af kärlek. Och äfven då äro de fall ej
många, då kärleken blir starkare med åren. Hvar och en
vet, att detta var vår drottnings stora sällsynta lycka.

Tvisten om Trent var knappast förbi förr än lord
Russell och mr Adams funno sig invecklade i den ännu
långvarigare och vida allvarsammare tvisten om sydstaternas
kapare. Några af deras kryssare, Savannah, Sumter,
Nashville och Petrel, ströfvade en tid omkring på hafven som
kapare och tillfogade nordstaternas handelsflotta någon
förlust. De voro dock endast små fartyg, och deras tid blef
ej heller lång. Den första kapare, som blef verkligt
fruktansvärd för nordens handelsflotta, var ett fartyg, som under
den tidigare delen af sin historia bar namnet Oreto, men
sedermera blef mera kändt under namnet Florida. Inom
tre månader hade hon tagit femton fartyg. Tretton af dem

brände hon, de båda öfriga lät sydstatsregeringen förvandla
till kryssare. Florida var bygd i Birkenhead, som det
uppgafs, för italienska regeringens räkning. Hon lyckades utan
svårighet komma ut ur Mersey, oaktadt den amerikanske
ministern fäst vår regerings uppmärksamhet på hennes
verkliga karakter. Från denna stund blef Storbritannien hvad
en amerikansk författare utan öfverdrift kallar »basen för
sydstaternas sjöoperationer». Så hastigt skeppsbyggerierna
kunde arbeta, utrustades på britiska varf en kaparflotta för
sydstatsregeringen. Gladstone yttrade i ett tal, som gaf
anledning till många kommentarier, att Jefferson Davis
skapat en flotta. Yttrandet var i alla händelser ej
bokstafligt riktigt. Det var de engelska skeppsbyggarne som
skapade flottan. Davis gjorde ingenting annat än bestälde och
betalade den. Endast sju sydstatskapare voro verkligen
fruktansvärda för Förenta staterna, och af dem voro fem
bygda på britiska varf. Vi inräkna då ej några af de
verkliga örlogsmän, de pansar- och vädurskepp, som britisk
företagsamhet utrustade åt sydstatsregeringen. Vi tala nu
endast om kaparne.

Den utan fråga ryktbaraste af dessa kapare var
Alabama. Detta fartyg skulle ge anledning till införande af
en ny bestämmelse i folkrätten, men det hade så när äfven
gifvit anledning till ett krig mellan England och Förenta
staterna. Alabama var bygdt på ett af varfven vid Mersey
uttryckligen för sydstatsregeringens räkning. Egarne till
detta varf voro hrr Laird, en firma som åtnjöt det största
anseende inom skeppsbyggeriet och hvars förre chef
representerade Birkenhead i underhuset. Medan det var under
byggnad, kallades det »N:r 290», och det var först sedan
det stuckit ut till sjös och hissat konfederationens flagga
och kapten Semmes, f. d. befälhafvare på Sumter, uppträdt
på dess däck i full sydstatsuniform, som det antog namnet
Alabama. Under sin bana uppbringade Alabama nära
sjutio fartyg tillhöriga norden. Hennes sätt att gå till väga
var alltid detsamma. Hon hissade den britiska flaggan och
lockade sålunda sitt utsedda offer inom skotthåll; derefter
lät hon sydstatsflaggan flyga upp i masttoppen och fångade

sitt rof. Alabama utsatte sig sålunda sällan för någon fara:
hon lade sig i försåt för handelsfartyg, som ej kunde
försvara sig. Endast två gånger, så vidt vi veta, inlät hon
sig i en verklig strid. Första gången var det med Hatteras,
ett litet blokadskepp, hvars kanonstyrka var så underlägsen
Alabamas, att det gick till botten inom en fjerdedels timme,
andra gången med Förenta staternas örlogsskepp Kearsarge,
hvars storlek och bestyckning voro ungefär lika med
hennes egen. Striden egde rum utanför franska kusten i
närheten af Cherbourg, och Alabamas bana var slut inom
en timme. Sjöröfvaren fick grundskott och gick till botten.
Kapten Semmes räddades af en engelsk ångjakt och fördes
till England för att der ett ögonblick göras till hjelte och
sedan glömmas. Alabamas kryssningstur hade varat i nära
två år. Under denna tid hade hon lyckats drifva den
amerikanska handeln från oceanen.

Förenta staternas regering påstod, att Alabama i sjelfva
verket var ett engelskt fartyg. Hon var bygd af engelska
skeppsbyggmästare på ett engelskt varf, hon var bemannad
med en till största delen engelsk besättning, hennes kanoner
voro engelska, hennes kanonierer engelsmän, många af de
senare tillhörde den kungliga flottans reserv och uppburo
sold af engelska regeringen. Hon seglade under engelsk
flagga, mottogs på ett förekommande sätt i engelska hamnar
och var aldrig inne uti eller ens i sigte af en konfedererad
hamn. Adams fäste i god tid regeringens uppmärksamhet
på det förhållandet, att Alabama var under byggnad på
hrr Lairds varf och var bestäld för sydstaternas räkning.
Ingen hyste i sjelfva verket heller minsta tvifvel om arten
af den tjenstgöring, för hvilken fartyget på Birkenheads
varf var afsedt. Intet försök gjordes att dölja rätta
förhållandet. Tidningarna redogjorde oupphörligt för
fortgången af byggnadsarbetet på sydstatskryssaren, som det
varit ett britiskt örlogsfartyg hrr Laird skulle leverera.
Hvilka formella svårigheter än kunnat förorsaka regeringens
tvekan, visst är, att intet verkligt tvifvel å hennes sida hade
något att skaffa med dröjsmålet. Slutligen infordrade lord
Russell generaladvokatens utlåtande. Saken brådskade, ty

kryssaren var nu nästan segelfärdig. Allting tycktes
sammansvurit sig emot oss. Generaladvokaten råkade vara sjuk
för ögonblicket, och ett nytt uppskof egde rum. Slutligen
gaf han det utlåtandet, att fartyget borde qvarhållas. Men
det kom jemt två timmar för sent. Alabama hade gått till
sjös och börjat sin nära tvååriga kryssning. Hon anträdde
sitt röfvartåg under hurrarop från sympatiserande engelska
folkmassor och förhärligande lofsänger från förtjusta engelska
tidningar. När Bright bragte frågan å bane i underhuset,
förklarade Laird, att han hellre ville bli känd som byggare
af ett helt dussin Alabamor än vara en person, som, i
likhet med Bright, satt den ena klassen emot den andra, och.
majoriteten helsade hans ord med skallande bifallsrop.
Lord Palmerston förklarade kort och bestämdt, att vi här
i landet ej äro vana att ändra våra lagar en främmande
stat till behag, en förklaring ej så litet märklig, när vi
komma ihåg, att den som gjorde den var författaren till
den misslyckade sammansvärjningsbillen, hvilken endast
tillkommit franske kejsaren till behag.

Byggandet af fartyg för sydstaternas räkning började
nu drifvas med större djerfhet än någonsin. Två vädurskepp
af det fruktansvärdaste slag bygdes och skulle gå af
stapeln 1863 för att bryta blokaden af sydstaternas hamnar
och förstöra de blokerande fartygen. Adams gjorde
alltjemt, ehuru länge förgäfves, lord Russell ifriga
föreställningar och fäste hans uppmärksamhet på, att något måste
göras för att hindra deras utlöpande. Lord Russell var
först af den åsigt, att den britiska regeringen ej på något
sätt kunde blanda sig i saken. Adams upprepade sina
yrkanden och protester och fick slutligen det beskedet, att
saken »nu utgjorde ämne för allvarsamma öfverläggningar
inom hennes majestäts regering». Slutligen, den 5 september,
skref Adams och underrättade lord Russell, att ett af
pansarfartygen stod i begrepp att från engelsk hamn afgå
på sin fiendtliga expedition mot Förenta staterna och
tilllade: »jag behöfver ej fästa ers herrlighets uppmärksamhet
på, att detta är krig». Den 8 september erhöll Adams
följande svar: »Lord Russell har den äran underrätta hr Adams,

att order blifvit utfärdade, som skola hindra de båda
pansarfartygens afgång från Liverpool». Från den stunden
afseglade inga nere konfedererade örlogsfartyg från engelska
hamnar. Men lord Russell vägrade bestämdt medgifva,
att engelska regeringen vore på något sätt ansvarig för
hvad sydstatskryssarne föröfvat eller att England vore
skyldigt ändra sina lagar för att vara sina grannar behagligt.
Adams lät derför saken falla för ögonblicket, men antydde
dock, att den endast vore tills vidare skjuten åt sidan.
Förenta staternas regering hade just då fullt upp att göra på
annat håll och kunde bida sin tid. Frågan var derför ej
förfallen. Britiska regeringen var glad att slippa vidare
diskutera saken med Adams och invaggade sig i den
förhoppning, att den ledsamma affären nu var slut.

Under tiden hade kriget gått illa för norden, och dess
fiender började tro, att dess öde var besegladt. Kejsar
Napoleon sökte ifrigt förmå England att gemensamt med
honom erkänna södern. Roebuck hade väckt en motion i
underhuset om en uppmaning till regeringen att genast
erkänna södern, och Adams hade å andra sidan gång på
gång förklarat, att ett sådant steg skulle vara det samma
som ett krig med nordstaterna. Adams var för öfrigt inom
sig öfvertygad, att krigshändelserna inom några få dagar
skulle afgöra den roebuckska motionens öde. Han hade
rätt. Motionen kom aldrig under omröstning, ty under
debattens fortgång kom på samma gång underrättelse, att
general Grant tagit Vicksburg vid Mississippi, och att
general Meade slagit sydstatsgeneralen Lee vid Gettysburgh.
Detta var krigets vändpunkt, fastän de voro få, som då
ännu insågo det. Söderns sak var från den stunden
hopplöst förlorad. Sedan dess talades ej mer här i landet om
sydstatsförbundets erkännande, och franske kejsaren fick
hädanefter på egen hand fullfölja sina planer bäst han kunde.

Han var dock ännu full af förtröstan och fullkomligt
belåten med framgången af sin mexikanska expedition,
Mexiko hade länge befunnit sig i ett mycket desorganiseradt
tillstånd. Benito Juarez' konstitutionella regering, som

kommit till makten, hade råkat i delo med nere utländska
stater, bland dem England, rörande utländska fordringsegares
anspråk och oförrätter begångna mot främmande
undersåtar. Lord Russeli, hvilken hittills visat Mexiko
stort undseende, samtyckte nu att i förening med
Frankrike och Spanien fordra skadestånd af Juarez. Men han
förklarade tillika tydligt, att England ej ville ha någonting
att göra med en plan att störta Mexikos regering eller att
påtvinga mexikanska folket något europeiskt styrelsesystem.
Franske kejsaren hade dock redan beslutit upprätta ett
slags feodalmonarki i Mexiko. Han öfvertalade derför
ärkehertig Maximilian, en bror till kejsaren af Österrike, att
mottaga den tron han ämnade uppresa i Mexiko.
Ärkehertigen var en man med en ren och ädel karakter, men
tydligen i saknad af nödig kraft och fasthet, och han
samtyckte efter någon tvekan att mottaga anbudet. Slutligen
fingo de engelska och spanska sändebuden ögonen öppna
för franska regeringens planer, och England och Spanien
utgingo båda ur konventionen. Franske kejsaren lät sina
trupper rycka in i Mexiko samt besätta hufvudstaden och
en del af landet, hvarpå ett mexikanskt kejsardöme under
Maximilian proklamerades. Franska trupper stannade qvar
för att skydda det nya kejsardömet.

Emot allt detta protesterade Förenta staternas regering
tid efter annan. Hon förklarade sig ej ha den minsta
afsigt att hindra mexikanska folket från att upprätta ett
kejsardöme, om det ansåg lämpligt; men hon fäste
uppmärksamheten på de betänkliga olägenheter, som måste bli
följden, om en utländsk makt sådan som Frankrike
fortfarande hölle någon del af amerikanska kontinenten besatt
med sina trupper. Men kejsar Napoleon, som alltjemt
invaggade sig i den tron, att Förenta staterna vore stadda
i upplösning och att sydstaternas konfederation skulle bli
hans vän och bundsförvandt, mottog den amerikanska
regeringens protester med ohöljd likgiltighet. Då togo
plötsligt sakerna i Amerika en ny vändning. Konfederationen
föll sönder, Richmond togs, Lee kapitulerade, och Jefferson
Davis var fånge. Nu tog unionsregeringen upp mexikanska

frågan på nytt och underrättade franske kejsaren, att hon
skulle se sig nödsakad att vidtaga obehagliga, mycket
obehagliga steg, om han ej droge sina trupper tillbaka från
Mexiko. En betydelsefull rörelse af amerikanska trupper
under en berömd general gjordes i riktningen mot
mexikanska gränsen. Det var intet annat val än att draga sig
tillbaka. Anda till det sista hade Napoleon III öfverlemnat
sig åt de tommaste förhoppningar. Ännu länge sedan slutet
blifvit tydligt för hvarje annat öga försäkrade han en engelsk
parlamentsledamot, att han ansåg det mexikanska
kejsardömet som sin regerings största verk.

Det mexikanska kejsardömet varade i två månader och
en vecka sedan sista afdelningen af de franska trupperna
lemnat landet. Maximilian försökte uppsätta en egen armé
och försvara sig mot Juarez' dagligen växande styrka. Han
visade allt det mod man kunde vänta af en habsburgarnes
ättling och af hans egen föregående historia. Men i en
olycklig stund för sig sjelf och, som det säges, i följd af en
fransk officers ifriga uppmaningar hade han utfärdat ett
dekret, som förordnade, att hvar och en som med väpnad
hand gjorde motstånd mot hans myndighet skulle
arkebuseras. I kraft af detta oerhörda edikt blefvo ett antal
mexikanska officerare af den reguliera armén, som tagits till
fånga, emedan de, såsom deras pligt bjöd, bekämpade en
invasion af en europeisk furste, skjutna som banditer. Den
mexikanske generalen Ortega var en af dem, som i följd
af detta skändliga edikt afrättades. När Juarez segrat och
Maximilian i sin tur blifvit fånge, stäldes han inför en
krigsrätt, dömdes till döden och sköts. Hans död väckte
en djup sensation i Europa. Han hade under hela sin
föregående bana öfverallt tillvunnit sig aktning, och äfven
i den mexikanska intrigen ansågs han som ett ädelt offer,
hvilket lockats i förderfvet. Juarez' åtgärd framkallade
öfverallt i Europa ett anskri af fasa; men det måste
erkännas, att den olycklige Maximilian genom det ödesdigra
dekretet utsatt sig sjelf för en bitter vedergällning. Det
låg naken sanning i den anmärkning, som vid den tiden
gjordes, att om han endast varit general och ej ärkehertig

Maximilian, hans öde ej skulle på långt när väckt så
mycken öfverraskning eller vrede.

Vi behöfva ej längre följa det amerikanska inbördeskrigets
historia. Unionens återställande, mordet på presidenten
Lincoln och den färgade folkrasens frigörelse från
slafverisystemets alla träldomsband och inskränkningar i
borgerliga rättigheter tillhöra Amerikas och ej Englands
historia. Men Alabamatvisten ledde till följder, som ha en
särskild vigt för England och på sin rätta plats skola
närmare skildras.


<chapter name="TREDJE KAPITLET.
Lord Palmerstons sista dagar.">
TREDJE KAPITLET.

Lord Palmerstons sista dagar.

Under de sista månaderna af sitt lif hade prinsengemålen
varit ifrigt sysselsatt med tillrustningar för en ny
verldsutställning, som skulle hållas i London. Det var
bestämdt, att denna utställning skulle öppnas den 1 maj 1862,
och ehuru prinsen-gemålens plötsliga död förmörkade
utsigterna för företagets framgång, ansåg man sig dock ej
böra uppskjuta dermed. Utställningsbyggnaden uppfördes
i South Kensington enligt en plan af kapten Fowke. Det
var helt visst ingen synnerligt vacker byggnad. Det var
en kolossal och solid tegelkonstruktion med två ofantliga
domer, hvilka till formen hade en öfverraskande likhet med
tidens namnkunniga krinoliner. Utställningens afdelning
för skön konst var en lysande samling af målningar och
skulpturverk. Någonting alldeles nytt var den rika
utställningen af alla slags produkter från kolonierna, ty dessa
hade mycket litet bidragit till 1851 års utställning och
sedan dess gjort högst betydliga framsteg. Men ingen
öfverlemnade sig längre åt de skimrande förhoppningar, hvarmed
fantasien omgifvit 1851 års utställning. Det var nu ej
mera något tal om en fredens allmänna regering. Inbördeskriget
rasade ännu i Amerika. Europas kontinent darrade
ännu under ryckningarna efter ett nyss slutadt krig och kände
redan de förebådande symptomen till ett nytt.
"Verldsutställningen af 1862 måste derför som en vanlig
förevisning eller en allmän marknad för sin framgång endast lita
på sitt eget inre värde. Poesi och profeterande hade med
henne ingenting att skaffa.

I Englands inre politik rådde någon tid nästan fullkomlig
stiltje. Mellan Palmerston och det radikala partiet
herskade en ständigt växande köld. Han hade ej blott
sjelf kastat alla reformtankar öfver bord, utan äfven med
de flesta af sina kolleger ingått en öfverenskommelse, att
hela saken ej mer skulle vidröras. För att trygga landet
mot möjligheten af en fransk invasion hade han yrkat på
en stor tillökning i militärbudgeten. Om handelsfördraget
med Frankrike hade han yttrat sig i förlöjligande ordalag,
och den slutna omröstningen var föremål för hans ständiga
satir. För nonkonformisternas besvär, som ännu voro
verkliga nog, hade han mycket små sympatier, och för Irlands
intresserade han sig icke alls. För allt hvad principer heter
hade han en afgjord afsmak, och för den s. k. filosofiska
statskonsten hyste han ett suveränt förakt. Verkliga
förhållandet var, att Palmerston upphörde att vara statsman
i samma ögonblick han vände sig till den inre politiken.
När han var inrikesminister och sålunda tvungen att rikta
sin uppmärksamhet på sitt departements angelägenheter,
gjorde honom hans praktiska förstånd och energi till en
mycket duglig administratör. Men i regeln befattade han
sig mycket litet med Englands inre angelägenheter och
visste om dem föga eller intet. I många ämnen, som hvar
enda offentlig person anses böra känna till, var han
okunnig som ett barn. Med utrikespolitiken var han förtrogen,
dock endast den europeiska, ty de amerikanska förhållandena
voro honom så godt som alldeles obekanta, och nästan
ända till Richmonds fall trodde han fullt och fast, att
unionen aldrig skulle kunna återställas och att en skilsmässa
var det enkla och naturliga sättet att slita hela tvisten.
När han läste någonting annat än depescher, läste han
vetenskapliga afhandlingär, ty han intresserade sig lifligt för
några vetenskapsgrenar, men den nyare engelska litteraturen
agnade han mycket liten uppmärksamhet. I de kretsar, der
han helst rörde sig, talades nästan aldrig annat än
kontinentalpolitik, och en förtroligare bekantskap med Englands
egna inre frågor skulle der varit bortkastad. När derför
ingen särskild utländsk fråga upptog hans intresse och han

vände sin uppmärksamhet till England, var det helt
naturligt, att han i första rummet skulle sysselsätta sig med
frågan om landets tryggande mot yttre fiender. Lord
Palmerston handlade i noggrann öfverensstämmelse med sin
åsigt, att »menniskan är ett stridslystet djur», och han kunde
ej se någon bättre uppgift för engelsk statskonst än att
alltid hålla landet i ett sådant försvarsskick, att det kunde
afslå ett anfall från hvilken fiende som helst. Två af hans
mera betydande kolleger, Gladstone och sir George
Cornewall Lewis, hyste dock i denna punkt åsigter, som, om ej
helt och hållet, dock väsentligt afveko från hans egna.

Lord Palmerstons förkärlek för utrikespolitiken hade
just nu ett rikt fält för sig. England hade först och främst
några egna smärre förvecklingar. Ett allvarsamt uppror
utbröt på Nya Zealand. Vaikato-stammen, som bodde nära
Auckland på den norra ön, började mot kolonisterna en
rörelse, som snart växte till en allmän resning af hela
maori-folket. Maorierna äro en märkvärdigt intelligent
folkstam och lika skickliga arbetare som tappra krigare. De
voro i besittning af ett slags skrifkonst och kunde alla,
eller nästan alla, läsa och skrifva. Många af dem voro
vältalare och kunde utveckla en betydande diplomatisk
skicklighet. De slogos vid detta tillfälle så bra, att de
britiska trupperna ledo ett ganska allvarsamt afbräck vid
försöket att taga en med palissader befäst maoriby.
Slutligen blefvo dock naturligtvis maorierna besegrade.
Resningen hade sin orsak i en gammal tvist mellan kolonisterna
och infödingarne om besittningen af vissa jordsträckor. Det
var den gamla historien: kolonister som söka slå under sig
så stor jordrymd som möjligt, och infödingar som misstänksamt
bevaka sin hastigt försvinnande egendom. Händelsen
föranledde allvarsamma debatter i parlamentet. Nya
Zealands lagstiftande församling hade antagit lagar, som
konfiskerade vid pass nio millioner acres af infödingarnes
område och utrustade kolonialregeringen med någonting mycket
snarlikt oinskränkt makt att basta och binda. Regeringen
i hemlandet ville bispringa kolonisterna med statsgaranti
för ett lån på en million till betäckande af krigskostnaderna

eller koloniens andel af dem, och detta förslag föranledde
en liflig debatt i underhuset. Regeringen dref igenom sin
garantibill, dock ej utan många förklaringar från båda
sidorna af huset, att kolonisterna, som så lätt började tvister
med infödingarne, måste bereda sig på att sjelfva bära
kostnaderna för sin politik.

Oroligheter uppstodo äfven på Guldkusten i Afrika.
Några konungen af Ashanti tillhöriga slafvar hade tagit
sin tillflykt in på britiskt område, och guvernören i
Cape-Coast-kolonien ville ej utlemna dem. Våren 1863 gjorde
konungen hotande demonstrationer och närmade sig vår
gräns på 5 sv. mils afstånd. Guvernören, som tog för
gifvet, att ashantierna tänkte göra ett infall i kolonien, beslöt
förekomma rörelsen genom att sända en expedition in
på konungens område. Årstiden var illa vald, klimatet
mördande; ej ens de svarta trupperna från Vestindien
kunde uthärda det, utan började dö som flugor. Det
obetänkta företaget måste uppgifvas, och regeringen undgick
med knapp nöd ett misstroendevotum.

I Japan hade emellertid händelser inträffat, som äfven
ledde till skarpa debatter. En britisk undersåte vid namn
Richardson hade blifvit mördad i den engelska kolonien på
Japan och på en stor landsväg, som genom fördrag blifvit
öppnad för engelsmän. Mordet begicks af några klansmän
till prins Satsuma, en af de mäktiga feodalfurstar, som då
ännu i verkligheten delade makten med regeringen.
Händelsen tilldrog sig i september 1862. Upprättelse begärdes
både af den japanska regeringen och prins Satsuma.
Regeringen betalade den fordrade skadeståndssumman 100,000
pund och gjorde en ursäkt. Prins Satsuma uppfordrades
att betala 25,000 pund och se till, att mördarne befordrades
till straff. Han gjorde ingendera delen. Året derpå sände
derför öfverste Neale, Englands chargé d'affaires på Japan,
amiral Kuper med engelska flottan till Kagosima, Satsumas
hufvudstad, för att begära upprättelse. Kagosimas fästen
öppnade eld mot flottan; amiralen besvarade den med ett
bombardement, som lade större delen af staden i aska.
Lyckligtvis hade qvinnorna och barnen haft tid att komma

ut ur Kagosima, och förlusten af menniskolif var ej stor.
Hela affären fördömdes skarpt af många engelsmän, men
underhuset frikände med stor majoritet regeringen. Hon
gjorde ej heller något försök att rättfärdiga Kagosimas
förstöring, utan framstälde den endast som en nödfallsutväg
och ett verk af slumpen. Amiral Kuper, sade regeringen,
måste göra någonting, och sjelf anfallen, kunde han knapt
göra något annat än bombardera staden. Stadens uppbrännande
var en ren tillfällighet, för hvilken hvarken amiralen
eller regeringen kunde göras ansvarig. Satsuma
underkastade sig slutligen, betalade penningarna och lofvade
rättvisa. Men ännu flere mord och bombardement skulle
ega rum, innan vi kunde uppnå någonting liknande en
varaktig uppgörelse med Japan, och Japan sjelf var ej
långt ifrån en revolution, den plötsligaste, mest genomgripande
och efter utseendet fullständigaste, som ännu varit
sedd i folkens historia.

Under tiden hade vår regering blifvit invecklad i
svårigheter af farligare art, än några tvister i aflägsna
verldstrakter kunde bereda henne. En resning af mycket
allvarsam beskaffenhet utbröt i Polen. Den föranleddes af ryska
regeringens försök att qväfva den patriotiska rörelse, som
pågick i Polen, genom att till krigstjenst i armén pressa
alla de unga män i städerna, som misstänktes hysa
sympatier för rörelsen. Alla unga män som kunde flydde till
skogarna och slöto sig der tillsammans till beväpnade
skaror, som gåfvo ryssarne mycket att skaffa. Insurgenterna
kunde med en sådan lätthet och snabbhet skingra sig och
å nyo samlas, att det var mycket svårt att komma åt dem
och vinna någon verklig fördel öfver dem. Den österrikiska
gränsen var mycket nära, och insurgenterna kunde, när
de förföljdes af de ryska trupperna, gå öfver den och vända
om igen när de behagade för att börja sina guerilla-operationer
på nytt. Österrike var ej på långt när så ovänligt
mot de polska patrioterna som Preussen, och det var väl
bekant, att om de andra intresserade makterna kunde se
någon utväg till återställande af den polska nationaliteten,
Österrike för sin del ej skulle sätta sig deremot. Preussen

stod ännu i hög grad under ryskt inflytande och öfvertalades
eller tvangs att ingå en förhatlig konvention med
Ryssland, i kraft hvaraf de ryska trupperna skulle få förfölja
polska insurgentskaror in på preussiskt område.

Det var från första hörjan klart, att polackarne äfven
under de gynsammaste förhållanden ej skulle länge kunna
hålla ut mot Ryssland, om de lemnades åt sig sjelfva.
Deras plan gick ut på att med hvilka medel och till hvad
pris som helst hålla resningen vid makt, tills någon af
stormakterna förmåddes att intervenera. Och deras
förhoppningar i denna väg voro alls icke tomma inbillningar,
utan stödde sig på väl genomtänkta politiska beräkningar.
De voro till och med ett ögonblick mycket nära att
förverkligas. Kejsar Napoleon önskade ifrigt hjelpa dem
och lord Russeli icke mindre. Den polska saken var mycket
populär i England. Ryssland var hatadt och Preussen
ännu mer. I fråga om sympatierna för Polen fans ingen
partiskilnad. Åsigten att något borde göras för att hjelpa
polackarne räknade fullt ut lika många konservativa som
liberala anhängare. I öfverhuset talade lord Ellenborough
för Polen med poetisk och glödande vältalighet, medan
lord Shaftesbury från oppositionsbänkarna bränmärkte
Rysslands förfarande. Irlands katoliker voro lika varma för
Polens frihet som Londons arbetare. Bland hennes mest
framstående och energiska förfäktare i England voro Pope
Hennessy, en katolik och irländsk parlamentsledamot, samt
Edmond Beals, ledaren af en stor radikal förening i
London. Stora offentliga möten höllos, der Polens sak
förfäktades ej blott af folktalare, utan äfven af män med hög rang
och stort ansvar. Krig fordrades lika litet på dessa möten
som i underhuset, men det yrkades, att England, såsom en
af de makter, hvilka undertecknat Wienfördraget, skulle
i förening med andra stater uppfordra Ryssland att
erkänna det lilla mått af rättigheter, som genom detta fördrag
blifvit Polen tillförsäkradt. I Frankrike rådde den största
entusiasm för Polens sak, och kejsar Napoleon var beredd
att intervenera, om han kunde fä England med sig. Detta
syntes ett ögonblick ej omöjligt. Lord Russell gick till och

med så långt, att han i samråd med Frankrike och Österrike
uppsatte och afsände till Petersburg en not, der han
i sex punkter uppdrog hufvudlinierna till ett pacifikationssystem
för Polen. De sex punkterna voro: fullständig
amnesti; en nationalrepresentation; särskild polsk
förvaltning för konungariket Polen; full samvetsfrihet och
upphäfvande af alla på den katolska kulten lagda band;
erkännande af polska språket som officielt språk, samt
upprättande af ett regelbundet rekryteringssystem. Det
var ett ögonblick en nästan allmän tro, att om Ryssland
afvisade dessa förslag, England, Österrike och Frankrike
skulle med vapenmakt tvinga det att antaga dem.

Det visade sig dock snart, att det ej skulle bli någon
intervention. Lord Palmerston gjorde hela planen om intet.
Han sympatiserade visserligen ej med Ryssland, men han
hade vid denna tid fattat ett djupt misstroende till kejsar
Napoleon. Han var öfvertygad, att hufvudskälet till
kejsarens lifliga intresse för saken var utsigten att kunna
bemäktiga sig Preussens Rhenprovins under förevändning att
tvinga det att förbli neutralt i kampen med Ryssland, eller
att straffa det, om det stälde sig på Rysslands sida. Lord
Palmerston ville ej lyssna till ett af kejsaren gjordt förslag
om en identisk not till Preussen rörande konventionen
med Ryssland. Det blef snart bekant, att England beslutit
att ej deltaga i någon plan till väpnad intervention, och
från detta ögonblick antog Ryssland en ton af öppet förakt.
Franske kejsaren ville och kunde ej ensam taga något
aktift steg, och furst Gortschakoff rådde i höfliga ordalag
England att sköta sina egna angelägenheter och ej uppmuntra
rörelser i Polen, som endast vore ett verk af »den
kosmopolitiska revolutionen». Från detta ögonblick tillät ej
Österrike, att dess gräns längre gjordes till operationsbas mot
Ryssland, och resningen var nu lemnad helt och hållet åt
sig sjelf. Hon höll sig dock ännu en tid uppe med
förtvinans mod, men slutet var säkert. Ryssarne utförde sina
pacifikationsåtgärder med obeveklig hand. Hudflängning,
arkebusering och hängning af så väl qvinnor som män hörde
till ordningen för dagen. Massor af fångar sändes till

Sibirien. Polen var krossadt. Englands intervention hade
endast skadat det. Den hade drifvits tillräckligt långt att
reta förtryckaren, men ej tillräckligt långt att vara till
minsta gagn för de förtryckta.

Englands politik i den polska frågan hade till följd
en viss afkylning i förhållandet mellan kejsar Napoleon
och engelska regeringen. Detta visade sig äfven tydligt,
när en liten tid derefter tvisten om Schleswig-Holstein
uppstod mellan Danmark och tyska förbundet. Schleswig,
Holstein och Lauenburg voro Danmark tillhöriga
hertigdomen. Holstein och Lauenburg voro till sin befolknings
nationalitet rent tyska, likaså en stor del af Schleswig, i
synnerhet den södra. Det kan ej vara något tvifvel om,
att tyska folket djupt intresserade sig för sina landsmän
i de båda hertigdömena. Det var endast naturligt, att
ett stort folk skulle vara obenäget att se så många af
sina landsmän, alldeles invid sin egen gräns, lyda under
en främmande konung. Tysklands och Danmarks anspråk
voro i det närmaste oförenliga.

Preussens angelägenheter befunno sig nu i händerna
på en stark man, en af de starkaste som nyare tider
frambragt. På en gång djerf och förslagen som Cavour, kunde
Bismarck redan nu bjuda öfver en makt, som aldrig stått
till Cavours förfogande. Europa hade ännu ej lärt sig fullt
uppskatta den underbara förening af egenskaper, som skulle
göra sin egare så ryktbar och blifva en upplösande kraft
i Tyskland och öfverhufvud i hela den europeiska
kontinentens gamla häfdvunna system. Hittills hade verlden i
hr von Bismarck endast sett en fanatisk reaktionär, en
förening af slagskämpe och narr. Den schleswig-holsteinska
frågan fick från det ögonblick hon upptogs af Bismarck en
för Danmark mycket allvarsam karakter. Han hade från
första stunden fast beslutit, att hertigdömena skulle
införlifvas med Preussen. Kriget blef oundvikligt. Österrike
och Preussen ingingo för ändamålet en öfverenskommelse,
och Danmark, ett af verldens minsta och svagaste konungariken,
fann sig inveckladt i en strid med Österrike och

Preussen i förening. Den lille danske David hade utmanat
ej en Groliath, utan två på en gång.

Hade då danskarne och deras regering rent af mist
förståndet? Alldeles icke. De visste väl, att de ej ensamma
kunde hålla ut mot de båda tyska stormakterna; men de
räknade på Europas och. särskildt på Englands hjelp. Lord
Russell hade mycket ofta i otaliga depescher gifvit danska
regeringen förträffliga råd. Han hade förklarat, att om
Danmark ej följde dessa råd, skulle England ej kunna
komma till dess bistånd, om det anfölles af tyskarne.
Danmark tolkade detta helt naturligt som en försäkran, att om
det följde Englands råd, det kunde räkna på dess beskydd,
och det fäste det britiska kabinettets uppmärksamhet på,
att det just af denna orsak noga följt de af England gifna
råden. När kriget närmade sig, hade lord Palmerston
yttrat i underhuset, att om något försök gjordes att
våldföra Danmarks rättigheter och inkräkta på dess
sjelfständighet, skulle de som gjorde försöket erfara, att de ej hade
med Danmark allena att göra. Dessa ord förklarades
sedermera endast haft en profetisk betydelse och blott
uttalat lord Palmerstons enskilda åsigt, att för den
händelse Danmark anfölles, Frankrike eller Ryssland eller
någon annan stat sannolikt skulle vara nog ädelmodig
att komma till danskarnes hjelp. Men när orden uttalades,
föll det ingen in att så tolka dem. Alla trodde, att lord
Palmerston talat å engelska regeringens och engelska
folkets vägnar.

Danskarne litade med tillförsigt på Englands hjelp.
De vägrade antaga de vilkor Tyskland ville pålägga dem.
De rustade sig till krig. Allmänna meningen i England
var så godt som enhälligt på Danmarks sida. Man kan
med trygghet säga, att af sex personer fem voro för att
England genast skulle draga svärdet till dess förmån. Och
äfven af denna lilla minoritet mot kriget hyste de allra
flesta sympatier för danskarne. Många skäl bidrogo till
denna stämning. Österrike var ej populärt i England, och
Preussen var rent af hatadt. Prinsen af Wales hade 1863
förmält sig med prinsessan Alexandra, en dotter till

konungen af Danmark. Hennes ungdom, skönhet och intagande
väsen hade gjort henne mer populär, än någon utländsk
prinsessa förut varit i England. Och hennes popularitet
kom äfven hennes fädernesland till godo. Ej ringa blef
derför den allmänna misstämningen i landet, när det blef
bekant, att danskarne skulle lemnas åt sig sjelfva och
England ej sträcka ut ett finger för att hjelpa dem. Lord
Russeli var ett ögonblick benägen att intervenera till
Danmarks understöd, om Frankrike ville göra gemensam sak
med England, och han gjorde franska regeringen ett förslag
i denna riktning. Kejsar Napoleon gaf dock ett afböjande
svar. Han hade blifvit stött öfver Englands vägran att till
sammans med Frankrike hjelpa Polen mot Ryssland, och
det var nu hans tur att säga nej. Det återstod derför
ingenting annat att göra än att låta danskarne på egen hand
utkämpa sin strid bäst de kunde.

Danskarne slogos med mycken tapperhet, men de voro
orimligt underlägsna i antal och deras vapen fullkomligt
odugliga att mäta sig med deras mäktiga fienders. Det
preussiska tändnålsgeväret visade i detta fälttåg för första
gången sin fruktansvärda verkan och gjorde snart alla
danskarnes försök till motstånd ytterst hopplösa. De måste
draga sig tillbaka och förlorade den ena efter den andra
af sina fästningar. Väl vunno de en sjöseger öfver österrikarne
utanför Helgoland, och underrättelsen härom väckte
i England en obeskriflig entusiasm. Men kampen var i
sjelfva verket redan förbi och utgången gifven. Engelska
regeringen gjorde ifriga ansträngningar för att medla fred och
lyckades slutligen förmå de krigförande att samtycka till en
vapenhvila, på det en konferens af stormakterna måtte kunna
sammanträda i London. Konferensens öfverläggningar ledde
ej till något resultat. Eget nog, var det danskarne sjelfva
som till sluts afvisade all kompromiss. Kriget bröt ut på
nytt. Fiendtligheterna varade dock denna gång endast
helt kort. Danska regeringen sände konungens broder prins
Hans direkt till Berlin för att underhandla om fred, och
fredsvilkoren voro snart uppgjorda. Ingenting kunde gerna
vara enklare. Danmark uppgaf allt som det kämpat för

och gick till och med in på att ersätta en del af de kostnader,
som de tyska makterna ådragit sig genom besväret
att tukta det. Hertigdömena öfverlemnades åt de allierade.
Dermed var dock ännu ej afgjordt, hvilken af dem skulle
bli egare till de afträdda provinserna. För denna frågas
afgörande kräfdes ett nytt krig, som tillika skulle afgöra
några ännu vigtigare frågor af rent tyskt intresse.

Engelska regeringens handlingssätt i denna fråga
kunde tydligen ej få passera oanmärkt. I båda
parlamentshusen väcktes också ett klandervotum mot
regeringen. I öfverhuset, der resolutionen i lord Derbys
frånvaro föreslogs af lord Malmesbury, antogs den med en
majoritet af nio röster. Detta inverkade dock ej synnerligt
på regeringen; i öfverhuset fans alltid en torymajoritet. I
underhuset fick emellertid saken ett långt allvarsammare
utseende. Den 4 juli 1864 föreslog Disraeli sjelf
resolutionen, som uttalade ett fördömande af regeringens
handlingssätt. Underhuset, hette det i resolutionen, kan ej annat
än beklaga, att den politik, som följts af hennes majestäts
regering, på samma gång den ej förmått genomföra hennes
högt uttalade syfte att upprätthålla Danmarks integritet
och sjelfständighet, försvagat detta lands berättigade
inflytande i andra hufvudstäder och dermed äfven minskat
garantierna för freden. Disraelis tal var fyndigt och slående.
Regeringen gjorde intet allvarsamt försök att rättfärdiga
alla sina åtgärder. Hon omfattade med begärlighet det
tillfälle att komma ifrån hela saken, som erbjöds henne
genom ett af Kinglake föreslaget amendement, hvilket endast
uttalade den tillfredsställelse, hvarmed huset erfarit, »att
hennes majestät i sakernas nuvarande ställning funnit
lämpligt att ej skrida till någon väpnad intervention i det krig,
som nu pågår mellan Danmark och de tyska makterna».
Som man ser, utgjorde amendementet ej något svar på
Disraelis anklagelse. Det uttryckte endast husets
belåtenhet öfver, att England ej skulle bli inblandadt i kriget.
Men lord Palmerston hade ett mycket praktiskt sätt att
uppfatta alla frågor. Han var med O'Connell af den åsigten,
att utslaget är det väsentliga i en domstolsförhandling.

Han visste, att han ej kunde få det utslag han önskade,
om han uteslutande hölle sig till de af Disraeli berörda
frågorna, men deremot förtvinade han alls icke att kunna
erhålla det genom en hänvisning till sin förvaltning i dess
helhet.

Hans tal, som afslutade debatten, var ett mästerstycke,
ej af vältalighet, ej heller af politisk bevisning, men af
praktisk parlamentstaktik. Han talade, som han brukade,
utan tillhjelp af en enda anteckning. Det var ett i sanning
högst märkvärdigt skådespel att se denne åttioåring sålunda
i det växande morgonljuset med sitt lätt flytande föredrag,
som ej tycktes kosta honom den minsta ansträngning, hålla
sina åhörare i en oupphörlig spänning. Han uppehöll sig
endast ett ögonblick vid de särskilda frågor, som stodo i
samband med Disraelis resolution, och öfvergick strax till
en lång återblick på hela sin förvaltning. Han talade som
om denna resolution innebure en anklagelse mot regeringen
för hela dess inrikespolitik. Han uppräknade med
triumferande stolthet alla de lysande saker Gladstone utfört i
skattereduktion. Han tillade sig förtjensten af handelsfördraget
med Frankrike och andra åtgärder, för hvilka
han vid tiden för deras vidtagande knappast ens låtsat
intresse. Han stälde sitt tal direkt till frihandelsvännerna,
till dem som nitälskade för sunda finanser och varubytets
frihet. Den reguliera oppositionen, visste han väl, skulle
rösta emot honom, liksom han visste, att ministerens
reguliera anhängare skulle rösta för honom. Ingenting kunde
ändra dessa båda partiers handlingssätt. Men de längre till
venster stående liberala, de män som Palmerston troligen
i sitt hjerta föraktade som räknekarlar och nationalekonomer,
dessa kunde möjligen taga intryck af hans tal. Till
dem vände han sig nu också. Kan visste, att Gladstone
var den ende af ministerens ledande män, till hvilken de
hade fullt förtroende, och det var på Gladstones verk han
stödde sitt försvar.

Hans tal sade i tydliga ord: »om I rösten för Disraelis
resolution, så drifven I med det samma ut Gladstone ur
regeringen  och gifven tories, som ej begripa det minsta af

frihandeln och som bekämpade franska handelstraktaten,
ett tillfälle att förstöra allt hvad han gjort». Ej så få af
Palmerstons åhörare visade stund efter annan någon
otålighet. »Hvad har detta att göra med den föreliggande
frågan?» mumlades från mer än en bänk. Det hade i sjelfva
verket mycket att göra med denna fråga. Den fråga, som
huset verkligen hade sig förelagd, var nämligen denna:
»skall Palmerston stanna qvar, eller skall han gå sin väg
och tories i stället komma till makten?» När man skred
till votering, räddades Palmerston med en majoritet af
sexton röster. Det var visserligen icke någon synnerligt
lysande seger, men det var dock en seger. Om de konservativa
i kapplöpningen om makten blefvo efter med en fotslängd
eller med en mil, kom för Palmerston på ett ut. Hufvudsaken
var, att de blefvo efter. Deras nederlag gaf honom
säker besittning af makten för den återstående delen af hans
lif. Segern, sådan den nu var, vans hufvudsakligen genom
hans egen själsnärvaro, energi och fyndighet, genom den
skicklighet, hvarmed han undvek den fråga, som verkligen
förelåg till behandling, och som stöd för sitt anspråk på
frikännande åberopade sig på tjenster, dem ingen tänkte
bestrida.

Detta var det sista stora tal lord Palmerston höll, sista
gången han måste försvara sig inför underhuset. Talet var
värdigt det kritiska ögonblicket och åtminstone i artistisk
mening förtjent af framgång. Det uppfylde helt och hållet
sitt ändamål. Det hade inga briljanta ställen och saknade
äfven den minsta fläkt af lyftning i tanke. Det gjorde
sig ej mödan att lysa med några höga grundsatser och
syften. Det innehöll ej en enda mening, som någon, sedan
det kritiska ögonblicket var förbi, skulle vårdat sig om att
minnas. Men det uträttade, hvad en stor vältalighet ej
skulle förmått åstadkomma, hvad en stor talare må hända
just genom sitt snille och sin talarkonst endast skulle
äfventyrat: det fångade de vankelmodiga och vann voteringen.

Det är omöjligt att taga ens den ytligaste kännedom
om Englands politiska historia utan att öfverraskas af den

märkvärdiga regelbundenhet, hvarmed hon styres af lagen
för aktion och reaktion. Ebb och flod följa ej hvarandra med
större regelbundenhet och visshet än faserna i denna politiska
vexelrörelse. En tid af politisk lifaktighet skall med
visshet följa på en tid af politisk dvala. Reaktionen mot det
inre reformarbetet var i full gång under de tidigare åren
af lord Palmerstons styrelse. I den inre politiken och i
alla frågor som ej berörde finanserna och handelslagstiftningen
var Palmerston en konservativ minister. Han var
sannolikt i det hela mer uppburen inom oppositionen
än inom sitt eget parti. Ej få af de konservativa
godsegarne skulle med glädje sett, om han kunnat förbli
premierminister för alltid. Många af dem, som med
karakteristisk partitrohet röstade för Disraelis klandervotum, gladde
sig i hemlighet åt att Palmerston kom oskadd ur leken.
Men med årens lopp visade sig allt tydligare tecken till
en kommande och oundviklig reaktion. Ett af de mest
slående bland dessa tecken låg i den ställning, som intogs
af Gladstone. Sedan någon tid hade Gladstone allt
tydligare anslutit sig till de åsigter, som förfäktades af de
längre till venster stående liberala. Dessa voro sjelfva
delade i två fraktioner, som nästan i alla frågor handlade
gemensamt, men för öfrigt voro af mycket skiljaktig karakter,
och det var Gladstones lycka, att han med sina sympatier
kände sig lika mycket dragen till båda. Till Manchesterskolans
män drogs han naturligtvis af sina nationalekonomiska
åsigter och sin likstämmighet med dem i alla frågor,
som rörde finanserna och handelns frihet. Men de liberala
af Manchesterskolan voro för non-intervention i
utrikespolitiken, och de voro det af sympati ej mindre än af
grundsats. Den andra fraktionen af de liberalas venstra
flygel gick i sina sympatier för de liberala rörelserna på
kontinenten stundom ända till fantasteri. Gladstone stod
i förbindelse med de liberala rörelserna på kontinenten
liksom med de engelska frihandlarne och nationalekonomerna.
Han var derför väl egnad att utgöra en föreningslänk
mellan båda de liberala fraktionerna i England och
räcka en hand åt hvardera. Under debatten om de italienska

frågorna 1860 och 1861 hade han kraftigt häfdat den
italienska enhetens och frihetens sak.

Våren 1864 kom Garibaldi på ett besök till England
och mottogs i London med ett utbrott af entusiasm, hvars
like ej varit sedd der sedan Kossuth första gången for
utför Cheapside och måhända ej ens då. I början höllo sig
nästan alla partiernas ledande män, med undantag af
Gladstone, på afstånd. Gladstone var en af dem, som först och
hjertligast helsade Garibaldi välkommen. De flesta af de
liberala ledarne funno nu helsosammast för sin popularitet
att taga sig an Garibaldi. Men när de konservativa
ledarne sågo det, började äfven de i sin tur tänka öfver, om
det så nära inpå de nya valen vore rätt klokt att hålla sig
på afstånd, och så störtade sig äfven de in i den allmänna
Garibaldi-entusiasmen. Och deras exempel följdes af hela
aristokratien. Folkmassan på gatorna var fullkomligt
uppriktig. En del hurrade för Garibaldi, emedan de hade en
dunkel föreställning om att han någonstädes, de visste ej
rätt hvar, slagits tappert, andra, och måhända flertalet,
emedan de fått i sitt hufvud, att han var en fiende till påfven.
Deremot voro de högre klassernas sympatier till stor del
konstlade. Hela saken slutade med en häftig tvist mellan
aristokratien och demokratien, och Garibaldi förmåddes på
ett eller annat sätt vända om till sin ö. Gladstone var en
af de få bland de ledande männen, hvilkas sympatier voro
fullt uppriktiga, och hans uppträdande i denna sak gjorde
honom till en stor gunstling hos de radikala.

Gladstone hade gifvit andra tecken till en tydlig benägenhet
att helt och hållet lemna det konservativa, ja till
och med det peelitiska lägret och öfvergå till de radikala
reformvännernas led. Den 11 maj 1864 väckte en enskild
ledamot motion i underhuset om nedsättning af valcensus
i städerna från 10 till 6 punds inkomst. Under debatten
öfver motionen afgaf Gladstone en märklig förklaring. Han
påstod, att de som ville utesluta fyrtionio femtiondedelar
af de arbetande klasserna från rösträtten voro skyldiga
att bevisa, att dessa klasser genom oförmåga och dåligt
uppförande vore ovärdiga att komma i åtnjutande deraf. »Jag

påstår», upprepade han, »att hvar och en, som ej är
personligt oduglig dertill och som utan fara för staten kan
ombetros med en sådan rättighet, bör komma i åtnjutande af
konstitutionens förmåner». Billen förkastades, men
Gladstones tal gaf debatten och tillfället en vigt, som ej lätt
kan öfverskattas. Deremot förfäktade alla konservativa
hufvuden utan afseende på partifärg den åsigten, att
bevisningen af en sådan reforms nödvändighet ålåge dem, som
fordrade en utsträckning af rösträtten till sin fördel. De måste
visa, förklarade de, att en befallande politisk nödvändighet,
en omätlig klar och tydlig, nationel och politisk vinst
fordrade denna eftergift. Blotta det förhållandet, att de
önskade rösträtt och vore dugliga att utöfva den, borde ej ha
något inflytande på frågans afgörande. Gladstones sätt att
uppfatta frågan väckte entusiasm å ena sidan, bestörtning
och förbittring å den andra. Strax i början af den
följande sessionen föreslog Dillwyn, en energisk och ihärdig
reformvän, en resolution med förklaring, att den irländska
statskyrkans tillstånd vore otillfredsställande och fordrade
hennes majestäts regerings skyndsamma uppmärksamhet.
Gladstone talade i frågan och uppdrog en jemförelse
mellan den engelska ock irländska statskyrkan, visande, att
den senare endast tillgodosåg de religiösa behofven hos en
åttondedel eller niondedel af Irlands befolkning. Alla
radikala reformvänners ögon började derför vända sig till
Gladstone, såsom den blifvande reformministern både i kyrka
och stat. Från samma ögonblick blef han äfven i alla
nyhetsfiendtliga konservativas ögon ett föremål för misstroende,
ja, nästan för afsky.

Emellertid hade många förändringar inträffat i Englands
sociala och politiska lif. Många framstående män gingo
bort under de år lord Palmerston nästan enväldigt herskade
i underhuset. Bland dem böra vi i främsta rummet nämna
en man, som ej var politiker och hvars död på intet vis
berörde partiernas intressen och utsigter. Från frågorna
rörande utrikespolitiken och en möjlig intervention i den
danska tvisten drogs engelska folkets uppmärksamhet genom
en händelse, som inträffade julaftonen 1863. Denna dag

blef det öfver hela London bekant, att »Vanity Fairs»
författare aflidit. Thackeray dog plötsligt i det hus i
Kensington, som han nyligen uppfört åt sig i stilen från denna
drottning Annas period, som han älskade och så ypperligt
skildrat. Han var ännu i sina mannaårs fulla kraft; ingen
hade väntat, att hans bana så snart skulle sluta. Den hade
ej i något hänseende varit en lång bana. Framgången hade
något sent kommit till honom, och han fick endast en kort
tid njuta af den. Han hade beredt sig ett rum i de
engelska romanförfattarnes främsta led, vid sidan af Fielding
och Goldsmith, miss Austen och Dickens. Han hade varit
skriftställare och knappast någonting annat; med politik
och politisk journalism hade han endast mycket litet
befattat sig. Ett ögonblick greps han visserligen af en
plötslig ärelystnad att komma in i underhuset, och vid 1857 års
val framstälde han sig verkligen som kandidat för Oxford
mot Cardwell. Han blef ej vald och tycktes uppfatta sitt
nederlag som en antydan, att han för framtiden gjorde bäst
att hålla sig till sin rätta kallelse, skriftställeriet. Han
ville gå tillbaka till sitt skrifbord, sade han godlynt, och
han höll ord. Det är ej sannolikt, att han skulle lyckats
på den parlamentariska banan. Han hade ingen talargåfva
och var mycket litet intresserad af partipolitikens detaljer.
Hans politiska åsigter voro mer känslor än öfvertygelser.
Det är visserligen ej sant, att parlamentarisk framgång är
oförenlig med literär utmärkelse: Macaulay och Grote och
två af Thackerays bröder i den sköna literaturen, Disraeli
och Bulwer, kunna anföras som helt färska exempel på det
motsatta förhållandet. Men de voro män, som hade ett
alldeles särskildt politiskt syfte eller älskade det politiska
lifvet och endast följde sin stjerna, när de sökte plats i
underhuset. Thackeray hade ingen sådan kallelse och skulle
i en parlamentsdebatt varit lika litet på sin plats som en
målare eller musiker. Han behöfde ej eftersträfva
parlamentarisk ryktbarhet, och det låg sanning i det yttrande
som fäldes, när underrättelsen om hans nederlag i Oxford
hann London, att öfver- och underhus tillsammans ej skulle
kunnat frambringa »Barry Lyndon» och »Pendennis». Hans

tidiga bortgång väckte saknad ej blott i hans fädernesland,
utan äfven i hela den civiliserade verlden. Den fördystrade
julglädjen för nationer. Men om Thackeray dog för tidigt,
var det endast för tidigt för hans familj och hans vänner.
Hans rykte var betryggadt. Han skulle svårligen, om han
fått lefva aldrig så många år till, kunnat lägga en tum till
sin literära längd.

En hel grupp af statsmän hade i förtid gått bort. Sir
James Graham hade aflidit efter flere års lugn, ännu en
celebritet i underhuset, men ej mycket känd af allmänheten
utanför det. Ett af hans sista tal i parlamentet var öfver
1860 års kinesiska krig. Den sista dagen af 1861 års
session, när nästan alla de andra ledamöterna lemnat huset,
stannade han en stund qvar och talade med en vän och
f. d. kollega. När de skulle skiljas, uttryckte sir James i
munter ton sin förhoppning, att de skulle träffas nästa
sessions första dag på samma plats. Men Graham dog i
oktober. Sidney Herbert hade dött några månader förut
samma år, sedan han blifvit upphöjd till peer som lord
Herbert of Lea. Han hade gått in i lordernas hus, emedan
hans vacklande helsa gjorde det omöjligt för honom att
uthärda det uppslitande lifvet i underhuset, men han å
andra sidan hängde så fast vid politiken och det offentliga
lifvet, att han ej kunde förmå sig att draga sig tillbaka
och lefva i lugn. Han var en man med stor begåfning och
ansågs för ett premierministerämne. Hans väsen var i
hög grad behagligt och förbindligt, han var en utmärkt
administratör och egde som talare en mycket stor förmåga
att öfvertyga. Man hörde honom aldrig deklamera; han
gjorde aldrig ens ett försök att vara hvad man vanligen
kallar vältalig; men hans tal flöt med en synnerligt lycklig
förening af kraft och smidighet; hvart enda argument
träffade, och hvar enda stöt hade lättheten af en österländsk
fäktares lek med värjan. Han hade en hög samhällsställning
och var i alla afseenden vuxen första platsen inom
regeringen. Vid sin död var han endast femtioett år.

Landet såg en tid i sir George Lewis en blifvande
premierminister, men äfven han gick bort i förtid. Han

dog två år efterN sir James Graham och Sidney Herbert
vid femtiosju års ålder. Lord Elgin var död, så var äfven
lord Canning, och lord Dalhousie hade redan legat flere år
i grafven. Hertigen af Newcastle dog 1864. Ej heller få
vi glömma att omnämna kardinal Wisemans död den 15
februari 1865. Han hade öfverlefvat det allmänna anskri,
som en tid höjdes mot honom i England. Det var en tid,
då hans blotta namn skulle kunnat sätta det gamla
no-popery-ropet i gång från alla Englands predikstolar; nu
dog han aktad och beundrad öfverallt i landet som en
man med stor talent och lärdom.

Alla dessa män gingo bort från skådeplatsen under
tiden som förflöt mellan det stora amerikanska inbördeskrigets
början och slut, och samma krig var knapt till ända
förr än Richard Cobdens stoft nedbäddades i en stilla
kyrkogård på landet i England. Cobden besökte i november 1864
sina kommittenter i Rochdale och talade på ett stort
folkmöte i frågorna för dagen med sin vanliga lätthet och
kraft. Det var Cobdens sista tal. Han kom ej upp till
London förr än i mars 1865. Han hade redan förut under
vintern lidit af strupkatarr, och dagen då han reste var
kölden så stark, att hans halsåkomma förvärrades.
Krafterna sjönko hastigt, och han dog den 2 april. Scenen i
underhuset följande afton var mycket gripande. Lord
Palmerston och Disraeli talade båda om Cobden med djup
rörelse och sympati, men de få och brutna ord Bright
yttrade voro den vackraste minnesskrift vänskapen kunde rista
på en stor och ädel menniskas graf.

Det liberala partiet fann sig gå mot nya allmänna val
med betänkligt glesnade led. Regeringen hade lidit många
svåra förluster, och ej endast genom döden. En af hennes
inflytelserikaste medlemmar lordkanslern lord Westbury
hade nedlagt sitt embete i följd af en votering i
underhuset. Lord Westbury hade skaffat sig många fiender.
Han var en man med stor förmåga och kraft, i hvars natur
det ej låg att visa synnerlig aktning för yttre former och
underlägsna hufvuden. Hans karakter brast i moralisk
värdighet. Han hade en ytterst skarp tunga; i konsten att

Säga sarkasmer hade han sannolikt ej sin like i underhuset,
och när han tog inträde i öfverhuset, kom han de stela
och högtidliga peererna att blekna af häpnad genom det
skonslösa sätt, hvarpå han använde sin farliga gåfva. Den
bitande ironien i hans tal skärptes ännu mer genom den
synnerliga blidhet i rösten, hvarmed han framförde äfven
sina bittraste ord. Med ett ansigte strålande af idel
välvilja, med halft tillslutna ögon som ett medeltidshelgons,
med en dämpad, honungsljuf stämma brukade lordkanslern
utslunga en ström af sarkasmer, frätande som en giftig
syra. En sådan man skulle naturligtvis skaffa sig många
fiender, och den tid kom när de fingo hugg på honom. Han
hade vid bortgifvandet af tjenster visat slapphet i
grundsatser. Så hade han gifvit en af öfverhusets tjenstemän
afsked med pension, oaktadt han visste, att en svår
anklagelse hvilade öfver honom för hans sätt att sköta ett annat
offentligt embete, och lord Westbury hade utnämt sin egen
son till den sålunda ledigblifna platsen. Det såg alltså ut,
som lordkanslern hade pensionerat en statens embetsman,
som befann sig under åtal, för att bereda en plats åt sin
egen son.

Frågan upptogs af underhuset och olyckligtvis af en
häftig motståndare till regeringen. Den 3 juli 1865
föreslog Ward Hunt ett formligt klandervotum mot lordkanslern.
Huset antog ej resolutionen, hvilken skulle bränmärkt
kanslerns handlingssätt som »i hög grad klandervärdt och
egnadt att väcka missaktning mot det sätt, hvarpå statens
högsta embeten skötas». Det antog emellertid ett amendement,
som, på samma gång det frikände lord Westbury från
beskyllningen att ha handlat af egennyttiga bevekelsegrunder,
förklarade, att pensionens beviljande röjde slapphet
och brist på nödig varsamhet i kanslerns sätt att vårda det
allmännas intressen. Regeringen var ur stånd att bekämpa
denna resolution. Lord Palmerston gjorde sitt bästa för
att rädda lordkanslern, men allmänna meningen i huset var,
att ordalagen i resolutionen alls icke voro för skarpa, och
regeringen måste böja sig för den. Lordkanslern ingaf
genast sitt afsked. Han hade i sjelfva verket intet annat

val. Regeringen förlorade i honom en man med ovanlig
duglighet och kraft. Efteråt tyckte många, att han blifvit
behandlad med väl mycken stränghet. Han skulle måhända
sjelf blifvit ej så litet öfverraskad, om han hört alla de
välvilliga yttranden, som fäldes om honom.

En politisk reaktion stod tydligen för dörren. Fem år
hade nu gått sedan lord John Russell framlade sin
reformbill, och fem år kunna i medeltal anses motsvara den
politiska strömmens ebb och flod. Parlamentets upplösning
var nära för handen. Lord Derby yttrade mycket träffande
om trontalet vid 1865 års session, att det vore ett passande
farväl från en ålderstigen minister till ett döende parlament.
Parlamentet hade tillryggalagt sin bestämda bana. Det
hade utfört det sällsynta konststycket att lefva sin tid ut
och dö en naturlig död. Den 6 juli 1865 upplöstes parlamentet.

Det första slaget stod i Londons city, och de liberala
vunno alla platserna. Pyra liberala valdes. I Westminster
fick striden en viss märkvärdighet. Westminsters valkrets
hade alltid haft den hedrande ärelystnaden att vilja bland
sina representanter räkna åtminstone en man af betydenhet.
Mill öfvertalades att lemna sin lugna fristad i Avignon och
mottaga kandidaturen för Westminster. Han utfärdade en
adress, der han framlade sina välbekanta politiska åsigter.
Han förklarade sig dock ej kunna taga sig an sina
kommittenters lokala angelägenheter, liksom han af grundsats
ej ville bestrida någon del af valkostnaderna. Det ansågs
som ett något djerft experiment att uppställa en sådan man
som Mill bland kandidaterna för en folklig valkrets. Hans
åsigter voro radikala. Man visste, att han ej tillhörde
någon kyrka eller någon religiös bekännelse. Han var en
filosof, och engelska politiska organisationer tycka ej om
filosofer. För sina landsmän i allmänhet var han så godt
som alldeles okänd. Intill det ögonblick, då han trädde
fram som ledare för agitationen till förmån för Nordens
sak, hade han, så vidt vi ha oss bekant, aldrig varit sedd
på någon engelsk politisk platform. Äfven af Westminsters
valmän hade högst få sett honom före hans kandidatur.

Många hade hittills gjort sig den föreställning, att han var
en snillrik författare, som lefvat för länge sedan. Han
troddes hvarken ha lust eller fallenhet för det parlamentariska
lifvet. Några få visste, att han mer än tio år förut
fått sig erbjuden kandidaturen för ett irländskt grefskap,
men afböjt anbudet. Det var vid den tiden, då hans
anmärkningar rörande det irländska arrendesystemet och
Irlands tillstånd i allmänhet hos många irländare väckt på
en gång glädje och förvåning — glädje och förvåning öfver
att finna, att en kall engelsk filosof och nationalekonom
kunde så rättvist och högsinnadt bedöma irländska förhållanden
och med ett så oförfäradt mod uttala hvad han tänkte.

Sedan den tiden troddes han ej ha någon benägenhet
för det parlamentariska lifvet, och vi tro ej heller, att något
allvarsamt försök sedan dess gjorts att locka ut honom ur hans
tillbakadragenhet. På den tanken föll nu emellertid mr
James Beal, en populär politiker i "Westminster, och han
lyckades till den grad öfvertyga Mill, att det vore hans
medborgerliga pligt att ej undandraga sig förtroendet, att
Mill slutligen ej ansåg sig med godt samvete kunna vägra.
Mill var en af detta lilla antal menniskor, som endast
behöfva öfvertygas, att en sak åligger dem som medborgerlig
pligt, för att de genast skola gripa sig an dermed, hur
obehagligt det än må förefalla dem och hur många förträffliga
ursäkter de än kunna anföra för att välta öfver den på
andra. Han hade skrifvit saker, som väl kunde göra
honom tveksam, huruvida det var så alldeles klokt att
uppträda som kandidat i en valkrets, der de röstegande till
stor del utgjordes af män ur folket. Man visste, att han
var rationalist, och många af hans politiska åsigter föreföllo
vanligt folk ej stort bättre än grillfängerier, ja, rena
galenskaper. Han hade yttrat i en af sina böcker, att de
arbetande klasserna i England ej vore så noga med sanningen.
Han måste nu uppträda på valmöten inför larmande
folkmassor, der allt hvad han skrifvit eller sagt kunde göras
till ämne för frågor och beskyllningar, medan hans fiender
kunde vränga och tyda hvarje förklaring till hans nackdel.
En person med sjelfständiga åsigter och som ej tvekat att

ändra sina åsigter, när han ansåg dem oriktiga, befinner sig
på ett valmöte i en mycket ofördelaktig ställning. Han
får der erfara, hvad det vill säga att ha skrifvit böcker och
ha fiender. Mill segrade öfver alla dessa svårigheter genom
rättframhet och mod. På ett möte, som hufvudsakligen
bestod af arbetare, tillspord om han verkligen yttrat, att
de arbetande klasserna ej voro så nogräknade med
sanningen, svarade han utan omsvep: »Ja, jag har sagt det», ett
öppet och oförskräckt medgifvande utan det minsta försök
till förmildring. Manligheten och öppenheten i svaret slog
an på det manliga sinnet hos de arbetare, som lyssnade
till honom. Här hade de framför sig en ledare, som aldrig
skulle tveka att säga dem sanningen. De helsade svaret
med väldiga bifallsrop, och Mill valdes till ledamot för
Westminster med en majoritet af ett par hundra röster öfver
den konservative kandidaten.

Många andra tecken visade tydligt, att den politiska
strömmen vändt sig till de liberala åsigternas fördel.
Thomas Hughes, författaren till »Tom Browns skoltid», valdes
för Lambeth, och Duncan M'Laren, Brights svåger, för
Edinburgh, der han efterträdde en gammalwhig. George
Trevelyan, en ung radikal med glänsande begåfning och
systerson till Macaulay, kom nu äfven in i parlamentet.
På Irland erhöllo några män med starkt utpräglade åsigter,
betydande förmåga och hög själsadel för första gången
platser i underhuset. En af dem var J. B. Dillon, en man
som varit invecklad i 1848 års rörelser på Irland. Han
hade vistats några år i Förenta staterna och nyss
återkommit till fäderneön under skydd af en amnesti. Han
återtog genast en ledande roll i den irländska politiken
och vann högt anseende för duglighet och oegennytta. Det
såg ett ögonblick ut, som han skulle komma att taga en
verksam del i försöket att åvägabringa en allians mellan
de irländska underhusledamöterna och de engelska
radikalerna, men hans förtidiga död afskar hvad som
otvifvelaktigt skulle blifvit en mycket gagnerik bana. Öfverallt
der förändringar egt rum i det nya parlamentets sammansättning
syntes dessa förändringar ha utfallit till fördel för

vidt gående reformer. Ej nog med att tories stannade i
minoriteten; en mängd whigs af det grå slaget hade äfven
måst lemna rum åt äkta liberala. Disraeli sjelf yttrade om
det nya parlamentet, att det tydligen ökat Brights makt
och anhängare. Ingen kunde undgå att se, sade han, att
Bright innehade en helt annan ställning nu än han haft i
det förra parlamentet. Nya män hade kommit in i
underhuset, män med förmåga och hög karakter, som framför
allt voro afgjorda reformvänner. Gladstones ställning hade
undergått en märkbar förändring. Han hade vid valet för
Oxfords universitet blifvit besegrad af Gathorne Hardy,
men genast uppstälts som kandidat för South Lancashire
och der äfven blifvit vald. Hans skilsmässa från universitetet
ansågs af de liberala som hans politiska emancipation.
Reformvännerna skulle alltså få i spetsen för sig de båda
stora parlamentstalarne (den ene af dem otvifvelaktigt den
blifvande premierministern) samt dagens filosofiske
författare och tänkare. Detta liberala triumvirat, som det
kallades, skulle ha bakom sig många nya och allvarliga män,
för hvilka deras ord skulle bli lag. De förskräckta tories
sade emellan sig, att mellan England och den demokratiska
floden numera blott fans en enda dam, och denua var den
gamle, nu åttioettårige statsmannen, om hvilkens tillstånd
allt mer oroande rykten nu anlände till London.

Nere i Hertfordshire låg lord Palmerston på sitt
yttersta. Så långt än hans lif var, om, det endast räknas efter
åren, förefaller det dock ännu mycket längre, när vi erinra
oss, hur händelserikt det varit och hur verksamt tillika
från det första till det sista. Många offentliga män voro
äldre än lord Palmerston; han lemnade mer än en senior
efter sig. Men de voro till största delen män, hvilkas
arbete längesedan var afslutadt, män som för åratal sedan
sjunkit ned i den fullständiga overksamhetens hvilstol.
Palmerston var ännu några få dagar före sin död en strängt
arbetande statsman. Han hade varit medlem af parlamentet
i nära sextio år. Han kom in der första gången samma
år då Byron, liksom han sjelf en lärjunge af skolan i
Harrow, utgaf sina första dikter. Han hade suttit i underhuset

i trettio år när drottningen uppsteg på tronen. Under hela
sin politiska bana var det endast för få och korta
mellantider som han ej tillhört regeringen.

Det var först under 1865 års session som lord Palmerston
började visa tecken till, att han omsider svårt träffats
af det lidande, som kallats den fruktansvärdaste af alla
sjukdomar — ålderdomsbräcklighet. Ända till början af
detta år hade han, om vi afräkna ett och annat anfall af
gikt, knappast visat något tecken till aftagande helsa. Men
under de senare månaderna af 1865 års session hade han
ofta varit illamående. Hans syn hade blifvit mycket svag,
och han hade svårt att läsa äfven med tillhjelp af starka
glasögon. Han började blifva bräcklig i alla afseenden.
Han hade ej längre denna njutning af den parlamentariska
striden, som han känt ända tills han ingick i sitt åttionde
år. Han hade bibehållit sina kroppskrafter och den
ungdomliga spänstigheten i sitt lynne så länge, att det måste ha
varit honom en lika plötslig som smärtsam öfverraskning,
när han första gången fann, att hans krafter och hans
nerver utan allt tvifvel gåfvo vika, och att äfven han måste
duka under för årens obevekliga makt. Hans krafter sjönko
nästan på en gäng. Han började uteblifva från underhusets
sammanträden, och när han infann sig der, var det
tydligt, att han endast med svårighet och under smärtor
fullgjorde sina parlamentariska åligganden. Valet i
Tiverton vid parlamentets upplösning var hans sista offentliga
uppträdande. Han reste från Tiverton till Brocket i
Hertfordshire, ett ställe som lady Palmerston ärft efter sin bror
lord Melbourne, och der stannade han qvar. Gikten hade
nu blifvit mycket allvarsam. Den hade flyttat sig till ett
farligt ställe, och lord Palmerston hade ökat faran genom
att med sin allt för ungdomliga energi företaga en ridtur,
innan han på långt när hemtat sig från ett allvarsamt
anfall.

Den 17 oktober utfärdades en bulletin, som tillkännagaf,
att lord Palmerston i följd af en förkylning varit
allvarsamt illamående, men under de tre senaste dagarna
betydligt förbättrats. Detta tillkännagifvande lyckades dock

ej lugna Londons befolkning. Många hade först då hört,
att Palmerston var sjuk, och blotta omnämnandet af saken
ingaf allmänheten onda aningar. Redan morgonen derpå
blefvo dessa aningar bekräftade. Det tillkännagafs nu, att
lord Palmerstons tillstånd plötsligt förvärrats, och att hans
krafter småningom sjönko. Nu visste alla, att slutet var
nära. Det var derför ingen öfverraskning, när dagen derpå
underrättelsen kom, att Palmerston var död. Han dog den
18 oktober. Hade han endast lefvat två dagar till, skulle
han ha fylt sitt åttioförsta år. Han begrofs den 27 oktober
i Westminster Abbey med offentliga hedersbetygelser.
Sedan hertigen af Wellington dog, hade ingen intagit en
så framstående plats i det allmänna tänkesättet. Ingen hade
någonsin åtnjutit en popularitet, som i någon mån kan
jemföras med hans. Och han dog i det ögonblick, då denna
popularitet hade nått sin zenit. Det hade blifvit dagens
sed att lofprisa allt hvad han sade och gjorde. Det var en
trosartikel för hvarje sannskyldig engelsman, att England
måste tänka det samma som Palmerston. Att våga opponera
sig emot eller blott kritisera något som han gjort eller
förordnat var det samma som att göra sig impopulär och
utsätta sig för beskyllningen för bristande patriotism. Lord
Palmerston hade säkerligen lefvat tillräckligt länge; lifvet
hade i ymnigt mått gifvit honom ej blott lefnadsår, utan
äfven njutning och ryktbarhet.

Sorgen öfver Palmerstons bortgång var mycket allmän
och mycket uppriktig. Han kan knappast sägas haft några
enskilda ovänner. Han hade ett godt hjerta, som tillvann
honom alla som kommo i hans närhet. Han kunde ej
länge vara någons ovän, och han hade inga nyckfulla
antipatier; det var derför mycket svårt för illviljan att trifvas
i närheten af hans fryntliga och vänliga personlighet. Han
fattade aldrig antipati för menniskor endast derför, att han
ofta måste korsa klinga med dem i den politiska bataljen.
Han gjorde sitt bästa att med ränta gifva dem tillbaka de
hugg de gåfvo honom, och han hyste intet agg. Det fans
visserligen en och annan som han ej kunde med. men
det var personer, som af en eller annan anledning ständigt

stälde sig i hans väg och som han trodde sig ha anledning
misstänka ha handlat förrädiskt emot honom. Hans sätt
var mera öppet och fryntligt än belefvadt, och sin
personliga värdighet förstod han väl iakttaga utan någon
förnämhet i hållning eller ton. Han var ett mönster för en
debattör; när striden var förbi, kunde han i all gemytlighet
slå sig ned vid sin motståndares sida och obesväradt
samspråka med honom om deras gemensamma erfarenheter.
Han var fullkomligt fri från all affektation. Detta gaf
stundom någonting nästan sträft åt hans sätt, och när han
plötsligt tvangs att uttala sin mening, kunde han vara
rättfram ända till hänsynslöshet. Att han i sina enskilda
förhållanden var sanningsälskande och redlig, är naturligtvis
öfvernödigt att säga. Men Palmerston var alltför ofta
benägen att skilja mellan en statsmans personliga och
politiska redlighet. De svåraste misstag af detta slag, som
Palmerston begått, begingos under en tidigare generation.
1865 tog allmänheten mycket liten notis om dem. De voro
ej många, som då skulle synnerligt fäst sig vid den
betänkliga historien om sir Alexander Burnes' depescher eller
det sätt, hvarpå Palmerston tillåtit sig att leka med den
utländska liberalismens förhoppningar, hvilken han mer än
en gång snarare fört till undergång än till seger. Vid den
tid, då underrättelsen om hans död kom, lefde dessa saker
endast i några få personers minne, och äfven bland dessa
få voro ej många synnerligt angelägna utt draga sig dem
till minnes.

Lord Palmerston får ej bedömas efter sin inrikes
politik. Det var endast i utrikeskabinettet och i underhuset
som han var helt och hållet sig sjelf, som han var
Palmerston. Och i båda kom erkännandet af hans verkliga förr
måga först temligen sent. Hans parlamentariska utbildning
var afslutad, innan han vann sin ryktbarhet som statsman.
Han kunde i ett gifvet ögonblick använda sina förmögenheter
i deras fulla omfång: han kunde alltid räkna på
att ha dem i sin makt. De hade genom långvarig öfning
blifvit så väl dresserade, att de ögonblickligen kommo
på hans kallelse. Underhusets lynnen kände han som ingen

annan. Han kunde spela på dessa lynnen alldeles som en
virtuos på tangenterna af ett instrument. Han såg hvad
flertalet önskade göra, och han gjorde det, och de sade
för sig sjelfva, att det måste vara en stor ledare, som ledde
dem just dit de önskade gå. Han visste, att mycket
allvar tröttade huset, och han aktade sig noga att någonsin
taga sakerna från en synnerligt allvarlig sida. Att vara
vältalig lemnade han åt andra. Lord Palmerston gick i
sina tal aldrig i något ämne djupare än till ytan. Han rörde
sig ej med några glänsande uttryck och bilder och skulle
sannolikt aldrig vårdat sig om att utveckla en sådan gåfva,
äfven om han haft den. Intet af hans tal läses nu annat
än för det intresse det der behandlade ämnet hade för
dagen. Inga ställen från lord Palmerstons tal citeras
någonsin af någon. Han valde alltid, utan tvifvel af ett slags
instinkt, ej de skäl, som voro mest logiskt bindande, utan
dem, som voro mest egnade att anslå de åhörares karakter
och lynne, till hvilka han för tillfället talade. Han talade
för sina åhörare, ej för sig sjelf, för att inverka på deras
röster, till hvilka han vädjade, ej för att uttala någon djup,
orubblig egen öfvertygelse. Han talade aldrig öfver sina
åhörares hufvuden eller tvang dem att anstränga sin
tankekraft, för att följa honom i hans flykt. Ingen annan
samtida statsman har förstått att så skickligt göra ett inhugg
i ögonblicket strax före en omröstning, för att försvaga
verkningarna af något skarpt anfall emot honom och
försätta huset i en sådan stämning, att det ansåg allt hvad
oppositionen gjort endast som en politisk ceremoni,
hvilken den i enlighet med sitt partis traditioner eller
fordringar för formens skull ansett sig böra genomgå och som
det skulle vara ett slöseri med tid att egna en allvarsam tanke.

Lord Palmerstons sarkasmer gömde alltid på en
beräknad afsigt och lämpade sig bättre för tillfället och
ögonblicket än den bäste debattörs repliker. En tid strödde
han visserligen sina sarkasmer och personligheter på ett
något väl hänsynslöst sätt omkring sig och skaffade sig
äfven derigenom många fiender. Men på senare åren tillät

han sig sällan något skämt, som kunde såra eller stöta.
Under sitt sista parlament representerade han i fullt mått
hufvudet och hjertat hos ett underhus, som i synnerlig
grad saknade högre ärelystnad och fasta åsigter, ett hus,
som hyste synnerlig motvilja mot all excentricitet, i
synnerhet snillets, som ej tålde, att man länge upptog dess
uppmärksamhet med ett och samma ämne, som endast fann nöje
i intressen för dagen, och som var fiendtligt mot allt, som
i någon högre grad tog dess energi eller tankekraft i
anspråk. Ett sådant underhus måste naturligtvis känna sig
stå i stor tacksamhetsskuld till en statsman, som aldrig
tröttade det eller lemnade det i villrådighet om sin
mening. Personer som misstrodde Disraelis antiteser och
skrämdes af Gladstones allvar funno i lord Palmerstons
lediga, roliga och enkla föredrag lika mycken lättnad, som
en skolgosse efter lösningen af ett problem i Euklides eller
åhörandet af en predikan finner i ett parti fotboll.


<chapter name="FJERDE KAPITLET.
Den nya regeringen.">
FJERDE KAPITLET.

Den nya regeringen.

Lord Russell fick efter Palmerstons död af drottningen
uppdraget att bilda en ny regering. Ryktet ville veta, att
man ämnade begagna tillfället till att gifva det radikala
elementet ett sådant omedelbart inflytande i nationens råd,
som det ännu aldrig haft, men som dess obestridliga styrka
i parlamentet och landet nu berättigade det att erhålla.
De enda förändringar, som vidtogos i kabinettets
sammansättning, blefvo dock, att lord Russell blef förste minister
och att lord Clarendon, som varit kansler för hertigdömet
Lancaster, efterträdde honom som utrikes statssekreterare.
En eller två nya män erhöllo poster, som ej gåfvo dem plats
i kabinettet. Bland dem voro Forster, som blef
understatssekreterare för kolonierna efter Chichester Fortescue,
nu sekreterare för Irland, samt Goschen, hvilken efterträdde
Hutt som vice president i handelsbyrån. Både Forster och
Goschen skulle snart bekläda höga platser inom kabinettet.
I båda fallen var utnämningen en eftergift åt de växande
liberala sympatierna för dagen, men eftergiften var
obetydlig och varsam. Landet kände vid den tiden mycket
litet om vare sig Forster eller Goschen, och det är lätt att
förstå, att de som ansågo att en plats i kabinettet för Bright
var en skyldig gärd åt folket ännu mer än åt mannen
sjelf, och som hyste några förhoppningar att se en dylik
plats erbjuden Mill, ej nöjde sig med en anordning, som
kallade två jemförelsevis obemärkta män till vigtiga poster.
Den stora allmänheten kunde emellertid ej fullt göra sig
reda för de svårigheter, en liberal minister hade att bekämpa

i sitt försök att medla mellan whigs och radikalerna. Whigs
omfattade nästan alla de medlemmar af partiet, som genom
ärftlig rang och hög samhällsställning voro i besittning af
verkligt inflytande. Det var omöjligt att förbise deras
anspråk. Och några af whigs måste säkerligen med ej så
liten oro åsett den enda vigtiga förändring, som åstadkommits
genom lord Palmerstons död, den förändring, som
gjorde Gladstone till ledare i underhuset.

Några vigtiga förändringar hade emellertid egt rum i
den parlamentariska ställningen. Det underhus, som blifvit
valdt strax före Palmerstons död, var i många hänseenden
ett helt annat hus än det, hvars upplösning hade varit hans
sista ministeriella åtgärd. Döden hade der verkat många
förändringar. Men der hade äfven skett förändringar, som
ej åstadkommits genom döden. Reformbillens lord John
Russell hade blifvit gjord till peer och satt nu som earl
Russell i lordernas hus. Lowe, ett af tidens bästa och
skarpaste politiska hufvuden, som en tid fjettrats af
embetets ansvar, var nu åter en fri lans. Efter att två eller
tre gånger förut innehaft samma embete, var han vice
president i privy councils afdelning för undervisningsärenden
från början af lord Palmerstons förvaltning till april 1864.
Vid denna tid hade underhuset, på förslag af lord Robert
Cecil, afgifvit ett klandervotum emot hans departement,
med andra ord emot honom sjelf för förment »stympning»
af skolinspektörernas berättelser, företagen, såsom det påstods,
för att bringa berättelserna i skenbar öfverensstämmelse med
undervisningsrådets åsigter i ämnet. Lord Robert Cecil
föreslog resolutionen med ett synnerligt bittert och förnärmande
tal. Den antogs med en majoritet af 101 röster mot 93.
Lowe nedlade genast sitt embete, men lät derför ej saken
falla. Han utverkade, att en komité nedsattes för
undersökning af hela saken, och resultatet af undersökningen
blef, icke blott att Lowe helt och hållet frikändes från
den mot honom gjorda beskyllningen, utan äfven att
underhuset upphäfde sin egen resolution. Det är dock sannolikt,
att Lowe ej ansåg sig ha fått allt det understöd han
bort kunna vänta af den regering, af hvilken han var

medlem. Visst är, att om lord Palmerston och hans förnämsta
kolleger med någon energi understödt honom, underhusets
klandervotum aldrig skulle kunnat genomdrifvas och
följaktligen ej behöft upphäfvas. Saken återkallades i mångas
minnen ej långt derefter, när Lowe, ännu stående utanför
regeringen, spelade rollen af en Coriolanus i en plötslig
rörelse mot en liberal regerings reformpolitik.

Å andra sidan hade Layard, en gång en djerf och
något hänsynslös motståndare till regeringen och alla
regeringar, låtit helt lugnt fjettra sig af embetsdisciplinens band
och derigenom tvungits att hålla sig stilla och fredlig.
Den förra elden hade dock ej helt och hållet slocknat; den
flammade allt emellanåt upp igen. Må hända var Layard
fruktansvärdast för sina egna kolleger, när han stundom
trädde inom skrankorna för att försvara deras gemensamma
sak. Det gamla berserkslynnet dref honom stundom något
alltför våghalsigt emot oppositionens led. Ett så
stridsfärdigt lynne hade svårt att alltid underkasta sig det enkla
sakförhållandets prosaiska stränghet och den officiella
anständighetens fordringar.

Af de skedda förändringarna var ombytet af underhusets
ledare naturligtvis den märkligaste och vigtigaste. Från
lord Palmerston, den af whigs och konservativa nästan ända
till afguderi beundrade premierministern, hade den främsta
ställningen plötsligt öfvergått till Gladstone, hvars beundrare
voro att söka på de liberalas yttersta flygel, och som
misstroddes och fruktades af alla med konservativa instinkter
och sympatier på den ena sidan af huset så väl som på
den andra. Gladstone och Disraeli stodo nu ansigte mot
ansigte. Den ene ledde huset, den andre oppositionen.
Oaktadt så många olikheter, ja, motsatser, fans dock en
viss likhet i bådas politiska ställning. Båda voro
föremål för en viss tvekan och fruktan från ett stort antal
af deras egna anhängare. Det är tydligt, att under
sådana omständigheter den strategiska fördelen skulle ligga hos
oppositionens ledare. Han behöfde ej taga initiativ i någon
sak, och den minst lojale af hans anhängare skulle gerna
tjena under honom vid hvarje försök han gjorde att korsa

någon af ministerens planer. Det skulle dock snart visa
sig, att den konservative ledaren kunde öfvertala sitt parti
att gå in på just dessa förändringar, mot hvilka några af
Gladstones anhängare funnos benägna att göra uppror.

På det att några af de nu följande händelserna ej må
synas allt för oförklarliga, bör man komma väl ihåg, att
bildandet af den nya ministeren under lord Russell på intet
vis gifvit vissa fraktioner af det liberala partiet all den
tillfredsställelse, de trodde sig berättigade att vänta.
Somliga voro missnöjda, emedan den nya regeringen ej var
radikal nog. Andra åter oroades, emedan de trodde, att
hon skulle gå allför långt för att tillfredsställa radikalerna.
Några voro förtörnade, emedan män, till hvilka de såga
upp som sina naturliga ledare, ej fått sig erbjuden någon
plats i regeringen. Andra voro ej mindre förbittrade,
emedan deras egna personliga anspråk blifvit förbisedda. En
sak var viss: regeringen måste taga något afgörande steg
i reformerande riktning. Antalet nya och energiska
liberala och radikaler, som nu inkommit i underhuset, var
så stort, att ingen liberal regering hädanefter kunde
hoppas på det undseende, som visats lord Palmerston.
Gladstone hade alltid haft namn för att ega ett allvar i
lynnet, som allmänt troddes ha ej så litet besvärat hans
mera verldsliga och bekymmerslösa kolleger i lord
Palmerstons kabinett. Det var för många ett problem af djupt
intresse att se, om Gladstones snille skulle visa sig vuxet den
pröfvande uppgiften att föra ledarskapet under omständigheter
af så egendomlig svårighet.

Några nya män gjorde nu sitt inträde på båda sidorna,
af den politiska scenen. Bland dem ha vi redan nämt
Forster, hvilken tagit en framstående del i debatterna
rörande det amerikanska inbördeskriget. Forster var en
man med betydande parlamentarisk begåfning, en debattör,
hvars föredrag, ehuru utan alla anspråk på vältalighet, var
logiskt, kraftigt och öfvertygande. Han hade på praktisk
väg gjort sig förtrogen med Englands politiska och sociala
förhållanden och var en utmärkt representant för en mycket
vigtig del af Englands allmänna mening. I öfverhuset

började hertigen af Argyll spela en framstående och äfven
en ledande roll. I det vanliga lifvet skulle hertigen ansetts
för en medelålders man, men i politiken ansågs han af
många som ej stort mer än en skolgosse. Han hade i
sjelfva verket börjat sitt offentliga lif mycket tidigt. Vid
denna tid var han ett par och fyrtio år och hade i mer än
tjugu år varit en framstående offentlig personlighet. Hertigen
af Argyll, den tiden markis af Lorne, var endast nitton år,
när han skref en broschyr med titel »Råd till peererna».
Litet senare deltog han i den namnkunniga strid om
den skotska kyrkans frihet, som slutade med den stora
utbrytningen under dr Chalmers och frikyrkans grundande.
Vid sin faders död 1847 ärfde han hertigtiteln. I öfverhuset
utvecklade han samma stridsfärdighet som han visat
utanför det. Han kastade sig nästan genast midt in i den
hetaste debatten. Han blef en ordentlig fasa för de
allvarliga och högtidliga peererna, hvilka varit vana vid en
diskussion förd i ett måttfullt språk och med djup vördnad
för ålder och politisk rang. Hertigen af Argyll talade i
alla ämnen med en förvånande lätthet och utan det minsta
undseende för år eller auktoritet. Det allmänna intrycket
i öfverhuset var länge, att ungdomligt öfvermod och
ingenting annat var det utmärkande draget hos hertigen af
Argyll, och länge gjorde äfven denne sitt bästa för att
underhålla detta intryck. Efter en tid började han dock visa,
att det fans mer hos honom än sjelfförtroende. Öfverhuset
kom underfund med, att han verkligen visste en hel hop
samt hade ett märkvärdigt klart hufvud, och det lärde sig
småningom att stå ut med hans dogmatiska och professorliga
maner; men populär blef han der aldrig. Hans ton
var allt för sjelfbelåten och hans tro på egen öfverlägsenhet
öfver alla andra allt för tydlig, att han skulle kunnat
få många entusiastiska beundrare. Han fick dock snart
höga embeten. Med hans rang, begåfning och energi var
sådant oundvikligt. Han ingick 1852 i lord Aberdeens
minister som lord privy seal, ett embete af hög värdighet,
men utan några särskilda åligganden, och hvars innehafvare
endast behöfde lemna sitt biträde i kabinettsrådet och den

allmänna debatten. Han var sedermera i två eller tre år
generalpostmästare. Under lord Palmerston blef han 1859
åter igen lord privy seal och bibehöll detta embete äfven
i lord Russells kabinett.

Äfven på torysidan framträdde nu några nya män. Sir
Hugh Cairns, sedermera lordkansler och peer, hade endast
genom talang och energi kämpat sig fram till en plats i
oppositionens främsta led. Advokat från Belfast och
tillhörande medelklassen, hade han mycket tidigt vunnit
namn och inflytande. I besittning af djupa juridiska
insigter, var han tillika en af parlamentets lyckligaste talare.
Hans förmåga af slående bevisning var nästan outtömlig,
och den öfning han förvärfvat under sin advokatspraktik
satte honom i stånd att på ögonblicket draga största
möjliga fördel af alla de fakta, han kunde andraga till
belysning af en stridsfråga. Han visade tillika mer än en gång,
att han äfven kunde inlägga lif och passionerad häftighet
i sitt föredrag. Men en talare i ordets högsta bemärkelse
var han säkerligen icke. Ingen skymt af fantasi mildrade
hans kraftiga logik. Ingen djup känsla lifvade och
inspirerade den. Hans tal voro bevisledningar, ej vältalighet,
verktyg, ej literatur. Men han var i det hela den störste af
våra politiska jurister sedan Lyndhurst, och han var
sannolikt en grundligare jurist än Lyndhurst. Han hade
framför allt hufvud och takt. Sir Stafford Northcote var en
man med stor förmåga, som hade erhållit en förträfflig
finansiell utbildning. Hans lärare hade varit ingen mindre
än Gladstone sjelf. Men ehuru en öfvad talare, var sir
Stafford Northcote ingen stor debattör, och han hade
dessutom mycket litet af den äkta toryn. Han var till hufvud
och bildning allt för mycket en son af den nya tiden för
att kunna vara en äkta tory. Han var ej i någon mån mer
konservativ än de flesta whigs. Gathorne Hardy, sedermera
lord Cranbrook, var en man med inbitna toryinstinkter
snarare än öfvertygelser. Han var en väldig talare af det
deklamatoriska slaget. Hans föredrag var flytande som
sanden i ett timglas och larmande som trumhvirfveln,
stundom äfven torrt som sanden och tomt som trumman.


En man med vida större förmåga ocb verkligt stora
framtidslöften var lord Robert Cecil, sedermera lord
Cranborne, nu markis af Salisbury. Lord Robert Cecil var
vid denna tid den mest begåfvade toryädlingen i underhuset.
Han var yngre än lord Stanley och hade ej dennes gedigenhet,
varsamhet och politiska insigter. Men han hade större
originalitet; han hade glänsande ideer; han var ständigt
stridsfärdig i debatten och hade en afgjord talang att säga
bittra saker i den bittraste ton. Yngre son till en hög
peer, hade han en lång tid inga utsigter att ärfva markistiteln
och familjegodset. Han hade föredragit ett oberoende
lif med små inkomster, dem han sökte förbättra med
tillhjelp af sin mycket talangfulla penna. Han skref, påstods
det, i flere tidskrifter, särskildt i Quarterly Review,
toryismens ärevördiga och något gammalmodiga organ, och litet
derefter blefvo vissa politiska artiklar i Quarterly öppet
tillskrifna honom. Han var en ultratory, en tory af grundsats,
som ej ville veta af någon kompromiss. Ett hufvudsyfte för
hans politiska skriftställen syntes vara att bekämpa Disraeli,
hans ledare till namnet, och varna sitt parti för honom. I
underhuset var han länge mycket litet omtyckt. Hans
gester voro otympliga, hans röst synnerligt omusikalisk
och sträf, och den utomordentliga bitterheten i hans språk
uppretade de flesta af hans åhörare. Det såg ut, som han
funnit ett ordentligt nöje uti att stöta alla, till hvilka han
talade. Ehuru en äkta tory, eller måhända just emedan
han var en äkta tory, kunde derför lord Robert Cecil ännu
ej anses som en person, hvilken skulle komma att göra sitt
parti några synnerligt stora tjenster. Det var fullt ut lika
sannolikt, att han i något vigtigt politiskt ögonblick skulle
vända sig emot det. Han ville ej foga sig efter partidisciplinen
eller underordna sina åsigter eller nycker under dess
förmenta intressen. Afven på sin egen sida af huset var han
i allmänhet ej omtyckt. Många fruktade honom, några få
beundrade honom, men ingen ansåg honom för en pålitlig
partiman.

Lord Russells styrelse hade knappt kommit till makten,
förr än hon fann, att en obehaglig affär väntade henne och 
att obehaget som vanligt kom från ett alldeles oväntadt
håll. I några veckor talades det, vi hade så när sagt,
tänktes det knappast i England om någonting annat än det
uppror, som utbrutit på ön Jamaica, och det sätt, hvarpå
det blifvit undertryckt och straffadt. Första berättelsen
kom från engelska officerare och soldater, hvilka sjelfva hjelpt
till att krossa eller straffa det förmenta upproret. Allt
hvad allmänheten här hemma kunde inhemta af de första
berättelser, som letade sig väg till tidningarna, var, att ett
negeruppror utbrutit på Jamaica, att det blifvit ögonblickligt
krossadt, men att dess undertryckande syntes ha
åtföljts af ordentliga saturnalier af grymhet från
soldaternas och deras frivilliga bundsförvandters sida. Några af de
bref, som kommo till England, rykte så att säga af blod.
I dessa bref var det ingen fråga om att bekämpa eller
undertrycka en resning. Resningen, sådan den var, hade
redan blifvit undertryckt. Brefskrifvarne gåfvo endast en
skildring af ett slags jagtexpedition till negerbyarna för att
hänga och hudflänga. Det blef äfven bekant, att en färgad
medlem af Jamaicas representanthus, en man vid namn
George William Gordon, som misstänktes för att ha
anstiftat upproret och hade öfverlemnat sig sjelf i
myndigheternas händer, blifvit i Kingston satt ombord på ett
engelskt örlogsskepp, förd till Morant Bay, der krigslagen
blifvit proklamerad, stäld inför ett slags ståndrätt och
genast hängd.

Sådana nyheter väckte naturligtvis en djup sensation
i England. Sällskapet för infödingarnes beskydd,
anti-slavery-samfundet och andra filantropiska föreningar sände en
gemensam deputation, ofantligt stor till sitt antal och
sammansatt af män med stort inflytande, till statssekreteraren
för kolonierna Cardwell för att fästa hans uppmärksamhet
på nödvändigheten att anställa en noggrann undersökning och
återkalla guvernör Eyre. Deputationen var så talrik, att
den måste mottagas i en stor offentlig lokal, liksom hela
scenen mer liknade den som erbjudes af ett stort folkmöte,
än af en deputation till en minister. Cardwell suspenderade
genast Eyre från guvernörsbefattningen och skickade ut en

kommission för att undersöka hela förhållandet med upproret
och dess undertryckande samt afgifva en berättelse om
allt sammans till regeringen.

Kommissionen anstälde en mycket långvarig och sorgfällig
undersökning. Historien om händelserna på Jamaica
utgjorde en sorglig och uppskakande berättelse. Jamaica
hade länge varit i ett mer eller mindre oroadt tillstånd.
Åtminstone hade det länge varit underkastadt periodiska
anfall af oroligheter. Plantageegarnes klass betraktade
ännu negrerna som en lägre ras, hvilken knappast kunde
göra anspråk på några lagliga rättigheter. Negrerna voro
helt naturligt endast allt för benägna att lyssna till hvarje
anklagelse mot plantageegarne och att sätta sin lit till
hvarje agitation, som lofvade skaffa dem någon jordbesittning.
De hade också obestridligt några mycket grundade
anledningar till klagomål. De klagade ständigt öfver att
de ej kunde få rättvisa, när en tvist uppstod mellan en
hvit och en svart. Regeringen hade redan vid den tid, då
det genom Jamaica-billen föreslogs att suspendera öns
författning, förvissat sig om, att det fans grundade
anledningar till klagomål af detta slag. 1865 blefvo dock dessa
orsaker till missbelåtenhet ytterligare invecklade genom en
tvist om de så kallade »back lands». Jordsträckor
tillhörande några af de stora godsen på Jamaica hade
nämligen fått falla i lägervall. De voro så vanvårdade af sina
egare, att de höllo på att förvandlas till skogsmark. De
utskylder, som för dem skulle erläggas till kronan, hade ej
på sju år blifvit betalade. Man sade nu negrerna, att om
de betalade de resterande utskylderna, de kunde få odla dessa
jordsträckor och arrendefritt upptaga afkastningen af dem.
Det bör anmärkas, att kronans embetsmän på Jamaica
hittills nästan alltid tagit parti för negrerna, medan de
lokala myndigheterna deremot stält sig på godsegarnes sida.
I förlitande på det gifna löftet betalade några af negrerna
de resterande utskylderna och lade jorden under odling.
Förvaltaren på en af egendomarna, hvars egare ej samtyckte
till anordningen, häfdade dock sin principals rätt och sökte
vräka negrerna från egendomen. Negrerna gjorde motstånd

och stämdes inför rätta. Eättegången emot dem pågick
ännu, när de händelser inträffade, som gåfvo anledning till
så mycken tvist.

Den 7 oktober 1865 egde några oroligheter rum under
ett fredsdomarmöte i Morant Bay, en liten stad i sydöstra
hörnet af ön. Negrerna tycktes vara i ett upphetsadt
tillstånd, och många trodde, att ett utbrott var för handen. En
framställning gjordes till guvernören om militärisk
handräckning. Guvernör på Jamaica var då Edward John
Eyre, hvilken hade namn som lycklig upptäcktresande
i mellersta, vestra och södra Australien, hade tjenstgjort
som fredsdomare och beskyddare af infödingarne i trakterna
vid nedre Murray i Australien och sedermera varit vice
guvernör på Nya Zealand, Leeward-öarna och andra platser.
I sitt sätt att behandla de infödda stammarna synes Eyre
ända till denna tid ha förtjent namnet för att vara en
rättvis och mensklig man. Guvernören skickade sjöledes en
liten militärstyrka till skådeplatsen för de väntade
oroligheterna. Custos eller förste fredsdomaren i det distrikt,
der Morant Bay är beläget, hade emellertid utfärdat
arresteringsorder mot några af de personer, som tagit del i de
föregående oroligheterna. När arresteringsordern skulle
verkställas, gjordes öppet motstånd. Polisen öfvermannades;
några blefvo illa slagna och andra tvungos att svärja, att
de ej skulle uppträda mot negrerna. Beväpnade med käppar
och de stora huggknifvar, som de begagnade vid arbetet på
sockerrörsfälten, samlades negrerna den 11 oktober i stort antal
på den öppna platsen utanför stadshuset i Morant Bay.
Fredsdomarne voro, som vi nämt, just då samlade der till ett
möte. Folkmasssan ryckte emot stadshuset, men den
frivilliga kåren på platsen kom till fredsdomarnes hjelp.
Upprorsakten höll just på att uppläsas, när några stenar
kastades. De frivilliga gåfvo eld, och några negrer sågos falla.
De upproriska anföllo nu stadshuset. De frivilliga voro
få till antalet och blefvo lätt öfvermannade, stadshuset
stacks i brand, aderton personer, bland dem custos, dödades,
och omkring trettio sårades. Ett slags oordnad resning
spred sig hastigt öfver hela trakten. Men i samma

ögonblick de af guvernören skickade soldaterna, först endast
hundra till antalet, anlände till skådeplatsen för oroligheterna,
föll hela resningen med ens till marken. Insurgenterna
gjorde aldrig det minsta försök att hålla stånd mot
trupperna. Soldaterna behöfde ej vid ett enda tillfälle använda
sina vapen. Det enda de hade att göra var att uppspåra
och jaga förmenta rebeller och ställa dem inför krigsrätterna.
Hela rörelsen var af så efemerisk natur, att det ännu i
denna dag tvistas om, huruvida det var något uppror alls,
i detta ords egentliga betydelse, eller om icke snarare
oroligheterna vore en rent tillfällig uppbrusning af en
missnöjd folkmassa, hvars tillströmmande för att rädda några
af sina vänner plötsligt öfvergick till ett försök att hämnas
gamla oförrätter på maktens närmaste representanter.

Vid denna tid styrdes Jamaica af guvernören och hans
råd samt koloniförsamlingen. En af koloniförsamlingens
medlemmar var George William Gordon. Gordon var
baptist och hade en god del af det fanatiska allvar, som
utmärker metodistpredikanten. Han var en häftig agitator
och en svuren försvarare af hvad han ansåg för negrernas
rättigheter. Han synes ha haft en viss vältalighet. Han
var just det slags personlighet, som är egnad att utgöra
en nagel i ögat på hvita kolonister och embetsmän, som
vilja styra och ställa uteslutande efter sitt hufvud. Gordon
låg i ständiga tvister med myndigheterna och med guvernör 
Eyre sjelf. Han hade varit fredsdomare, men blifvit
entledigad från denna befattning i följd af det våldsamma
språk, han påstods ha användt i sina beskyllningar mot en
annan fredsdomare. Han hade tagit någon del i organiserande
af möten bland den färgade befolkningen och hade
hos kolonialstyrelsen i London anfört en mängd besvär mot
åtskilliga åtgärder af guvernören eller rådet eller båda två.
Han hade blifvit utnämd till kyrkovärd, men förklarats
inkompetent till platsen i följd deraf, att han blifvit en
»infödd baptist», och han hade anstalt åtal mot myndigheterna
för att återfå, hvad han ansåg för sina rättigheter. Han
hade småningom kommit att anses för en försvarare af
den svarte mannens rättigheter och anspråk gent emot den 
hvite. Han var ensam ett slags konstitutionell opposition.
Guvernören synes genast ha tillegnat sig den bland plantageegarne
herskande uppfattningen, att Gordon var upphofvet
till hela rörelsen.

Den 13 oktober förklarade guvernören hela grefskapet
Surrey med undantag af staten Kingston i belägringstillstånd.
Jamaica är deladt i tre grefskap. Af dem intar
Surrey östra och södra delarna, omfattande trakten kring
de Blå bergen, köpingarna Port Antonio och Morant Bay
samt den betydliga staden Kingston med en folkmängd af
omkring 30,000. Middlesex utgör den mellersta delen af
ön med staden Spanish Town, den tiden regeringens säte.
Vestra delen af ön är grefskapet Cornwall. Gordon hade
sitt hem i närheten af Kingston, men tillika ett handelskontor
i sjelfva staden. Under de dagar, då oroligheterna pågingo,
synes han äfven, som vanligt, varit inne i staden för att
sköta sina affärer. Guvernören utfärdade en arresteringsorder
mot Gordon. När Gordon fick veta det, begaf han
sig frivilligt till kommenderande generalen i Kingston och
lemnade sig i hans händer. Guvernören lät genast föra
honom ombord på en krigsångare, hvilken strax afgick till
Morant Bay. Oaktadt han öfverlemnade sig i rättvisans
händer på ett ställe, der krigslagen ej var proklamerad, der
de vanliga domstolarna ännu skipade rätt och der derför
rättegången emot honom skulle förts med alla den
borgerliga lagens former och garantier, fördes han nu med afsigt
bort till en plats, som blifvit stäld under krigslagen.

Här hade emellertid en krigsrätt af mycket utomordentligt
slag blifvit nedsatt. Den utgjordes af två unga
löjtnanter vid flottan och en fänrik vid ett af hennes
majestäts vestindiska regementen. Gordon stäldes genast inför
denna sällsamma domstol, anklagades för högförräderi,
förklarades skyldig och dömdes till döden. Domen godkändes
af befälhafvaren för de till Morant Bay skickade trupperna.
Den understäldes derefter guvernören och stadfästes äfven
af honom. Den blef äfven utan dröjsmål verkstäld. Dagen
efter domens fällande var en söndag, och det ansågs ej rätt
passande att hänga en menniska på sabbaten. Han fick

derför lefva öfver den dagen. Men måndags morgonen den
23 oktober blef Gordon hängd. Han bar sitt öde med stort
hjeltemod och skref strax före sin död ett bref till sin
hustru, hvilket i sin enkla och värdiga manlighet är synnerligt
rörande. Han dog förklarande sig fullkomligt oskyldig
till hvarje andel i någon illojal sammansvärjning eller
några upprorsplaner.

Hela förfarandet mot Gordon var absolut olagligt från
början till slut. Den åtgärd, som undandrog Gordon den
borgerliga lagens beskydd och stälde honom inför en
ståndrätt, var groft olaglig. Ståndrätten var sammansatt i
sällsam strid med allt hvad lag och gammal häfd heter. Att
sammansätta en. krigsrätt af officerare ur både armén och
flottan är stridande mot all lag. Men äfven betraktad som
en krigsrätt endast inom armén eller endast inom flottan,
var den ändock olaglig. Den sålunda genom olagliga medel
inför en olaglig domstol stälde fången dömdes på bevis,
som stodo i en löjlig strid mot alla regler för bevisning.
Men sådan bevisningen var, sammansatt af de lumpnaste
hörsagor och af saker som yttrats i fångens frånvaro,
vitnade den ändock mer om hans oskuld än hans brottslighet.
Af en sådan domstol, på en sådan bevisning dömdes
Gordon till döden och afrättades.

Hämdens saturnalier hade emellertid sin gång. I flere
veckor efter hvarandra fortgick hängandet, hudflängandet
och brännandet af hus. Den kungliga kommissionen
uppgaf i sin berättelse, att 439 personer blifvit afrättade och
att mer än 600, bland dem många qvinnor, blifvit piskade,
somliga under omständigheter af upprörande grymhet. När
berättelsen i en tydlig och trovärdig form nådde England,
bildade sig under namnet Jamaica-komitén en förening med
öppet uttaladt ändamål att verka för, att rättvisa blef
skipad. Den omfattade några af Englands mest lysande namn.
Personer blefvo medlemmar af denna komité, hvilka aldrig
förut tagit del i någon offentlig agitation. Men å motsatta
sidan bildades äfven en förening för att bistå guvernör
Eyre, och erkännas måste, att äfven den räknade lysande
namn. Mill kan sägas ha anfört den ena sidan och

Carlyle den andra. Man tog parti för Jamaicas negrer eller
för Jamaicas guvernör allt efter olika skaplynne och åsigter.
Tennyson, Kingsley och Ruskin slöto sig till Carlyle, och
vi veta nu, att Dickens var af samma åsigt. Herbert
Spencer, professor Huxley och Goldwin Smith delade Mills
åsigter. Båda sidornas sätt att resonnera kan i korthet
sålunda angifvas. De mera lugnt tänkande af Eyres försvarare
påstodo, att han i en fruktansvärd kris stått inför
möjligheten af ett negeruppror, och att han gjort det bästa han
kunnat. Härpå svarade motsidan, att upproret, förutsatt
att det verkligen var ett uppror, redan var helt och hållet
förbi, när hudflängandet, hängandet och brännandet började.
Trupperna voro ej blott herrar öfver fältet, utan det var
äfven omöjligt att upptäcka någon beväpnad fiende, vare
sig på fältet eller utanför det. De påstodo, att ingen har
rätt att tillämpa grymma och ohyggliga straff i massa
endast för att injaga en sådan skräck, som kan för framtiden
förekomma nya oroligheter.

Kommissariernas berättelse afgafs i april 1866. Den
förklarade, att oroligheterna närmast ledde sitt ursprung
från ett planlagdt motstånd mot myndigheterna, härrörande
dels af en önskan att erhålla jord utan skyldighet att
betala arrende, och dels af den arbetande klassens brist på
förtroende till de domstolar, af hvilka de flesta bland de
tvister, som rörde deras intressen, afgjordes; att oroligheterna
hastigt spredo sig, och att Eyre förtjenade loford för
den skicklighet och kraft, hvarmed han dämpat dem redan
i begynnelsen; men att belägringstillståndet bibehållits för
länge, att de ådomda straffen varit för stränga, att
dödsstraffet användts mer än nödvändigt varit, att hudflängandet
var barbariskt och brännandet grymt och oförsvarligt;
att oaktadt sannolikt var, att Gordon genom sina skrifter
och tal mycket bidragit till att framkalla upphetsning och
missnöje och sålunda möjliggjort ett uppror, det dock ej
fans något tillräckligt bevis på att han tagit någon del i
utbrottet eller i någon planlagd sammansvärjning mot
regeringen, eller att det öfver hufvud varit någon vidt
utgrenad sammansvärjning af något slag.


Härmed var naturligtvis Eyres bana som koloniguvernör
slut. En ny guvernör, sir J. P. Grant, utsändes till
Jamaica, och ön fick en ny författning. Jamaica-komitén
åtalade Eyre och några af hans biträden, men anklagelseakterna
blefvo ständigt förkastade af den stora juryn. Efter
mänga debatter i parlamentet beslöt 1872 regeringen —
ännu en gång en liberal regering — att ersätta Eyre de
utgifter han ådragit sig under sitt försvar mot de olika
åtalen, och underhuset godkände efter en lång debatt med
stor majoritet regeringens åtgärd. I det hela blefvo
rättvisans kraf tillgodosedda. En bana af lysande utsigter
afskars för Eyre och några af hans underordnade, och ingen
anklagade Eyre personligen för någonting värre än ett
anfall af missförstådt nit. De dåd, som begingos på hans
befallning eller åt hvilka han efteråt gaf sin sanktion,
brännmärktes med en sådan vanära, att det är nästan omöjligt
att dylika saker någonsin mer kunna begås i Englands
namn. Afven de, som under för handen varande
omständigheter ursäktade de personer, af hvilka dåden begingos,
hade sällan ett ord att anföra till försvar för ogerningarna 
sjelfva.

Drottningen öppnade i egen person det nya parlamentet.
Det var första gången sedan prinsen-gemålens död
hon fullgjorde denna ceremoni. Trontalet innehöll en punkt,
som tillkännagaf, att hennes majestät befalt, att uppgifter
skulle insamlas rörande rösträtten vid valet af parlamentsledamöter,
samt att, när denna insamling af uppgifter var
fullständig, »parlamentets uppmärksamhet skulle fästas på
det sålunda erhållna resultatet i syfte att åstadkomma
sådana förbättringar i de lagar, som reglera rösträtten vid
valet af underhusets ledamöter, hvilka kunna vara egnade
att befästa våra fria statsinrättningar och bidraga till det
allmänna bästa». Ett tillkännagifvande om en valreform
väntades allmänt. Den enda öfverraskningen var måhända
det ytterst varsamma sätt, hvarpå den tillämnade åtgärden
omnämdes i det kungliga talet. Medan radikalerna
allmänt påstodo, att det gamla whigpartiet efter ihärdiga
ansträngningar lyckats genomdrifva en kompromiss och hålla 
Gladstone tillbaka, voro de flesta tories deremot öfvertygade,
att Gladstone nu drifvit sin vilja igenom och att de
försigtigt afmätta orden i drottningens tal endast voro
förspelet till mycket afgörande och betänkliga förändringar i
författningen. Aldrig sedan lord John Russell framlade det
förslag, som blef lag 1802, hade en reformbill motsetts i
England med så mycken spänning, med så mycken oro och
med så mycken benägenhet att i förväg känna sig sviken
i sin väntan. Den 12 mars framlade Gladstone billen. Han
var vältalig som vanligt, men underhuset tog kyligt emot
talet. Det visade sig genast, att den föreslagna åtgärden
endast var en kompromiss af den minst anslående art.
Billen föreslog, att census för rösträtten i grefskapen skulle
nedsättas från femtio till fjorton pund och för rösträtten i
städerna från tio till sju pund. Rösträtten i städerna var
naturligtvis ännu hufvudfrågan i hvarje förslag till en
valreform och förmögenhetsqvalifikationen för dess utöfvande
skulle efter förslaget minskas med tre pund.

Den som kunde falla i entusiasm öfver en sådan reform
måste ha varit en person, hvars entusiasm knappast
var värd att väcka. Men det egendomliga i ställningen var,
att utan en verklig folkentusiasm ingentiug kunde uträttas.
Underhuset i sin helhet önskade ingen reform. Alla de
konservativa voro naturligtvis öppna och ihärdiga
motståndare till en reform; ej så få af dem, som kallade sig
liberala, voro i hemlighet dess motståndare. Endast ett litet
antal af husets medlemmar önskade uppriktigt en snar
förändring; men af dessa voro de flesta allt för allvarliga och
radikala i sina åsigter, för att fråga synnerligt mycket efter
en reform, som endast afsåg en nedsättning af census i
städerna från tio till sju pund. Efter all den förtrytsamma
vältaligheten om »rättslösa millioner» föreföll det som en
ren löjlighet att inskränka sig till en plan om beviljande
af rösträtt åt några få hundrade här och der. De som
trodde på Russells och Gladstones uppriktighet och höga
syfte och derför antogo, att om de sade att detta var
allt de kunde göra, ingenting annat stod att göra, dessa
understödde billen. Bright understödde den, visserligen

något kyligt i början, men sedermera, när han blifvit
uppvärmd af debattens hetta, med all sin vanliga kraft. Det
var dock tydligt, att han mer understödde lord Russell och
Gladstone än deras reformbill. Mill understödde billen, dels
utan tvifvel af samma orsak, och dels emedan den hade Brights
understöd. Men man skulle haft svårt att träffa på någon
enda, som erkände, att han verkligen intresserade sig
synnerligt för billen sjelf, eller att den var just en sådan bill, som
han sjelf skulle framlagt, om han varit minister. De
konservativa bekämpade förslaget som en man, och de hade
bundsförvandter. Dag efter dag såg nya affall af whigs, sorn
tagit mod till sig, och tveksamma liberala. Den
ministeriella sidan af huset blef med hvar dag allt mer
demoraliserad. Det liberala partiet föll sönder i upproriska läger
och ohandterliga kotterier.

Robert Lowe var hjelten i den opposition, som
bekämpade billen. Hans anfall på regeringen gjorde
naturligtvis ett så mycket djupare intryck, som de kommo från
en liberal och en man, hvilken suttit i två liberala
regeringar. Torvbänkarna skreko ordentligt af förtjusning, då
Lowe i tal på tal af beundransvärd friskhet och kraft utgöt
sina frätande sarkasmer öfver billen och dess upphofsmän.
Till och med deras egen ledare och kämpe, Disraeli, trädde
jemförelsevis i skuggan, när tories hörde Lowes utfall mot
deras fiender. Mycket af Lowes framgång hade
otvifvelaktigt sin grund i det lyckliga sätt, hvarpå han förstod att
anslå de konservativas och de missnöjda whigarnes ton och
lynne. Bifall och beundran i underhuset smitta af sig. När
ett stort antal röster förena sig i bifallsrop, dragas andra
röster med af blotta attraktionen och ropa bravo af ren
sympati. Det är obehöfligt att säga, att bifallet återverkar
på talaren. Ju mer han märker, att huset beundrar honom,
dess mer skall han bemöda sig att göra sig värdig dess
beundran. Så var fallet med Lowe. Det såg nästan
ut, som hans gestalt växte i samma mån hans beundrares
entusiasm stegrades. Efter denna tid återvann han
visserligen aldrig ens någon del af det rykte som
talare han under denna korta, för honom glänsande period

förvärfvat. Men talen sjelfva voro verkliga literära
mästerstycken.

Få kunde mer än Lowe saknat de fysiska vilkoren
för framgång i talarkonsten. Han hade en oansenlig och
otymplig figur, hans åtbörder voro kantiga och saknade
allt behag, stämman sträf och harsklande och uttalet så
ofullkomligt, att han ibland blef nästan ohörbar. Han var
dessutom så närsynt, att när han skulle läsa upp ett ställe
eller ett utdrag ur någon annans tal, han måste hålla
papperet ända tätt upp under ögonen och ändå endast kunde
läsa på ett hackande och fubblande sätt; hans minne var
tillika ej tillräckligt säkert att tillåta honom anföra något
citat utan tillhjelp af anteckningar. Huru, frågar man med
skäl, kunde en sådan talare våga täfla i vältalighet med
Gladstones majestätiskt framvältande talström, glänsande
diktion och silfverklingande stämma, eller med de gripande
vibrationerna i Brights höga vältalighet, än genomträngande
i sin patos, än oemotståndlig i sin humor? Äfven de, som
väl erinra sig dessa stora debatter, kunna nu med förvåning
göra sig samma fråga. Det är visst, att Lowe ej kan göra
det ringaste anspråk på att som talare ställas i jembredd
med Gladstone eller Bright, men lika visst är, att han
under denna session verkligen kämpade ej blott mot
hvardera af dem, utan äfven mot dem båda, och mot dem
båda, när de utvecklade sin fulla kraft, och att han behöll
fältet.

Disraeli sköts helt och hållet i skuggan. Det säges
dock, att han ej lade detta synnerligt på sinnet. Han
lyssnade lugnt, måhända äfven halft föraktligt, betraktande
allt sammans som en snart öfvergående episod. Han trodde
ej, att Lowe hade några utsigter att i debatten bli en
jembördig motståndare till Gladstone eller Bright — eller
honom sjelf. Men för ögonblicket var Lowe själen i
oppositionen mot reformbillen. I gnistrande perioder, fulla af
klassiska anspelningar och illustrationer hemtade från
literaturens alla arter, anföll och satiriserade han demagoger,
demokratiska styrelser och alla inflytelser, som gingo ut
på att åstadkomma ett politiskt tillstånd, som erbjöd en 
olycksbådande likhet med någonting i Athens historia. De
konservativa gjorde honom till en hjelte, ja, till en idol.
Gamla erfarna medlemmar af partiet, hvilka bort veta
bättre, hördes förklara, att han icke blott var dagens störste
talare, utan äfven dess störste statsman. Lowe var dock
i sjelfva verket hvarken talare eller statsman. Han hade
några af de gåfvor, som behöfvas för att göra en person
till talare, men knappast några af dem, som fordras för att
kunna anses för en statsman. Han var en klassiskt
bildad skriftställare med en stor talang att säga skarpa saker
i ett epigram matiskt språk. Han hatade af själ och hjerta
reformbillen, för hvilken Disraeli sannolikt ej heller hade
några synnerligt varma känslor, och han framträdde som
motståndare till reformen just i rätta ögonblicket för att
behaga de konservativa samt sprida oro och förvirring i
det liberala lägret. Han var en tid mycket hatad af de
arbetande klasserna, för hvilkas skull billen hufvudsakligen
blifvit framlagd. Han uttalade ej blott med cynisk
öppenhet sin egen åsigt om moralen bland folket, »som lefver i
dessa små kojor», men han antydde äfven, att husets alla
öfriga medlemmar, om de blott uppriktigt ville tillstå det,
hyste samma åsigt. Han blef en eller ett par gånger af
folkmassan anfallen på gatorna. Af de liberala var han för
ögonblicket djupt hatad och fruktad. Han var den mest
framstående gestalten på skådeplatsen under dessa veckor
af stark upphetsning, och utan tvifvel kände han sig äfven
fullkomligt lycklig deröfver.

Debatterna öfver billen gåfvo anledning till några tal,
som stå oöfverträffade i vår tids parlamentshistoria. Bright
och Gladstone hade nu några af sina lyckligaste ögonblick.
Bright liknade den lilla skaran af missnöjda med de
skaror David samlade omkring sig i Adullams grotta och till
hvilkas anförare han gjorde sig. Anspelningen uppfattades
genast af huset, ty många hade misstänkt och några hade
öppet sagt, att om premierministern, då han bildade sin
regering, med större omsorg sökt vinna Lowe, oppositionen
mot billen ej skulle blifvit så skarp. Det lilla tredje
partiet döptes genast till adullamiterna, ett namn som ännu

bibehåller sig och sannolikt länge skall öfverlefva sin gamla
politiska historia. Gladstones tal, med hvilket den stora
debatten om andra läsningen den 28 april på morgonen
slutade, flammade ordentligt af glödande vältalighet.
Debatten hade då fortgått i åtta nätter. Underhuset befann
sig i den yttersta grad af upphetsning, när man skred till
votering. Slutorden i Gladstones tal hade tydligt nog visat,
att han ej väntade någon stor seger för regeringen. Huset
var fullt ända till trängsel och de voterandes antal större
än vid nästan något föregående tillfälle. För billens andra
läsning röstade 318, mot den 313. Andra läsningen
beviljades sålunda endast med en majoritet af fem röster. De
vilda jubelropen från de konservativa och adullamiterna
visade, att billens öde var gifvet. Frågan var nu icke
om regeringen skulle lida ett nederlag, utan endast när
hon skulle nödgas tillstå sitt nederlag. Ögonblicket
för detta erkännande kom snart. Ändringsförslag
inströmmade oupphörligt från reformens motståndare. De komma
hufvudsakligen från den ministeriella sidan af huset. Lord
Dunkellin, eljes en af regeringens anhängare, föreslog ett
amendement, som gick ut på att sätta census något högre
än regeringen föreslagit. Amendementet gick igenom,
hvarpå lord Russell och Gladstone genast ingåfvo sitt
afsked.

Billens förkastande och ministerens afgång slutade lord
Russells politiska bana. Han begagnade sig kort derefter
af tillfället för att formligt tillkännagifva, att han
öfverlemnade ledningen af det liberala partiet åt Gladstone.
Han uppträdde visserligen i det offentliga lifvet vid nere
tillfällen sedan han afgått ur regeringen. Han deltog
stundom i öfverhusets debatter och väckte der till och med en
eller ett par gånger motioner, dem han sökte genomdrifva.
I verkligheten var dock lord Russells bana slut. Det hade
varit en lång och märkvärdig bana. Den hade börjat
under lysande utsigter. John Russell var så att säga född i.
politikens purpur; hans vagga hade stått bland statsmän
och talare. Den unga frihetens vårvindar blåste öfver hans
gossår;  hans lärare, vänner, kamrater voro de ledande

andar, som styra nationers öden. Han hade ministerbänkarna
till öfningsmark och hade en plats i regeringen, när andra
unga män skulle varit glada att ha haft en plats i en
operaloge. Med alla ryktbara män och qvinnor i Europa sedan
århundradets början hade han varit i närmare eller
fjermare beröring. Det var ej endast politiken som upptog
hans tankar och håg; han hade äfven ett lifligt sinne för
literaturen, för skön konst, för filosofien och historien, och
denna estetiska riktning förmådde honom äfven att söka
snillrikt och vittert folks umgänge och uppskatta deras
värde. Sålunda förblef han aldrig som Palmerston blott
och bart en politiker.

Russells offentliga bana företer en sällsam följd af
motsägelser, ja, paradoxer. På Irland var han länge känd mer
som författare till kyrkotitelbillen än som den gamle vännen
till katolikernas emancipation, i England mer som
upphofsman till små och misslyckade reformbiller än som
främjare af den stora reformbillen. I utlandet som hemma
ihågkom man honom mer som den minister, hvilken svek
Danmark och öfvergaf Polen, än som de förtryckta
nationaliteternas värme vän och trogne försvarare. Ingen
statsman kunde gerna vara en uppriktigare och afgjordare
motståndare till slafveriet i alla dess former, och likväl var i
det amerikanska folkets ögon lord Russells namn länge
förbundet med tanken på ett knappast beslöjadt understöd af
slafegarnes uppror. Denna sällsamma kontrast, denna
skenbara inkonseqvens har till stor del sin grund i det
förhållandet, att lord Russells bana under större delen af hans
offentliga lif var en ständig omvexling mellan platser i
regeringen och oppositionen. Den vidskepelse som länge
herskade i vårt offentliga lif inskränkte de högre
statsposterna till två eller tre konventionelt erkända namn på
hvardera sidan. Var det ej sir Robert Peel, måste det
vara lord John Russell, och var det ej lord Derby, måste
det vara lord Palmerston. Skulle derför statens styrelse
obehindradt fortgå, måste en statsman allt emellanåt
associera sig med personer, som han ej kunde helt och hållet
forma efter sina åsigter, och måste skenbart sympatisera

med grundsatser och lagförslag, som det eljes ej skulle
fallit honom in att understödja. Lord Russells personliga
lif var följdriktigt allt igenom. Han började som
reformvän, och som reformvän slutade han äfven.

<chapter name="FEMTE KAPITLET.
Valreformen.">
FEMTE KAPITLET.
Valreformen.

Drottningen sände naturligtvis efter lord Derby. Han
hade ingen personlig lust att ingå i regeringen på nytt
och åtaga sig det dermed förenade ansvaret. Han hade
aldrig, ej ens då han var yngre och starkare, varit någon
synnerlig älskare af arbete, och den medfödda trögheten i
hans karakter hade tilltagit med åren och nu senast med
krämporna. Det troddes allmänt, att han endast för en
kortare tid skulle vilja mottaga premiermmisterposten och
att han skulle göra till vilkor, att han. när det utan
olägenhet för statens intressen kunde ske, skulle få lemna makten
i någon annans hand och befrias från det officiella lifvets
besvärligheter. Utsigterna för en konservativ minister voro
ej synnerligt inbjudande. Lord Derby hade hoppats, att
han skulle kunna hopsätta ett slags koalitionsminister,
som i viss mån skulle representera båda sidorna af huset.
Han inbjöd följaktligen strax de ledande medlemmarne af
adullamitpartiet att mottaga platser i hans regering. Han
blef sviken i sin förväntan. Adullamitcheferna
öfverenskommo att afböja all sådan samverkan. När det blef
bekant, att Lowe ej skulle ingå i lord Derbys regering,
frågade ingen efter hvad som blef af Grottans öfriga
invånare. Några af dem voro män med stort inflytande i
grefskapen, och andra hade en lång parlamentarisk bana
bakom sig. Men nu, då krisen var förbi, voro de
fullkomligt glömda. Den stora allmänheten var fullkomligt
likgiltig för, huruvida de ingingo i regeringen eller stannade
utanför.


Sessionen var redan långt framskriden och närmade sig
den vanliga tiden för sitt slut, när lord Derby fått sin
ministèr fullbildad. Disraeli blef naturligtvis skattkammarkansler
och ledare i underhuset. Utrikesminister blef lord
Stanley. Lord Cranborne, förut lord Robert Cecil, blef
minister för Indien, lord Carnarvon öfvertog kolonierna;
general Peel blef krigsminister och sir Stafford Northcote
president i handelsbyrån, medan Walpole åtog sig
ledningen af inrikesdepartementet, föga anande, hvilka bekymmer
han dermed lastat på sina skuldror. Sir John Pakington
öfvertog utan tvekan ledningen af amiralitetet. Den 9 juli
kunde lord Derby tillkännagifva för lorderna, att han fått
sitt korthus färdigt.

Den nya ministèren hade knapt intagit sina platser,
förr än en ordentlig agitationsstorm utbröt öfver hela landet.
De konservativa och adullamiterna hade båda försäkrat, att
den arbetande befolkningen i allmänhet var likgiltig för
erhållandet af rösträtt, och nu uppspirade med ens en
mängd föreningar, som alla gingo ut på att visa verlden,
att ingen sådan likgiltighet existerade. Reformligor och
reformföreningar uppsköto som de blifvit uppstampade ur
marken. Stora, snart sagdt dagligen hållna folkmöten
vitnade om tillvaron af en stark allmän mening för en valreform.
Det märkligaste af dem var det namnkunniga Hyde-Park-mötet.
Hufvudstadens reformvänner beslöto hålla ett
massmöte i parken. Myndigheterna vidtogo den mycket okloka
åtgärden att förbjuda det, och en proklamation blef för
detta ändamål utfärdad. Reformvännerna hade i
spetsen för sig reformligans president Edmond Beales, en
ansedd jurist samt för öfrigt en man med karakter och
betydande förmåga. Beales var af den åsigt, att
myndigheterna ej hade någon laglig rätt att hindra mötet, och
det behöfver knappast sägas, att ej en polischef eller ens
en inrikesminister är i stånd att endast genom en
proklamation göra något lagligt eller olagligt.

Londons reformvänner beslöto derför häfda sin rätt
mot myndigheterna. Den 23 juli satte sig en mängd
processioner med musik och fanor i rörelse från olika delar 
af London och stälde marschen mot Hyde Park.
Myndigheterna hade låtit uppslå plakat, som förkunnade, att
grindarna till parken skulle denna eftermiddag stängas klockan
fem. När den första processionen anlände till parken, voro
grindarna äfven stängda och en skara polis uppstäld
derutanför. Reformligans president Beales och några andra
framstående reformvänner anlände i vagn, stego ur och
sökte komma in i parken. Man ville ej släppa in dem.
De frågade då, på hvilkens befallning man vägrade låta
dem komma in, och de fingo till svar, att det skedde på
polischefens order. De stego nu helt lugnt upp i vagnen
igen. Det var deras afsigt att först häfda sin rätt och
derefter, om man vägrade dem inträde, hänskjuta saken
till domstols afgörande. De begåfvo sig till Trafalgar Square,
åtföljda af en stor folkmassa, och der hölls på stående
fot ett möte, der resolutioner föreslogos och antogos, som
fordrade utsträckning af rösträtten och tackade Gladstone,
Bright och andra, som sökt genomdrifva en sådan. Talen
voro helt korta, då det var fysiskt omöjligt för en talare
att höras af en så stor församling. Denna del af
demonstrationen slutade sålunda i allt lugn.

Emellertid hade en helt annan scen pågått i Hyde
Park. En stor och brokig folkmassa trängdes omkring
grindarna och staketet. Folkmassan bestod till en del af
verkliga reformvänner, till en del af nyfikna och nyhetssamlare,
till en del af okynniga pojkar, men äfven till en ej obetydlig
del af Londons vildaste sällar. I alla dessa afdelningar
var det måhända ej så få, som kände sig litet svikna i sin
förväntan, då sakerna togo ett så lugnt och fredligt förlopp.
Blotta tyngden af den folkmassa, som trängdes rundt
omkring staketet, skulle i hvilket fall som helst allvarsamt
hotat dess säkerhet och pröfvat dess styrka. På en gång
skedde en häftig rusning, nere alnar af staketet låg på
marken, och öfver det tumlade i vild förvirring en ström
af menniskor. Exemplet följdes på sträckan längs Park
Lane, och inom ett ögonblick låg staketet på en längd af nere
hundra alnar i gräset, och en larmande och förtjust folkhop
svärmade rundt omkring i parken.


Nyheten gick som en löpeld genom staden. Somliga
trodde, att det var ett uppror, andra voro fullt och fast
öfvertygade, att det var en revolution. På ett ställe
förkunnade man, att frihetens första dag inbrutit, på ett annat
skrek man förfärad, att anarkien sluppit lös. Folkmassan
hoppade och dansade på gräsmattan väl halfva natten.
Blomsterrabatter och buskar ledo en hel del, dock ej så
mycket af okynnigt förstörelsebegär, som af den ystra
uppsluppenhet, hvilken med förtjusning begagnar sig af ett
oväntadt tillfälle. En mängd små sammandrabbningar med
polisen egde rum; stenar kastades från den ena sidan, och
batonger begagnades temligen fritt å den andra; en
afdelning af fotgardet hölls i beredskap nära platsen, men dess
tjenster behöfdes ej. Folkmassan hurrade till och med helt
godmodigt för soldaterna, när hon fick se dem. Några
blodiga pannor vankades på båda sidorna, och några
arresteringar gjordes äfven; men det var ingen revolution,
intet uppror, ej ens något allvarsamt upplopp och ingen
afsigt hos någon förnuftig menniska, att det skulle bli
något upplopp. Disraeli förklarade samma natt i
underhuset, hälft sannolikt på skämt, men hälft säkerligen på
fullt allvar, att han ej var riktigt säker på, om han ännu
hade ett hem att begifva sig till. När han kom hem längre
fram på natten, fann han dock sitt hus i godt behåll med
fast påsittande tak. London sof feberaktigt och fann, när
det vaknade dagen derpå, att sakerna gingo sin vanliga
gång. En stor folkmassa strömmade till för att betrakta
skådeplatsen för den föregående aftonens tumult. Der låg
staketet ganska riktigt i gräset, och i parken var ännu en
stor sysslolös folkmassa, bestående dels af nyfikna, men
dels också af vilda sällar, jemte en stor skara polis, som
upprätthöll ordningen. Men der var intet folkupplopp att
se, och London började ännu en gång äta sina mål i lugn
och ro.

Ingenting kan vara vissare än det förhållandet, att
Hyde-Park-upploppet, såsom det kallades, öfvertygade
hennes majestäts ministrar om nödvändigheten att genast i
princip godkänna valreformen. Regeringen tog 
Hyde-Park-upploppet med ofantligt allvar. Beales och några af hans
kolleger uppvaktade dagen derpå inrikesministern för att
råda honom att draga militär- och polisstyrkan tillbaka
från parken och lemna den i reformvännernas vård. Beales
lexade helt allvarsamt upp regeringen för hvad hon gjort
och förklarade, såsom äfven otvifvelaktigt var fallet, att
regeringens hufvudlösa beteende varit den egentliga
orsaken till alltsammans. Inrikesministern Walpole, en
godhjertad och vänlig man, hade i första ifvern helt och
hållet tappat hufvudet. Han såg sig redan anklagad för
att ha vållat inbördes strid och blodsutgjutelse. Han
förlorade helt och hållet sjelfbeherskningen genom Beales'
och reformvännernas hofsamma uppträdande, och när de
försäkrade honom, att de endast önskade hjelpa honom
att upprätthålla ordningen, blef han så rörd, att han
ordentligt brast i gråt. Han uttalade sin lifliga tacksamhet för
deras utlofvade medverkan och gick in på nästan allt hvad
de kunde föreslå. Man öfverenskom, att rättigheten att
hålla möten i Hyde Park skulle underkastas en ny och
sorgfällig pröfning, innan beslut derom fattades, och
reformligans ledare voro för ögonblicket utom allt tvifvel herrar
öfver ställningen.

Hela hösten och vintern höllos i de stora städerna
möten för att främja reformsaken. Ett högst betecknande
drag i dessa demonstrationer var den andel, som de
organiserade yrkesföreningarna af arbetare togo deri. De voro
till antalet betydande och gjorde i sin tysta förenade styrka
ett synnerligt mäktigt intryck. Denna disciplin och makt
hade de småningom förvärfvat utan skydd af något slags
auktoritet, erkända af lagen endast i de fall, der lagen
gick på sidan om sin väg för att hindra eller korsa
ändamålet med deras organisation. De hade nu vuxit till en
sådan styrka, att lag och myndighet måste se till, huru de
kunde få bugt med dem. Kapitalisten och alla som dela hans
omedelbara intressen, arbetsgifvarne, de rika af alla slag,
folkets aristokratiska, sjelftagna lärare, hade alla varit emot
dem, och de hade icke dess mindre hårdnackadt gått sin
egen väg. Stundom hade de eller den sak de

representerade haft öfverhanden; ofta hade både de och saken
blifvit besegrade; men de hade aldrig erkänt ett nederlag,
och de hade utan att låta sig nedslås och, såsom många
trodde, äfven utan att låta öfvertyga sig gått sin väg rakt
fram.

Medan England var upptaget af dessa händelser, hade
märkliga tilldragelser egt rum på andra ställen i vår
verldsdel. Under tiden mellan lord Eusells afgång och bildandet
af lord Derbys ministér hade krig utbrutit mellan Österrike
och Preussen och ledarskapet i Tyskland afgjordt vunnits
af Preussen. Italien, Preussens bundsförvandt i kriget,
hade erhållit Venezien, och Österrike hade uteslutits från
all andel i Tysklands angelägenheter. Den engelska pressen
var till största delen fullkomligt ense om preussarnes
ytterliga oförmåga att föra krig, och Österrikes fullständiga
nederlag kom derför nästan som ett åskslag öfver den stora
massan af vårt folk.

Strax innan parlamentet åtskildes, blef ett stort fredens
verk fullbordadt. Det var den atlantiska kabeln. Den 27
juli 1866 på aftonen fördes den i land på kusten af
Amerika. Dagen derpå underrättades utrikesministern lord
Stanley, att en fullständig förbindelse medelst en koppartråd,
som låg på bottnen af Atlanten, var åvägabragt mellan
England och Förenta staterna. Vänskapliga lyckönskningar
och helsningar vexlades mellan drottningen och Förenta
staternas president. Tio år på en eller ett par månader
när hade förgått, sedan Cyrus Field, den amerikanske
främjaren af den atlantiska telegrafplanen, först sökt
ingifva Londons, Liverpools och Manchesters kallt beräknande
affärsmän något förtroende till sin plan. Det var visserligen
ej han, i hvars hufvud tanken först upprunnit, men
det var han, som först fick klart för sig, att saken var
möjlig, som visade verlden, hur den skulle utföras, och
till slut äfven utförde den. De menskliga uppfinningarnas
historia har intet mer uppmuntrande exempel på, hur
tålamod kan besegra modlösheten och ihärdigheten triumfera
öfver nederlaget. Det första försöket att nedlägga kabeln
gjordes 1857, men de fartyg, som skulle verkställa 
nedläggandet, hade endast kommit vid pass 300 engelska mil
från Irlands vestkust, när kabeln brast och försöket måste
uppgifvas för det året. Året derpå förnyades försöket och
misslyckades åter igen. Ett nytt försök gjordes dock redan
samma sommar. Kabeln blef verkligen nedlagd. Den
förenade under ett par dagar Europa och Amerika.
Lyckönskande budskap mellan drottningen och Förenta
staternas president passerade längs tråden. Plötsligt blefvo
dock signalerna svaga, budskapen otydliga, och inom kort
upphörde förbindelsen helt och hållet. Kabeln blef åter
blott och bart en kabel; tråden som talade med så underbar
vältalighet hade blifvit tyst. Kabelns konstruktion visade
sig vara felaktig, och en ny princip måste uttänkas af
vetenskapen. Någonting väsentligt hade dock vunnits. Det
hade visats, att en kabel kunde nedläggas och qvarhållas
under oceanen på ett djup af mer än 2 och på en sträcka
af 2000 engelska mil. Ett nytt försök gjordes 1865, men
misslyckades åter, och den afslitna kabeln måste tills
vidare qvarlemnas på Atlantens botten. Slutligen, 1866, blef
verket fullbordadt. och den atlantiska telegrafen var en
verklighet.

Hösten och vintern förgingo under en stark agitation,
och ögonblicket var nu inne, när den nya ministèren måste
möta en ny parlamentssession. Landet väntade med stort
intresse, men äfven med en viss nyfikenhet, att få se hvad
regeringen skulle företaga med valreformen under 1867 års
session. Parlamentet öppnades den 5 februari. Trontalet
anspelade, som det var att vänta, på reformfrågan. »Eder
uppmärksamhet», så hette det i talet, »skall återigen fästas
på frågan om folkets representation i parlamentet»,
hvarefter en förhoppning uttalades, att »edra öfverläggningar,
förda i en anda af hofsamhet och ömsesidig fördragsamhet,
må leda till vidtagandet af åtgärder, hvilka, utan att öfver
höfvan rubba den politiska jemvigten, skola betydligt
utsträcka rösträtten». Disraelis hand, sade man, skönjdes
tydligt nog i dessa sväfvande och dubbeltydiga fraser.
Huru, frågade man, kan rösträtten få någon större utsträckning
i reformvännernas mening utan att öfver höfvan rubba

den politiska jemvigten i Disraelis mening? Man blef allt
mer öfvertygad, att Disraeli endast ville söka pluttra på
underhuset någon värdelös reform och med tillhjelp af
ljumma reformvänner och adullamiter förmå majoriteten
att antaga den. Allmänheten hade dock mycket liten
föreställning om den böjlighet, regeringen snart skulle
utveckla. Parlamentshistorien i våra dagar, eller öfver
hufvud i några dagar, om hvilka vi ha någon kännedom,
har ej att uppvisa någonting, som kan jemföras med
regeringens tillvägagående under denna utomordentliga
session.

Den 11 februari tillkännagaf Disraeli, att regeringen
beslutit förfara resolutionsvis. Den stora svårigheten för
genomförandet af en reformbill, sade han, låge deruti, att
de båda stora politiska partierna ej kunde förmås att på
förhand öfverenskomma om några grunder, på hvilka en
reform kunde uppföras. »Låt oss derför», sade han, »innan
vi denna gång gripa oss an med uppgörandet af en
reformbill, komma öfver ens om, hvad slags reform vi vilja
ha. Det öfriga blir då lätt.» Han sade sig derför ämna
i den parlamentariska grytan kasta en handfull resolutioner,
ur hvilka, när de kommit i kokning, den majestätiska
gestalten af en god och fullkomlig reformbill skulle på
mirakulöst sätt uppstiga. De resolutioner, som Disraeli
tänkte föreslå huset, voro till största delen skäligen absurda.
Några af dem voro rena plattheter, hvilka ingen kunde
finna det mödan värdt att godkänna genom en formlig
resolution. Men de flesta resolutionerna innehöllo förslag,
dem ingen premierminister kunde vänta att huset skulle
antaga utan häftiga strider, beslutsamt motstånd och knappa
majoriteter. Det liberala partiet och särskildt den del,
hvilken erkände Bright som sin ledare, skulle förr ha låtit
slå sig till marken, än samtyckt till att godkänna några af
dessa påfund. Disraeli tyckes nästan från första ögonblicket
af husets hållning insett, att det var fullkomligt hopplöst
att söka genomdrifva resolutionerna. Den 25 februari
utbytte han dem derför helt lugnt mot ett slags reformbill, som
han tillkännagaf att regeringen tänkte framlägga. Census

i städerna skulle nedsättas till 6 pund och i grefskapen
till 20 pund samt i båda fallen rösträtten grundas på
kommunalafgifterna, det vill säga, en persons rätt att rösta
vid parlamentsval skulle göras beroende af de anordningar,
som sockenstämman i hans församling eller någon annan
beskattande kommunalmyndighet vidtog. Förslaget upptog
dessutom alla möjliga slag af fantasi-qvalifikationer. Det
låg något rent af obegripligt eller minst sagdt mystiskt i
det sätt, hvarpå billen framlades. Den var efter allt
utseende ej grundad på resolutionerna; visst är, att den ej
innehöll någon hänvisning till några af deras vigtigare
bestämmelser. Den hade aldrig någon verklig tillvaro.
Underhuset mottog med föraktfull likgiltighet Disraelis
redogörelse för dess innehåll, och redan dagen derpå
tillkännagaf han, att regeringen beslutit återtaga den, på samma
gång uppgifva hela planen att förfara resolutionsvis samt
inom ett par dagar framlägga en verklig och substantiell
reformbill.

Parlamentet och allmänheten voro båda lika häpna
öfver dessa plötsliga omkastningar. Hela saken började få
en komisk anstrykning. Sessionen hade endast varat några
få dagar, och här hade man redan en tredje variation af
regeringens reformförslag. Till råga på förvirringen och
skandalen tillkännagafs tre eller fyra dagar derefter, att
tre af kabinettets förnämsta medlemmar, general Peel,
lord Carnarvon och lord Cranborne, hade gått ut ur
ministèren. Hela historien blef slutligen bekant. För afslöjandet
har man att tacka sir John Pakington, hvars lyckliga
oförmåga att bevara en hemlighet gifvit ett märkvärdigt
bidrag till ett kapitel i hans tids politiska historia. I följd
af kabinettets nödiga ombildning förflyttades sir John
Pakington från amiralitetet till krigsdepartementet och måste
i följd deraf begifva sig ned till sina kommittenter i
Droitwich för att låta omvälja sig. I sin naivitet berättade
han här en historia, som försatte hela England i det
muntraste lynne. Regeringen, sade han, hade från början
uppgjort två särskilda reformbiller, af hvilka den ena i hennes
egen tanke var mer omfattande och liberal än den andra.

Den senare hölls i beredskap endast som en sista resurs,
för den händelse den förra skulle möta ett kyligt
mottagande från konservatismen i underhuset. För denna
händelse ämnade hon framtaga sin mindre omfattande plan.
Det mer liberala förslaget skulle varit strängt grundadt
på resolutionerna.

Kabinettet sammanträdde lördagen den 23 februari.
Efter hvad sir John Pakington förklarade för sina kommittenter,
hade så väl han som andra af kabinettets medlemmar
då fått det intryck, att de voro fullkomligt ense i saken
och att det mer omfattande förslaget skulle framläggas
måndagen den 25. Denna måndag blef emellertid kabinettet
plötsligt sammankalladt. Sir John skyndade till stället,
och här väntade honom en öfverraskande nyhet. Några
af kabinettets förnämsta medlemmar hade rent af vägrat
ha någonting att skaffa med den liberala billen. Här
voro goda råd dyra. Klockan var tu. Lord Derby skulle
tala på ett möte inom det konservativa partiet klockan half
tre. Disraeli skulle framlägga billen, eller åtminstone en
bill af något slag, i underhuset klockan half fem. Någonting
måste göras, någon bill måste framläggas. Alla ögon
voro, kunna vi lätt tänka oss, riktade på klockan. Sir
John Pakington erinrade, att man endast hade tio minuter
på sig till fattande af ett beslut. Det är klart, att ingen
menniska, hon må vara aldrig så stor statsman eller aldrig
så skicklig stilist, kan på tio minuter uppsätta en fullständig 
reformbill. Nu visade sig i sin fulla glans klokheten
och förutseendet hos dem, som hittat på planen att hålla
en sekundabill, om vi så få uttrycka oss, i beredskap för
alla händelser. Fram kom nu sekundabillen, och det
beslöts genast, att Disraeli skulle begifva sig ned till
underhuset och med sin allvarsammaste min framlägga den,
som den vore just den bill, regeringen hela tiden tänkt
lägga fram på underhusets bord. Sir John försvarade detta
beslut med naivitetens hela allvar. Det var visserligen ej
ett vist beslut, medgaf han; men hvem kan begära att
folk skall handla vist, när de endast ha tio minuter på sig
till öfverläggning? Om de blott haft en enda timme att 
tänka öfver saken, skulle de, sade han, utan allt tvifvel
ej begått något misstag. Men de hade ej någon timme, och
saken stod således ej att hjelpa. Något måste de göra,
och så framlade Disraeli sin bill nr 2, samma bill, som,
tack vare sir John Pakingtons pikanta förklaring, gått öfver
i historien under namnet »tiominutersbillen».

Sakens förlopp synes ha varit följande. Sedan
kabinettet lördagen den 23 februari på aftonen i skenbar
harmoni åtskilts, utarbetade lord Cranborne på grund af
billens bestämmelser en sifferkalkyl och trodde sig finna,
att den nya rösträtten i några af städerna nästan skulle
bli liktydig med rösträtt för hvar och en som hade egen
bostad (household suffrage). Om något sådant ville han
dock ej vara med, och så ingaf han sitt afsked. Det var
naturligtvis att frukta, att äfven andra af kabinettets
medlemmar skulle göra detsamma. Derför hölls den i hast
beslutna kabinettskonseljen den 25, hvilken sir John
Pakington med så mycken omedveten humor skildrat. Lord
Cranborne och de som tänkte lika med honom läto
öfvertala sig att stanna qvar på det vilkor, att den mer
omfattande billen skulle i all tysthet skjutas åt sidan och
tiominutersbillen lika tyst inskjutas, i stället. Olyckligtvis
var det mottagande, som tiominutersbillen erhöll, ytterst
nedslående. För Disraelis erfarna öga var det fullkomligt
klart, att billen ej hade de minsta utsigter på någondera
sidan af huset. Disraeli fattade raskt sitt beslut, och lord
Derby gaf sitt samtycke. Det var ingenting annat att
göra än att återgå till det mera omfattande förslaget.
Obenägna kolleger måste handla efter sin öfvertygelse och
utgå ur regeringen. Det tjenade till intet att söka vinna
deras samverkan genom att längre hålla fast vid en bill,
som ingen menniska ville ha. Det var af denna orsak som
Disraeli den 26 februari återtog sin bill från dagen förut,
tiominutersbillen, och tillkännagaf, att regeringen skulle
gripa sig an på fullt allvar och den 18 mars framlägga
en verklig bill. Denna visade sig vara samma bill, som
uppgjorts på grund af resolutionerna, den mer omfattande
bill, hvilken så plötsligt blifvit skjuten åt sidan i det hastigt

sammankallade kabinettsrådet den 25 februari, af hvilket
sir John Pakingtons Droitwich-tal gifvit oss en i all sin
konstlöshet så vältalig beskrifning. General Peel, lord
Carnarvon och lord Cranborne nedlade nu sina embeten.
För andra gången inom tio år hade ett konservativt kabinett
blifvit splittradt i en valreformfråga.

Det måste medges, att det fordrade ej så litet mod och
tillförsigt å Disraelis sida att efter alla dessa öfverraskningar
möta underhuset med en ny plan och ett nybildadt
kabinett. Det första man hade att göra var att ombilda
kabinettet genom att anskaffa en ny krigsminister, en ny
kolonialminister och en ny minister för Indien. Till den
8 mars var allt detta undangjordt. De afgångna ministrarne
förde med sig alla sina politiska motståndares aktning.
Under sin korta förvaltning af Indien hade lord Cranborne
ej blott gifvit prof på duglighet, ty det visste hvar och en
förut att han egde, utan äfven på ett allvar, en
sjelfbeherskning och känsla af ansvar, hvaraf ej ens hans
vänner förut trott honom vara i besittning. Sir John Pakington
blef krigsminister, medan amiral Corry öfvertog hans plats
som förste lord af amiralitetet. Hertigen af Buckingham
blef minister för kolonierna, och förvaltningen af Indien
anförtroddes åt sir Stafford Northcote, hvilkens plats som
president för handelsbyrån intogs af hertigen af Richmond.
Sedan regeringen sålunda kastat sina upproriska medlemmar
ofver bord, grep hon sig åter an med reform verket.

Den 18 mars framlade Disraeli den nya billen. I fråga
om census föreslogs der, att i städerna alla som betalade
kommunalutgifter eller tjugu shillings om året i direkt
beskattning skulle erhålla rösträtt, att innehafvare af
statsobligationer, penningar i sparbank och dylikt skulle
erhålla samma förmån samt tillika att en viss grad af bildning
äfven skulle berättiga dertill. Artiklarna om rösträttens
utsträckning motvägdes och kringgärdades med alla
möjliga sinnrikt uttänkta vilkor för att hindra blotta antalet
bland de fattigare klasserna från att få för mycket att
säga. Den sinnrikhet, som röjde sig i alla dessa inskränkningar,
vitnade om den mest ängsliga försigtighet. Maskinen

var alltför invecklad och hållhakarna och motvigterna
alltför skickligt anbragta. Det var tydligt äfven för ett oöfvadt
öga, att några delar af mekanismen ofelbart snart måste
komma i olag, och att andra åter aldrig skulle kunna göra
tjenst. Bright liknade hela billen vid en plan att bjuda
någonting med ena handen och helt lugnt taga det tillbaka
med den andra. Det fans dock en sida af saken, som
ingaf många reformvänner goda förhoppningar. Det var
dem nu tydligt, att regeringen var fast besluten att göra
någonting, hvad som helst, för att få en reformbill af något
slag antagen detta år. Hellre än ingenting ville hon ha
något, som kunde vinna majoritet för sig. Lord Derby
tillstod sedermera helt öppet, att han ej insåg något skäl,
hvarför en valreform skulle betraktas som ett monopol för
de liberala, och Disraeli hade tydligen fast beslutit, att
han ej denna gång skulle nödgas afgå för en reformbills
skull.

De ledande männen i regeringen voro nu fast beslutna
att denna session genom drifva en reformbill, hända hvad
som hända ville. Alla Disraelis hållhakar, motvigter och
garantier uppgåfvos den ena efter den andra.
Fantasiqvalifikationerna fingo gå samma väg. På alla billens
särskilda stadier förklarade Disraeli oföränderligt, att om det
eller det amendementet antogs emot regeringens önskan,
skulle hon ej låta billen fortgå; men när det särskilda
amendementet det oaktadt blifvit antaget, förklarade
Disraeli alltid lika oföränderligt, att ministrarne ändrat åsigt
och vore benägna att gå in på den nya förändringen.
Slutligen började denna lilla formalitet af huset endast
anses som en tom ceremoni. Billen blef till sluts en lag,
som stadgade ren »household suffrage» i städerna.
Reformbillen passerade sitt slutliga stadium den 15 augusti
1867. Vi skola i korthet redogöra för dess bestämmelser.
Den gaf i städerna rösträtt åt alla familjefäder (householders)
som skattade till kommunens fattigvård, och åt alla
som på ej mindre än ett år hyrde och bebodde en
lägenhet samt derför erlade ett hyresbelopp ej understigande
tio pund om året, och i grefskapen åt alla fastighetsegare

med en ren årlig inkomst af fem pund och brukare af jord,
som i arrende betalade minst tolf pund om året. Den
fråntog åtskilliga små köpingar deras rätt att skicka
representanter till parlamentet och nedsatte antalet
representanter för andra valkretsar. Å andra sidan skapade den
flere nya valkretsar, bland andra köpingarna Chelsea och
Hackney, bekanta delar af London. Den gaf en tredje
representant åt Manchester, Liverpool, Birmingham och
Leeds samt en representant åt Londons universitet. Den
nya reformbillen gaf äfven ett slags representation åt
minoriteterna i vissa valkretsar genom stadgandet, att der
tre representanter skulle väljas hvarje valman endast skulle
ega rösta på två kandidater, och att i Londons city, som
har fyra representanter, hvarje valman endast skulle ega
rösta på tre.

De irländska och skotska reformbillerna uppskötos till
ett annat år. Vi kunna dock gå händelserna litet i förväg
och genast affärda dem båda, så mycket hellre som båda
visade sig vara af en mycket torftig och otillfredsställande
art. Den skotska billen gaf Skotland samma census för
städerna som den engelska, samt en grefskaps-census
grundad antingen på fem punds ren årlig inkomst af fast
egendom eller ett arrende på fjorton pund om året. Regeringen
ämnade först göra arrendebeloppet lika med det som i
England fordrades för utöfvande af rösträtt i grefskapen.
Alla qvalifikationer, som hade sin grund i afgifter till
fattigvården, blefvo dock i följd af amendement strukna
ur billen, då Skotlands kommunala beskattningssystem
är olikt Englands. Regeringen insatte då fjorton punds
arrendebelopp såsom motsvarande de engelska arrendatorernas
tolf punds arrende jemte fattigskatten. Åt Skotland
gåfvos några nya platser, hvilka regeringen först ämnade
åstadkomma genom att öka antalet af underhusets
medlemmar, men som hon genom amendement tvangs att
bereda genom att beröfva några små engelska köpingar deras
representationsrätt. Den irländska billen är knappast ens
värd att nämnas. Den lemnade census i grefskapen, tolf
pund, oförändrad, nedsatte census i städerna från åtta till

fyra pund, men gjorde ingenting för en bättre fördelning
af representationsrätten.

Medan den engelska reformbillen genomgick sina olika
stadier, gjorde regeringen sitt bästa att ånyo göra sig
löjlig i fråga om de offentliga mötena i Hyde Park.
Reformligan sammankallade ett offentligt möte i denna
park till den 6 maj. Inrikesministern Walpole utfärdade
den 1 maj en proklamation, hvari han förbjöd mötet och
varnade alla för att deltaga deri. Ligan rådförde sig med
erfarna jurister, fann, att hennes möte ej skulle strida mot
lag, och utfärdade följaktligen en kontraproklamation,
hvari hon häfdade sin rätt och förklarade, att mötet skulle
hållas för att göra denna rätt gällande. Regeringen fann,
ehuru något för sent, att ligan hade lagens bokstaf på sin
sida. Lagen gaf kronan uppsigt öfver parkerna och rätt
att åtala alla slags åverkare, men han gaf henne ej någon
rätt att förutsätta, det någon åverkan nödvändigt skulle
ske derför att ett offentligt möte hölls, och i förväg
förbjuda det. Mötet hölls. Det öfvervakades af en stor
skara polis och soldater, men aflopp mycket fredligt och
föreföll till och med nyfikna åskådare, som strömmat till
för att få sig ett litet extra nöje, som en skäligen tam
affär. Inrikesministern Walpole, som längesedan börjat
tröttna vid sitt embetes otacksamma mödor på en så
upprörd tid och som ej hade tillräckligt mycket nerv att kämpa
med ögonblickets många svårigheter, nedlade sitt embete.
Han bibehöll dock sin plats i kabinettet. Walpole var en
man, som åtnjöt stor aktning af alla partier, en man med
höga grundsatser och en älskvärd karakter. Men han var
ej vuxen ställningen, när svårigheter uppstodo, och han
lyckades nästan alltid försätta sig i en falsk ställning, när
han hade att göra med reformligan. Han gjorde sin
myndighet gällande på oriktig tid och på oriktigt sätt och drog
sig vanligen tillbaka från sin falska ställning i en något
väl ödmjuk och ångerfull hållning. Han höll väl mycket
på sin myndighet, men ej tillräckligt på sin värdighet.
Han efterträddes som inrikesminister af Gathorne Hardy,
förut president i fattigvårdsbyrån.

Reformbillen var sålunda antagen. »Språnget ut i
mörkret» var taget. Med dessa ord karakteriserade
premierministern lord Derby sin egen och sina kollegers politik.
Uttrycket har blifvit historiskt och tillskrifves vanligen
lord Derby, men i sjelfva verket var det lord Cranborne
som först begagnade det. Under debatterna i underhuset
hade han beskylt regeringen för att taga ett språng i mörkret.
Lord Derby upptog uttrycket och erkände det vara en
träffande beskrifning af det steg, som han och hans minister
tagit. Man kan omöjligt bestrida, att regeringen handlade
klokt, då hon så hastigt och beslutsamt afgjorde frågan
och hellre än att uppskjuta afgörandet på ytterligare ett
år gick in på nästan hvad som helst. Men man kan det
oaktadt ej undgå att förvånas öfver den lätthet och
djerfhet, hvarmed den konservativa regeringen kastade bort den
ena efter den andra af de grundsatser, hvilka hon alldeles
nyss förklarat vara väsentliga för konservatismen. Hösten
1867 tänkte dock de flesta ej på något annat, än att
reformfrågan ändtligen och för en lång tid var affärdad.
Lowe är berättigad till sista ordet i tvisten. Arbetarne,
majoriteten, kojornas befolkning, sade han, ha fått rösträtt;
vi måste nu åtminstone uppfostra våra nya herrar.

Medan denna stora inhemska reform genomfördes, blef
äfven en stor reform i koloniernas styrelse i all stillhet
åvägabragt. Den 19 februari 1867 föreslog koloniministern
lord Carnarvon andra läsningen af billen om en konfederation
mellan det britiska rikets nordamerikanska provinser.
Det var i sjelfva verket ett förslag att gifva praktisk form
åt de stora grundsatser, som lord Durham i sin namnkunniga
berättelse uppstält. Den af lord Carnarvon utarbetade
billen föreslog, att provinserna Ontario och Quebec, med
andra ord Öfre och Nedre Canada jemte Nya Skotland och
Nya Braunschweig, skulle förenas till en förbundsstat,
kallad »Dominion of Canada», med ett gemensamt
parlament, bestående af en senat och ett underhus. Senaten
skulle bestå af sjuttio medlemmar, utnämda af generalguvernören
på lifstid. Underhuset deremot skulle utgöras
af ledamöter valda af provinsernas befolkning efter

folkmängden, så att en ledamot valdes för hvarje fullt antal
af 17,000 personer, och hvarje parlament skulle ej sitta
längre än i fem år. Den verkställande makten skulle
utöfvas af kronan, representerad af generalguvernören. Men
på samma gång det centrala parlamentet sköter förbundets
gemensamma angelägenheter, har hvarje provins sina egna
lagar och sin egen lagstiftande församling. Mellan
förbundets olika provinser råder den största möjliga olikhet i
afseende på valsystemet. Underhusets medlemmar väljas efter
de mest olika röstgrunder. I somliga provinser är valsättet
öppet, i andra slutet. Det var först endast meningen, att
konfederationen skulle bestå af de två canadiska
provinserna jemte Nya Skotland och Nya Braunschweig. Det
stadgades dock, att tillträdet skulle stå öppet för hvarje
annan provins i Britiska Nordamerika, som ville sluta sig
till unionen. Den nyupprättade provinsen Manitoba,
bestående af de förra Hudsons-Bay-länderna, var den första
som begagnade sig af denna rättighet. Den upptogs i
unionen 1870. Britiska Columbia och Vancouvers ö följde
efter 1871, och prins Edwards ö begärde inträde 1873.
Förbundet omfattar nu alla de områden, som utgöra
Britiska Nordamerika med undantag af New-Foundland,
hvilket ännu föredrar att qvarstanna i sin hälft oafhängiga
ställning. Det är dock sannolikt, att denna sällsamma
isolering ej länge skall fortfara, och förbundsakten håller
ännu dörren öppen för New-Foundland, när det omsider
finner lämpligt att begära inträde.

Tanken på en federation mellan Britiska Nordamerikas
provinser var ej ny 1867, eller ens i lord Durhams dagar.
När efter de amerikanska koloniernas resning mot
moderlandet deras ombud öfverlade om grunderna för en
federation, intogo de i sin unionsurkund en artikel som
förklarade, att om Canada ville inträda i förbundet och
ansluta sig till Förenta staternas grundsatser, det skulle ha
rätt att bli upptaget i unionen och åtnjuta alla dess
fördelar. Något svar på denna inbjudning kom dock ej
hvarken från Öfre eller Nedre Canada, men tanken på en
union mellan de britiska provinserna sjelfva slog då tydligen

rot. Redan 1810 hade en kolonist föreslagit en temligen
utarbetad plan till en union emellan provinserna. Och
1814 hade öfverdomaren Sewell i Quebec för hertigen af
Kent framlagt en plan till en sådan union. År 1827
föreslogos i Öfre Canadas lagstiftande församling resolutioner,
som egentligen gingo ut på en förening emellan Canadas
båda provinser, men tillika väckte tanken på något ännu
»mera politiskt klokt och allmänt fördelaktigt, nemligen
en union mellan Nordamerikas alla fyra provinser under
en vicekonung och med en författning snarlik denna stora
och härliga byggnad, det yppersta monument af mensklig
vishet, den britiska konstitutionen».

Ingenting ytterligare gjordes dock för att främja saken
förrän efter upproret i Canada och lord Durhams korta
diktatur. Då blef, som redan är sagdt, grunden till det nya
systemet lagd. År 1849 bildades en förening, kallad den
nordamerikanska ligan, hvilken höll ett möte i Toronto
för att främja unionsplanen. 1854 diskuterade och antog
Nya Skotlands lagstiftande församling resolutioner, som
förordade en närmare förening mellan de britiska
provinserna, och 1857 fäste samma provins den dåvarande
koloniministern Laboucheres uppmärksamhet på frågan.
Labouchere synes ha trott, att regeringen i moderlandet gjorde
bäst att ej blanda sig i saken, utan lemna den helt och
hållet åt kolonisternas eget initiativ. Året derpå, när lord
Francis Head var generalguvernör, tog Canadas
koalitionsminister ett ytterligare steg i saken, då hon satte sig i
förbindelse med riksregeringen och de andra amerikanska
provinserna. Dessa voro dock ännu obenägna för saken,
och underhandlingarna ledde ej till något resultat. Nya
Skotland sökte åvägabringa en union mellan sig sjelf, Nya
Braunschweig och Prins Edwards ö. Canada erbjöd sig
att ingå i förbundet, och 1865 gaf den dåvarande
koloniministern Cardwell planen sitt bifall. Nya konferenser
höllos i Quebec, men planen ledde ej heller denna gång
till något resultat. Hindret synes denna gång ha kommit
från Nya Braunschweig. Det var dock tydligt, att provinserna
allt mer närmade sig en öfverenskommelse och att

basen för en federation inom kort skulle bli funnen.
Sjöprovinserna hade alltid någon svårighet att förlika sig med
tanken på en union mellan de båda Canada. Deras
aflägsna läge och långa afstånd från det tillämnade sätet
för centralregeringen utgjorde ett lätt förklarligt skäl till
tvekan. Ännu då unionsbillen framlades i öfverhuset höll
sig Nya Skotland alltjemt på afstånd. Denna svårighet
blef dock lyckligt undanröjd, och lagen antogs i mars 1867.
Lord Monck blef den förste generalguvernören i det nya
statsförbundet, och dess första parlament sammanträdde i
Ottawa i november samma år.

År 1869 — vi gå nu händelserna något i förväg —
utvidgades Canadas område genom förvärfvandet af det
namnkunniga Hudsons-Bay-territoriet. När Hudsons-Baykompaniets
karta, hvilken förskref sig från Karl II:s
regering, 1869 gick till ända, föreslog den dåvarande
koloniministern lord Granville, att största delen af
kompaniets besittningar skulle öfverlemnas till Canada för
300,000 pund, och förslaget blef af båda parterna antaget.
Red-Riverlandet, en del af det öfverlåtna området, reste
sig och vägrade mottaga den nye guvernören. Louis Biel,
som stod i spetsen för resningen, bemäktigade sig Fort
Garry och kompaniets kassa och proklamerade koloniens
sjelfständighet. Öfverste Wolseley, numera lord Wolseley,
skickades ut som befälhafvare för en expedition, hvilken
uppnådde Fort Garry den 23 augusti, då insurgenterna
utan motstånd underkastade sig och territoriet erhöll
namnet Manitoba. Sålunda sträcker sig nu Canadas område
från ocean till ocean. År 1841, då Britiska Nordamerika
erhöll sin konstitution, uppgick ej dess folkmängd till
halfannan million; nu är den öfver fyra millioner.
Provinsernas inkomster ha under samma tid mer än
tjugu-dubblats. Canada har allt, som är egnadt att göra ett
land stort och blomstrande. Fiskerierna utanför dess
sjöprovinser, stenkols- och jerngrufvorna på Atlantiska och
Stillahafskusterna, de spanmålsproducerande trakterna i
nordvest, den ståtliga St. Lawrence, hvilken som handelsväg
från det inre af ett land till oceanen knappast har

sin like på jorden — allt detta är garantier för en stor
framtid.

Täflande med Canada i vigt och betydenhet äro de
australiska öarna. Australien består nu af fem särskilda
kolonier: Nya Syd-Wales, Victoria, Vestra Australien,
Syd-Australien och Queensland; alla dessa äro provinser af
en enda ofantlig ö, den största i verlden. Nya Zealand
och Tasmania äro andra öar af den australasiska gruppen.
Alla dessa kolonier ha nu ett representativt statsskick med
ansvariga ministrar och parlamentariska kammare. Nya
Syd-Wales är den äldsta af Australiens provinser. Dess
politiska lif kan anses datera sig från 1858, då det först
erhöll en verklig konstitution. Det hade dock sedan tio
år förut haft ett slags lagstiftande församling, bestående af
en enda kammare, af hvars medlemmar den ena hälften
utnämdes af guvernören och endast den andra valdes af
befolkningen. En af de mest framstående medlemmarne
af denna kammare var i många år Lowe, hvilken under
denna tid, då han öfvervakade dess tidigaste barndom,
synes ha lärt sig hata det demokratiska statsskicket,
alldeles som somliga qvinnor insupa en afgjord motvilja för
barn, emedan de i sina yngre år haft för mycket att göra
med barnkammarsysslor. Victoria, hvilket 1851 skilde sig
från det öfriga Syd-Wales, fick 1858 sin liberala författning.
De andra kolonierna följde småningom efter. Deras
författningar skilja sig endast till vissa detaljer från hvarandra.
Så till exempel äro vilkoren för utöfvande af rösträtt
betydligt olika. I allmänhet kan man dock om dem säga,
att de allesammans i lika grad äro uttryck af det
representativa statsskickets grundsatser.

De ha dock ej kommit så långt i utveckling utan
mycken förvirring och många sorgliga misstag. De
konstitutionella striderna och kriserna i Victoria och andra
australiska kolonier äro ett älsklingsexempel, som några
författare och talare ständigt framdraga, när de vilja riktigt
visa det demokratiska statsskickets svaghet. Men de glömma
ständigt, att det representativa statsskicket i en koloni sådan
som Victoria nödvändigt måste hvila på demokratisk grund.

Äfven de, som anse det aristokratiska inflytandet ovärderligt
i en nations lif, måste erkänna, att Nya Syd-Wales,
Victoria och Queensland måste på ett eller annat sätt söka
hjelpa sig ett sådant inflytande förutan. En aristokrati kan ej
importeras, ej heller kan den sås om aftonen och växa upp
följande morgon. Kolonisterna måste uppgöra sig ett
politiskt system utan dess tillhjelp. Många svårigheter resa
sig i deras väg. Det säges ofta mycket ledigt, att de
böra finna saken lätt nog, då de ha Englands exempel och
erfarenhet till sin ledning. Men de ha ej någon sådan
ledning. De förhållanden, under hvilka kolonierna måste
skapa sig ett konstitutionelt system, äro väsentligt olika
Englands, så olika i sjelfva verket, att den stat, som under
så olika omständigheter försökte följa Englands exempel,
med all säkerhet skulle utsätta sig för fara att begå de
betänkligaste misstag.


<chapter name="SJETTE KAPITLET.
Strider hemma och utomlands.">
SJETTE KAPITLET.

Strider hemma och utomlands.

Den 16 februari 1866 meddelade lord Russell i öfverhuset
och sir George Grey i underhuset, att regeringen
ämnade suspendera habeas-corpus-akten på Irland, och
att båda parlamentshusen skulle följande dag sammankallas
för att sätta ministeren i stånd att genomföra detta beslut.
Dagen derpå var en lördag, en ovanlig dag för ett
parlamentssammanträde under den tidigare delen af en session,
och särskildt ovanlig när sessionen alldeles nyss börjat.
Regeringen kunde endast urskulda en så ovanlig kallelse
med skäl af den yttersta vigt, och ett rykte spred sig snart
i båda husens förmak, att en allvarsam upptäckt blifvit
gjord och att man kommit på spåren en fruktansvärd
sammansvärjning till anstiftande af ett uppror på Irland. De båda
husen sammanträdde dagen derpå, och en bill framlades
om suspenderande af babeas-corpus-akten på Irland och
lordlöjtnantens utrustande med nästan oinskränkt makt att
arrestera misstänkta personer och hålla dem i fängsligt
förvar. Det är nästan obeböfligt att säga, att en sådan
bill ej kunde gå igenom i underhuset utan åtskilliga
anmärkningar och äfven någon opposition. Mill talade emot
den, och Bright höll ett tal, som alltid sedermera ansetts
som ett af de allra yppersta han någonsin hållit. Billen
genomgick dock under loppet af en och samma dag alla
tre läsningarna i båda husen. Öfverhuset måste förlänga
sitt sammanträde, tills den fullmakt hann anlända från
Osborne, som bemyndigade kommissarierna att gifva
drottningens sanktion på billen. Strax före midnatt kom den


nödiga fullmakten, och billen blef lag klockan tjugu
minuter före ett på söndags morgonen.

Den feniska rörelsen skilde sig från nästan alla föregående
rörelser af samma slag på Irland deruti, att den
uppstod och tillväxte i styrka utan beskydd eller hjelp af
någon bland dem, som kunde kallas folkets naturliga ledare.
Åren 1798 och 1848 stälde sig några män med stor
förmåga, viljekraft eller hög samhällsställning eller alla dessa
egenskaper förenade i spetsen för rörelsen, och de andra
följde efter. 1798 års resning hade sin grund i nästan
olidliga personliga ej mindre än nationella oförrätter, men
det är tvifvelaktigt, om någon fruktansvärd och organiserad
rörelse skulle egt rum, hade ej sådana män som Wolfe Tone
och lord Edward Fitzgerald trädt i spetsen för den. 1848
funnos sådana drifkrafter som Smith O'Briens häfdvunna
ledarskap, Mitchels okufliga viljekraft och Meaghers lågande
vältalighet. Fenianismen deremot syntes af sig sjelft sprungit
upp ur Irlands jord. Dess ledare voro ej män med hög
samhällsställning, lysande namn eller pröfvad förmåga. De
voro ej af aristokratisk börd, de voro ej talare eller
skriftställare med stort inflytande. Det var ej det amerikanska
inbördeskriget som alstrat fenianismen, ehuru detta krig
visserligen hade stort inflytande på det sätt, hvarpå
fenianismen utvecklade sig. Ehuru fenianismen då ännu ej
erhållit sitt särskilda namn, hade den dock i sjefva verket
funnits till långt innan det amerikanska kriget skapade
en ny ras af irländare, de amerikansk-irländska soldaterna,
och lärde dem rikta sin energi och militäriska duglighet
på ett nytt mål.

Agitation i form af hemliga föreningar hade ständigt
funnits på Irland. Åtal för upproriska yttranden i tal och
skrift ha på Irland oföränderligt framkallat hemliga
förbund. Suspenderandet af habeas-corpus-akten efter 1848
års rörelse ledde helt naturligt till hemliga föreningar.
Innan rättegångarna mot de irländska cheferna under detta
år ännu tagit slut, bildades en hemlig förening af ett stort
antal unga irländare i de större och mindre städerna. Den
stiftades af ett antal unga män med hög karakter och

bildning. Den spred sig från stad till stad och leddes med
den fullkomligaste hemlighet; den hade ingen enda
förrädare i sina led. Den hade sin inträdesed och sina
reguliera ledare, sina nattliga möten och äfven till en
inskränkt och varsam grad sina nattliga vapenöfningar. Den
misslyckades, emedan den i följd af sakens natur ej kunde
annat än misslyckas. De unga männen hade ej
tillräckligt med vapen att göra sig fruktansvärda, och
nödvändigheten att i djup hemlighet och på långa omvägar
underhålla sina förbindelser med de olika städerna gjorde en
snabb samverkan omöjlig. Sedan två eller tre försök att
tillställa en samtidig resning misslyckats eller endast slutat
med små enstaka upplopp, som lätt dämpades, tappade de
unga männen modet. Några af ledarne begåfvo sig till
Frankrike, andra till Förenta staterna, medan andra voro
nog våghalsiga att begifva sig öfver till England, och
föreningen smälte så småningom i hop. Några år derefter
började Phoenix-klubbar bildas på Irland. De bestodo till
största delen af bönder och ledde endast till några af de
vanliga åtalen och deportationerna. Det var allt. Efter
Phoenix-föreningarua kommo fenierna. Fenier säges ha
varit namnet på den gamla irländska milisen. Den feniska
agitationen började omkring 1858 och nådde sin höjdpunkt
ungefär vid midten af det amerikanska inbördeskriget.
Ett konvent hölls i Amerika, och den feniska föreningen
förvandlades till en regelbundet organiserad institution. En
provisorisk regering tillsattes med säte i New York och
hela mekanismen af en verklig förvaltning.

Irländarnes utvandring till Amerika hade infört ett
alldeles nytt element i de politiska beräkningarna.
Irländarne tillväxte hastigt i antal och styrka öfver Förenta
staternas hela område. Det der rådande politiska systemet
gjorde det möjligt för dem att så godt som genast bli
amerikanska medborgare, och de begagnade sig nästan
allmänt af detta privilegium. Den irländske arbetaren,
som i sitt eget land sannolikt aldrig haft någon utsigt att
få utöfva politisk rösträtt, fann sig i Förenta staterna vara
en person med politiskt inflytande, hvars röst eftersträfvades

af de olika partiernas ledare och hvars åsigter smickrades
af de motsatta sidornas valagenter. Han var ej sen att
fatta värdet af detta inflytande på den politiska fråga, som
med all hans tillgifvenhet för sitt nya fosterland dock låg
hans hjerta närmast: Irlands tillstånd. Irländarne i Amerika
gjorde sina politiska föreningar till medel att underhålla
en ständig agitation, hvars syfte var att vinna de amerikanska
partiernas medverkan vid utförandet af någon mot
England riktad plan. Efter inbördeskriget voro tänkesätten
inom nästan alla de politiska partierna i de amerikanska
staterna, och i södern ej mindre än i norden, fiendtliga
mot England. Det kan ej väcka förvåning, om i ett sådant
ögonblick och i ett sådant sakernas läge många af de feniska
cheferna i Amerika skulle ansett det lätt eller åtminstone
fullt möjligt att tvinga regeringen till ett krig med
England. I alla händelser kan det ej förvåna, om de trodde,
att amerikanska regeringen skulle göra mycket litet för
att hindra fenierna från att begagna Förenta staternas
gräns till en operationsbas mot England.

Emellertid började en ordentlig ström af hemlighetsfulla
främlingar anlända till Irland. De voro främlingar,
som till största delen hade celtiska drag och amerikanska
soldaters hållning. De spridde sig rundt omkring i
städerna och byarna; de flesta af dem hade här och der
slägtingar eller gamla värmer, för hvilka de berättade om
den del de tagit i det stora kriget på andra sidan Atlanten
och om de förberedelser, som i Förenta staterna gjordes
till Irlands befrielse. Under tiden fylde de amerikanska
fenierna vän skapliga tidningar med berättelser om den starka
tillväxt deras organisation erhållit och redogörelser för det
sätt, hvarpå den skulle användas för sitt ändamål. Efter
en liten tid utfärdade till och med de feniska cheferna i
Amerika en adress, hvari de tillkännagåfvo, att deras
officerare skulle begifva sig öfver till Irland för att der
organisera en armé till återvinnande af landets sjelfständighet.
Regeringen var naturligtvis fullkomligt beredd att mottaga
dem, och myndigheterna hade ingen svårighet att genom
spioner hålla sig underrättad om allt, som pågick i Irland.

Spionerisystemet stod snart i full blomstring. Hvarje större
samling af fenier hade bland sina medlemmar minst en
person, som visade en ännu mera entusiastisk ifver för
saken än någon af de andra, och som hvar enda afton
brukade på Dublin Castle afgifva sin officiella rapport om
allt som hans feniska kolleger under dagen haft för sig.
Det uppgifves som fullkomligt visst, att i ett fall en
protestantisk detektiv i regeringens sold verkligen gifvit sig
ut för katolik och öppet tagit nattvarden i en katolsk kyrka
för att i sina kamraters ögon styrka sin katolska rättrogenhet.
Man behöfver ej vara katolik för att fatta, hvilken
grof förnärmelse ett sådant handlingssätt måste förefalla
alla, som tro på den katolska religionens mysterier.
Emellertid hade feniernas högste chef i Amerika, James Stephens,
hvilken tagit del i 1848 års rörelse, anländt till Irland.
Han arresterades tillsammans med Charles J. Kickham,
författare till en mängd intagande och sköna dikter, en man
af ren och upphöjd karakter. Stephens insattes i
Richmondfängelset i Dublin i början af november 1865, men
efter några få dagar öfverraskades landet af underrättelsen,
att han lyckats bereda sig tillfälle till flykt. Rymningen
verkstäldes med skicklighet och djerfhet och bidrog för en
tid att stärka de irländska böndernas tro, att de i Stephens
omsider funnit en lika oförfärad som klok och lycklig ledare.

Stephens försvann för ett ögonblick från skådeplatsen.
Under tiden hade tvister och söndringar uppstått bland
fenierna i Amerika. Skismen hade gått så långt, att två
skilda förbund blifvit upprättade. Der rådde naturligtvis
mycket delade rådslag. En del var för ett infall i Canada,
en annan yrkade, att operationer skulle företagas på Irland
sjelf. Försöket i Canada gjordes verkligen. En liten skara
fenier, ett slags avant-garde, gick natten till den 31 maj
1866 öfver Niagarafloden, besatte Fort Erie och slog
tillbaka de canadiska frivilliga, som först ryckte emot dem.
För ett ögonblick syntes lyckan le mot företaget; men
Förenta staterna upprätthöll sin neutralitet med en energi
och en stränghet, som var fenierna helt och hållet oväntad.

De hindrade all vidare öfvergång af floden och arresterade
flere af cheferna på den amerikanska sidan. De canadiska
myndigheterna sände skyndsamt förstärkningar, ett antal
fenier togos till fånga och skötos, andra gingo tillbaka
öfver floden, och invasionsplanen var till ända.

Fenierna beslöto nu göra någonting på andra sidan
Atlanten. En plan gick ut på att sätta sig i besittning af
slottet i Chester. En tillräcklig styrka fenier i England
skulle på olika vägar begifva sig till den gamla staden
Chester, plötsligt uppträda der en viss bestämd dag i
februari 1867, sätta sig i besittning af slottet, bemäktiga
sig det vapenförråd de der funno, afskära telegraftrådarna,
begifva sig till Holyhead, som på jernväg endast ligger
ett litet stycke derifrån, der sätta sig i besittning af några
ångfartyg och på dem begifva sig öfver till irländska kusten.
Regeringen var på förhand noga underrättad om hela
planen, polisen höll skarp utkik på alla främlingar som
anlände till Chester, och företaget gick upp i rök. I mars
1867 gjordes ett försök till allmän resning på Irland. Det
misslyckades helt och hållet, och landet hade skäl att
lyckönska sig till, att det dämpades så hastigt och vållade så
liten blodsutgjutelse. Många orsaker bidrogo att göra
förlusten af menniskolif så liten som möjligt. Snön föll denna
vår tätare än den knappast någonsin förut fallit i Irlands
milda och fuktiga klimat. Tyst och oupphörligt föll den
dagar och nätter igenom, betäckande vägarna och fälten
och görande bergpassen oåtkomliga; men bergpassen voro
just utsedda till lägerplatser och tillflyktsorter för de feniska
insurgenterna. Snön föll i många dagar och nätter, och
när den upphörde att falla, var resningen förbi. Den låg
bokstafligen begrafven under denna oväntade snömassa.
Några anfall gjordes på poliskasernerna på vissa platser i
Cork, Kerry, Limerick, Tipperary, Louth, några sammandrabbningar
med polisen egde här och der rum, några skott
lossades, många fångar togos, några få lif spildes, och
dermed var för den gången allt slut.

I England ej mindre än på Irland rådde dock mycket
deltagande för några af de feniska cheferna, mot hvilka

rättegången nu skulle börja. De förde sig inför domstolen
manligt och värdigt. Några af dem hade varit tappra
krigare i det amerikanska inbördeskriget och voro berättigade
att bära ärofulla hederstecken. Många hade lemnat en
lofvande bana eller en blomstrande affär i Förenta staterna
för att taga del i hvad de trodde skulle bli det irländska
folkets stora nationella resning. De talade med oförskräckt
mod från de anklagades bänk och förklarade sig fullkomligt
beredda att dö för hvad de ansågo vara en helig sak. De
öfverlemnade sig ej åt något tomt bravaderande och läto ej
ett ord af ånger undfalla sig. En af cheferna, öfverste
Burke, hvilken med utmärkelse tjenat i sydstaternas armé,
dömdes till döden i maj 1867. Ett stort offentligt möte
hölls i St. James' Hall i London, der man beslöt en
petition till regeringen att domen ej måtte verkställas. Bland
talarne på mötet var äfven Mill. Det var nästan ett
uteslutande engelskt möte. Salen var full af engelska arbetare.
Det irländska elementet hade knappast någon enda
representant der. Det oaktadt rådde der fullständig enighet och
den mest entusiastiska stämning för en mildring af domen
öfver öfverste Burke och hans kamrater. Den stora salen
återskallade af bifallsstorm på bifallsstorm, då Mill med en
stämma, som genom styrkan af hans rörelse blifvit kraftigare
än vanligt, talade för benådning. Rösten från detta stora
möte hördes i regeringens rådslag, och dödsdomen
verkstäldes ej.

Ej många månader efter denna händelse öfverraskades
verlden af underrättelsen, att två feniska fångar i
Manchester blifvit på det djerfvaste sätt befriade. De båda
fångarne, Kelly och Deasy voro deras namn, skulle i
fångvagnen föras från en af polisdomstolarna till stadshäktet
för att der afvakta vidare ransakning. Under vägen blef
vagnen anhållen af en skara beväpnade fenier, som bröto
upp dörren. Under handgemänget blef en poliskonstapel
dödad. Företaget lyckades; fångarna fördes i största hast
bort och sågos aldrig mer af engelska myndigheter. De
förnämsta deltagarne i den djerfva kuppen togos till fånga
och stäldes för rätta för mordet på poliskonstapeln. Fem

förklarades skyldiga: deras namn voro Allen, Larkin,
O'Brien, Condon eller Shore och. Maguire. Allen var helt
ung, en ännu ej tjuguårig yngling. Försvaret gick ut på,
att de anklagade endast ämnat befria de båda fångarne
och att poliskonstapelns död varit en ren händelse. Alla
fem dömdes till döden. Nu följde en nästan exempellös
tilldragelse. Efter rättegången styrktes med bevis, att en
af de fem, Maguire, ej ens befunnit sig i närheten af
stället den dag kuppen verkstäldes, att han var en lojal
marinsoldat och ingen fenier, att han ej haft den minsta
kännedom om planen eller ens hört talas om den förr än
han arresterades. Han blef genast benådad, det enda sätt
hvarpå han kunde undandragas följderna af den olyckliga
domen.

Ännu en af de fem lifdömda fångarne undgick dödsstraffet.
Det var Condon eller Shore, en naturaliserad
amerikan. Han hade otvifvelaktigt deltagit i försöket att befria
Kelly och Deasy, men af en eller annan orsak gjordes en
skilnad mellan honom och de andra. Denna benådningsakt,
i sig sjelf högst berömlig, skärpte det dåliga intryck,
som afrättningen af de tre andra gjorde i Irland, ty den
gaf upphof åt den tron, att Shore blifvit benådad endast
derför, att den amerikanska regeringens beskydd skulle
kunnat anropas till hans fördel. Många ifriga bemödanden
gjordes att utverka en förvandling af dödsdomen öfver de
andra fångarne. Bright talade med vanlig energi och värme
för ett mildradt straff, och skalden Swinburne uppmanade
i några rader af stor kraft och skönhet engelska folket att
benåda fångarne. Lord Derby, som då stod i spetsen för
regeringen, ville dock ej lyssna till några uppmaningar. De
återstående tre fångarne, Allen, Larkin och O'Brien, blefvo
afrättade. Den uppståndelse, som förorsakats af det lyckade
räddningsförsök de gjort och det straff de utstått, hade
knapt lagt sig, förr än ett brott af synnerligt afskyvärd art
begicks i fenianismens namn. Den 13 december gjordes
ett försök att spränga häktet i Clerkenwell i luften. Två
feniska fångar befunno sig i detta häkte, och några af deras
vänner hade försökt befria dem genom att anbringa en

krutfjerding alldeles invid fängelsemuren och med tillhjelp
af en tändsticka och en stubintråd sätta eld på krutet.
Omkring 60 alnar af fängelsemuren instörtade, och en mängd
små hus i granskapet sprängdes i tusen bitar. Sex
personer dödades på stället, sex andra dogo af de skador de
erhållit, och mer än 120 sårades. Klumpigheten i tillställningen
öfverträffades endast af dess afskyvärda beskaffenhet.
Hade fångarne, för hvilkas skull attentatet gjordes, i det
ögonblicket befunnit sig i närheten af muren, måste de ha
delat de utanför varande offrens öde. Hade de blott tagit
sig sin vanliga rörelse ute på fängelsegården, skulle de
efter all sannolikhet blifvit dödade. Och de skulle vid den
tiden säkerligen befunnit sig ute på gården, hade ej
myndigheterna i Scotland Yard två dagar förut fått
underrättelse, att ett räddningsförsök skulle göras medels sprängning
af muren. I följd af denna varning hade fängelseguvernören
denna dag hållit fångarne instängda i sina celler, och
sålunda hade de efter all sannolikhet för räddningen af
sina lif att tacka upptäckten af den hemliga plan, som deras
ifriga, men hufvudlösa beundrare uppgjort till deras
befrielse. Det är svårt att fatta, hur det var möjligt, att ej
fängelsets myndigheter och polisen efter en sådan varning
bättre bevakade fängelsemuren för att hindra möjligheten
af en sådan plans utförande. Fem män och en qvinna
åtalades för brottet. Åtalet mot qvinnan och en af männen
togs tillbaka, tre andra fångar blefvo efter en lång
ransakning frikända, blott en dömdes till döden och afrättades.

Det är ej behöfligt att längre följa den feniska rörelsens
utveckling. En mängd isolerade försök egde rum,
åtföljda af en mängd häktningar, ransakningar och förvisningar.
Den feniska rörelsens företeelser förfelade ej att göra djupt
intryck på några klart tänkande hufvuden i England. Det
fans statsmän, som insågo, att den tid nu kommit, då tvång
ej längre kunde användas som botemedel för missnöjet på
Irland. Medan många af allmänhetens lärare utgöto sig
i tomma beskärmelser öfver fenianismens skändlighet och
irländska folkets ohjelpliga lättsinne, var en statsman redan
öfvertygad, att blotta stöten af den feniska agitationen

skulle väcka allmänheten till erkännande af, att verkliga
orättvisor funnos att afhjelpa och att det tillkom
statsmännen att uppsöka och använda det rätta botemedlet.

Vid samma tid oroades och upprördes sinnena i England
mycket af berättelser om ännu grymmare våldsbragder
och en förhatligare och till sitt ändamål ännu mera
oroande sammansvärjning än några, som kunde skrifvas på
den feniska rörelsens räkning. Det började allmänt omtalas,
att bland yrkesföreningarna herskade ett systematiskt
skräckvälde af värsta slag. Vanlig terrorisering hade länge
ansetts som ett af de medel, genom hvilka några af
yrkesföreningarna sökte göra sina principer gällande. Nu
deremot visste ryktet allmänt berätta, att många af dem, som
ådragit sig yrkesföreningarnas vrede, blifvit lönmördade.
Sedan många år hade den stora staden Sheffield vunnit en
särskild ryktbarhet genom de våldsbragder af detta slag,
som der troddes ha blifvit begångna. När en arbetare
gjort sig misshaglig för ledarne af någon bland platsens
yrkesföreningar, hände ej sällan, att någon plötslig och svår
olycka drabbade honom. Hans hus råkade i brand, en
krutkagge exploderade under hans fönster, eller också blef en
klumpigt konstruerad helvetesmaskin midt i natten inslungad
i hans sofrum. Mannen sjelf, förutsatt att han kom undan
med lifvet, trodde sig fullt och fast i attentatet se
föreningens hand; hans grannar voro af samma tanke; men
understundom hände icke dess mindre, att det var omöjligt att
åstadkomma någon bevisning, som kunde tillfredsställa en
brottmålsdomstol. Den strafflöshet, som dylika brott
sålunda erhöllo, gjorde deras upphofsmän allt djerfvare, och
följden blef, att våldsbragderna började tilltaga i ohygglighet
och antal. Arbetsgifvarne utsatte stora belöningar för
upptäckten af brottslingarne, regeringen gjorde det samma,
men utan några synnerliga resultat. Arbetsgifvarne
beskylde yrkesföreningarna för att i hemlighet ha anstiftat
alla dessa brott, och föreningarnas styrelser nekade bestämdt
och förtrytsamt till anklagelserna. I några fall gingo de
ännu längre. De utsatte sjelfva en belöning för upptäckten
af förbrytarne, för att deras egen oskuld derigenom en gång

för alla skulle läggas i dagen. På ett offentligt möte i
Sheffield för uttalande af den allmänna meningen i frågan
bränmärkte sekreteraren i en af stadens yrkesföreningar,
en person vid namn Broadhead, i förtrytsamma och häftiga
ordalag alla dessa ogerningar och protesterade tillika mot
beskyllningen, att de skulle skett med yrkesföreningarnas
öppna eller tysta medgifvande.

Regeringen beslöt icke dess mindre låta anställa en
fullständig undersökning rörande yrkesföreningarna och allt
som med dem stod i samband. En kommission tillsattes,
hvilken genom en särskild parlamentsakt erhöll rättighet
att höra vitnen på ed. Kommissionen skickade ned till
Sheffield tre af sina ledamöter för att anställa undersökning
rörande våldsbragderna. De voro bemyndigade att lofva
skydd åt hvar och en, hvilken kunde gifva någon
upplysning, som vore egnad att leda till sammansvärjningens
afslöjande, äfven om han sjelf deltagit i brottens begående.
Löftet hade fullständig verkan. Regeringen var nu så
tydligt fast besluten att gå till roten af det onda, att många
af dem, som tagit aktiv del i våldsdåden, blefvo skrämda
och trodde att de gjorde klokast att sörja för sin personliga
säkerhet. Kommissionen fick sålunda så många bevis hon
kunde önska, och det stäldes snart utom allt tvifvel,
att mer än en af föreningarna hade systematiskt användt
de ohyggligaste medel för att straffa förbrytare mot deras
egenmäktigt stiftade lagar och skrämma ledamöter från
att göra opposition emot dem. Sågsliparnes förening i
Sheffield hade särskildt utvecklat en skändlig verksamhet
i denna riktning, och den nyss nämde William Broadhead,
hvilken så förtrytsamt bedyrat sin förenings oskuld, var
dess sekreterare. Broadhead öfverbevisades om att ha
befalt, anordnat och betalat mordet på åtminstone en af dem,
som satt sig upp mot hans myndighet, och att på samma
sätt ha anstiftat flere andra knappast mindre brottsliga
ogerningar. Brotten betalades ur föreningens kassa. Det
fans olika grader af våld, ifrån blotta personliga trakasserier
till förstöring af egendom, öfverfall på person, lemlästning
och mord. Broadhead sjelf uppträdde inför kommissarierna

och erkände den del han tagit i ledningen af sådana brott.
Han redogjorde för hur han uttänkt och organiserat dem,
hur han utsett de verktyg, af hvilka de skulle begås,
och betalat dem ur föreningens kassa. De sålunda utsedda
verktygen hade stundom ingen anledning till personlig
förbittring mot de offer, som de anbefaldes att lemlästa eller
döda. De befaldes och betalades för att straffa personer,
hvilka Broadhead ansåg som förbrytare mot föreningens
myndighet och intressen, och de efterkommo blindt
befallningen. I Manchester anträffades ett sakernas tillstånd,
som endast var mindre vederstyggligt än det i Sheffield
rådande, och andra städer befunnos stå ej synnerligt
långtefter Sheffield och Manchester i den djerfhet och raffinerade
sinnrikhet, hvarmed deras yrkesföreningar utfört sina våldsbragder.

Det stora flertalet af yrkesföreningarna visade sig dock
efter den sorgfälligaste undersökning vara fullkomligt
oskyldiga till all delaktighet i brotten och äfven till allt
godkännande deraf. Tänkande personer började fråga, om ej
samhället sjelft till en del bar ansvaret för yrkesföreningarnas,
brott. Lagen hade alltid behandlat yrkesföreningarna med
partiskhet och stränghet. Allmänna meningen hade länge
ansett dem som helt och hållet laglösa. Det var en tid, då.
deras blotta tillvaro skulle varit ett brott mot gällande lag.
Vår lagstiftning hade i århundraden utgått från den
grundsatsen, att arbetaren vore en samhällets träl, som vore
förpligtad att arbeta åt arbetsgifvaren och på hans vilkor. Ända.
ned till den tid, om hvilken vi nu skrifva, var ännu i vår
lagstiftning en bestämd och skarp gränslinie dragen mellan
husbonde och tjenare, samt husbonde och arbetare. I
händelse af kontraktsbrott var ansvaret för arbetsgifvaren helt.
och hållet civilt, för arbetaren deremot kriminelt. En
arbetare kunde till och med häktas på en anklagelse för
förment kontraktsbrott och insättas i fängelse, innan ännu
någon undersökning egt rum. Lagen var särskildt sträng
i sina bestämmelser mot allt slags sammanslutning mellan
arbetare. Hvarje öfverenskommelse att söka få arbetslönen
höjd skulle ha behandlats som en sammansvärjning af

synnerligt förhatligt och farligt slag. Ända till 1825 var
en enkel sammanslutning af arbetare för ömsesidigt
beskydd olaglig; men ännu långt efter 1825 förfor lagen
med mycken stränghet mot hvad den kallade sammansvärjning
mellan arbetare för arbetslönens höjande. För ej
synnerligt många år sedan var den åsigten gängse, att ehuru
en strejk ej i sig sjelf kunde förklaras olaglig, en förening
af arbetare för att åstadkomma en strejk dock vore en
sammansvärjning och på goda skäl straffbar.

År 1867, samma år då den ofvannämda kommissionen
höll sina undersökningar i Sheffield och Manchester,
förklarade ett af Queen's Bench fäldt utslag, att en
understödskassa, som på samma gång var en yrkesförening, ej
hade någon rätt till lagens skydd vid utkräfvande af en
fordran. Det förklarades, att alldenstund samfundets stadgar
tycktes gå ut på ett ingrepp i den fria handeln,
samfundet derför ej vore berättigadt till lagens skydd i ett
vanligt civilmål. Yrkesföreningarna fingo ej försvara sig
mot plundring af en oredlig ledamot. Denna utomordentliga
grundsats bibehölls i full kraft flere år efter den tid,
till hvilken vi nu kommit. En följd af undersökningarna
rörande våldsbragderna i Sheffield och Manchester var, att
allmänna uppmärksamheten omedelbart fästes på hela saken.
Det fria meningsbytets fulla belysning föll öfver den, och
efter en liten tid började något hvar inse, att lagens och
samhällets grofva orättvisa i sin behandling af arbetarnes
föreningar bar ansvaret för många af de förseelser och
verkliga brott, till hvilka några af de värsta bland dessa
föreningar låtit förleda sig. Det var dock ej lagen
allena, som i århundraden visat sig fiendtlig mot arbetaren.
Allmänna meningen och lagstiftningen voro fullkomligt
eniga i sina åsigter rörande yrkesföreningarnas rättigheter.
I många år hade hela Englands allmänna mening utanför
den arbetande klassen sjelf uttalat sig helt och hållet emot
föreningarnas princip. Det var ett axiom bland alla de
rika och arbetsgifvande klasserna, att yrkesföreningar vore
lika fördömliga i moraliskt, som oförnuftiga i nationalekonomiskt
hänseende. Alla de ledande tidningarna skrefvo

en tid oupphörligt emot yrkesföreningarna, icke blott såsom
en liberal tidning bekämpar en tory-åtgärd, utan såsom
man vanligen fördömer något vidunderligt kätteri. Och
lika bestämd var äfven den allmänna meningens åsigt om
strejker. Parlamentet, predikstolen, pressen, scenen,
filosofien, romanen, alla uttalade länge en och samma dom i
ämnet. En strejk var alltid någonting dåraktigt och
brottsligt. Men de glömde dervid, att arbetaren ofta ej hade
något annat sätt att göra sina anspråk gällande än just
genom en strejk. En domstol kunde ej göra något för
honom. Ansåg han, att hans arbetslön borde höjas eller
åtminstone ej sänkas, kunde en domstol ej gifva honom
någon hjelp. Förr kunde den ha tvungit honom att taga
hvad som erbjöds eller gå i fängelse. Nu, i bättre tider,
kunde den ej gifva honom något skydd mot den mest
godtyckliga behandling af en arbetsgifvare.

Men trots lagen, trots allmänna meningen fortlefde
ej blott yrkesföreningarna, utan kommo äfven i allt större
blomstring. Några af dem blefvo mäktiga organisationer,
som förfogade öfver ofantliga fonder. Plere af dem
utkämpade mot arbetsgifvarne långa strider, som nästan hade
karakteren af ett socialt inbördes krig. Stundom blefvo de
besegrade, stundom voro de segrare, stundom kunde båda
parterna tillräkna sig segern. Många af föreningarna hade
en dålig förvaltning och gingo till sin undergång. Somliga
blefvo offer för bedragare, alldeles som andra inrättningar
bland andra samhällsklasser. Ändra råkade i svårigheter
blott och bart i följd af den barnsliga okunnighet om
nationalekonomiens enklaste grunder, hvarmed de leddes. Det
oaktadt blefvo yrkesföreningarna, som ett helt betraktade,
starkare med hvar dag. De blefvo en väsentlig del af de
arbetande klassernas sociala lif. Och slutligen började äfven
den allmänna meningen om dem förändras. Några utmärkta
män, af hvilka Mill var den störste, hade länge sökt förmå
verlden erkänna, att en strejk ej är någonting, som i
sig sjelf kan kallas godt eller ondt, förrän vi känna dess
syfte och historia, samt att de, som göra en strejk, stundom
kunna ha rätt och stundom kunna lyckas. Men som vanligt

här i landet, och det utgör tillika otvifvelaktigt ett nytt
bevis på hvad som vanligtvis kallas engelsmännens
praktiska karakter, var det hufvudsakligen genom
organisationens egen styrka, som allmänna meningen i afseende på
yrkesföreningarnas rätt till existens och socialt erkännande
undergick en förvandling. Många kommo genast till den
slutsatsen, hvilken de äfven öppet uttalade, att det måste
finnas några ekonomiska eller andra skäl, som rättfärdigade
tillvaron och tillväxten af en så märkvärdig inrättning.
Våldsbragderna i Sheffield hade, på samma gång de ingåfvo
allmän afsky, likväl förmått de flesta att erkänna, att den
tid nu kommit, då man ej längre kunde lemna den värste
och minst aktningsvärde medlem af en yrkesförening någon
grundad rätt att säga, att lagen vore orättvis mot honom
och hans klass.

Ett lagstiftningsarbete började nu, hvilket först flere
år derefter blef fullbordad! Vi kunna dock här gå de.
åtgärder i förväg, som 1875 antogos, och visa, hur
föreningarnas skäliga anspråk slutligen erkändes. Arbetsgifvare
och arbetstagare stäldes i fråga om kontrakt på fullkomligt
jemlik fot, såsom de redan länge varit i andra länder, till
exempel i Frankrike, Tyskland och Italien. Ett kontraktsbrott,
som ledde till förluster, skulle på båda sidorna
behandlas såsom medförande ett civilt och ej ett kriminelt
ansvar. Ingen häktning skulle kunna anbefallas af en
fredsdomare annat än på det sätt, som i andra mål är stadgadt,
det vill säga att en person kan inmanas i häkte, hvilken
af domstolen blifvit ålagd att betala en viss summa, men
af tredskhet ej vill betala, oaktadt det är med bevis
styrkt, att han kan betala den. Ingen sammanslutning af
personer skall anses brottslig, om den afsedda handlingen
ej skulle vara brottslig, när den begås af en enda person.
Några slag af kontraktsbrott gjordes dock på goda skäl till
föremål för en särskild lagstiftning. Om till exempel en
arbetare »uppsåtligt och af ond vilja» bröt sitt kontrakt med
ett gas- eller vattenbolag i fullt medvetande att han genom
en sådan handling kunde vålla stor allmän skada, kunde
han insättas i fängelse. Att undangömma eller skada arbetares

verktyg i afsigt att hindra dem från att förrätta sitt arbete
belades med fängelsestraff, likaså att trakassera arbetare
för att hindra dem från att begifva sig till sitt arbete eller
skrämma dem att hålla sig borta derifrån. I principen
uträttade denna lagstiftning allt hvad någon förfäktare af
yrkesföreningarnas anspråk rimligtvis kunnat begära. Den stälde
arbetsgifvare och arbetstagare på jemlik fot. Den erkände
rättigheten till förening för hvarje ändamål, som ej sjelf är
stridande mot lag. Den uppstälde den grundsatsen, att en
förenings rätt är alldeles den samma som en enskild persons.

Den borgerliga lagen, hvilken länge så strängt behandlat
yrkesföreningarna, förfor äfven obilligt mot understödskassorna,
och särskildt mot »kooperationen», denna våra
dagars skapelse, som på senaste tiden skjutit en så kraftig
och plötslig växt. Om en mängd arbetare kunna förena sig
till en understödskassa eller en strejk, hvarför skulle de
ej äfven kunna samverka för att förse sig med goda och
billiga födoämnen och kläder och. dela emellan sig den
vinst, som eljes skulle fördelas mellan en mängd fabrikanter
och kryddkrämare? Denna fråga hade ofta förut blifvit gjord
utan att leda till något bestämdt praktiskt resultat, men
1844 eller deromkring blef den i norra England ånyo
upptagen och der på ett synnerligt praktiskt sätt besvarad. »De
rättvisa pionierernas kooperativa förening» grundades i
Rochdale af några fattiga ylleväfvare. Tiderna voro dåliga;
en sparbank hade instält sina betalningar och derigenom
förorsakat många klasser känbara förluster, och dessa
arbetare grubblade nu på något sätt att göra det bästa möjliga
af sina små besparingar. De voro tänkande hufvuden dessa
Rochdale-väfvare. De flesta af dem voro, eller rättare sagdt
hade varit, anhängare af Robert Owen, en drömmande
filantrop och socialist, hvilken skrifvit böcker, som förordade en
mildare form af gemensamhet i egendom, och i Amerika
försökt grunda en kommunistisk koloni, hvilken helt och
hållet misslyckats, och hvars läror omfattades af ett stort
antal anhängare, som efter honom kallade sig oweniter. En
afgjordt god lärdom hade dock Robert Owen gifvit dem,
och det var motvilja mot kreditsystemet. De insågo, att

köpmannen, som säljer sina varor på lång kredit,
nödvändigt måste åsätta dem ett långt högre pris än varorna
verkligen äro värda äfven inberäknadt en skälig vinst, för att
göra sig ersatt för saknaden af sina penningar och för att
betrygga sig mot möjliga förluster. De insågo äfven, att
kreditsystemet leder till nästan oupphörliga tvister, och att
dessa tvister tillika innebära förlust af tid och penningar.
Några af dem synas äfven af samvetsskäl varit obenägna
att aflägga ed.

Det föll nu dessa Rochdale-väfvare in, att om de kunde
få ihop ett litet kapital, de skulle kunna sätta upp en
egen bod och sålunda förse sig med bättre varor till
billigare pris, än om de handlade hos de vanliga köpmännen.
Tjuguåtta af dem började skjuta ihop två pence i veckan
per man. Intressenternas antal ökades sedermera till fyrtio
och sammanskottets belopp till tre pence i veckan. När
de på detta sätt fått ihop 28 pund, trodde de sig ha ett
tillräckligt stort kapital att börja sitt företag. De hyrde
sig en liten bod i en afsides gränd, kallad Toad Lane.
Sedan boden blifvit inredd, hade de rättvisa pioniererna
endast 14 pund qvar till varuuppsättning, och affären hade
ett så klent och bedröfligt utseende, att några af
pioniererna voro nära att helt och hållet tappa modet. En
kryddkrämare i granskapet, som kände ytterligt förakt för hela
företaget, förklarade, att han skulle kunna köra bort hela
varuuppsättningen på en skottkärra; men denna skottkärrelast
af varor skulle dock snart bli för stor att kunna
rymmas ens i en oceanångares lastrum.

I början inskränkte sig pioniererna endast till specerier;
derefter öfvergingo de till kött och derpå äfven till
alla slags klädespersedlar. Och ifrån att endast uppköpa
varor blefvo de äfven tillverkare af varor; de hade en
mjölkvarn och en bomullsfabrik och blefvo till en viss grad
äfven ett jordbruks- och byggnadsbolag. De afsatte en del
af sin vinst till ett bibliotek och ett läsrum och anlade
äfven ett kooperativt turkiskt bad. Deras kapital af 28
pund växte på sexton år till öfver 120,000 pund. Kontant
betalning och delning af vinsten voro hufvudkällorna till

denna märkvärdiga" uppblomstring. Det var nämligen ej
endast aktieegarne, som fingo del i vinsten, utan alla
kunder erhöllo äfven en viss procent af priset på hvarje
artikel de köpte. Hvar enda köpare erhöll, då han erlade
betalningen för hvad han köpt, en anvisning, som
berättigade honom till denna procent vid hvarje utdelning af
vinsten, och sålunda fann mången fattig man vid qvartalets
slut, att han hade att uppbära nere shillings, måhända ett
pund, hvilka först föreföllo honom som de fallit ned från
skyarna, så föga anspråk tyckte han sig ha på dem. Han
hade ej betalt mer för sina varor, än han skulle nödgats
betala i den billigaste bod; han hade fått dem af den bästa
qualité, som han för det priset gerna kunde få; och
i slutet af hvarje qvartal fann han, att han hade en
summa penningar innestående sig till godo, hvilka han
efter behag kunde lyfta eller låta stå qvar i affären att
förräntas.

Många andra föreningar följde snart Rochdale-arbetarnes
exempel. Långt innan deras kapital vuxit till det här
ofvan nämda beloppet, var norra England ordentligt
öfversålladt med kooperativa föreningar af ett eller annat slag.
Många af dem voro en misslyckad affär. Somliga hvilade
på rent chimeriska grunder, medan andra i hög grad
vansköttes antingen genom oförstånd eller grof egennytta.
Tryckta tider kommo, då mångas tillgångar togos i anspråk
till det yttersta och då det ett ögonblick såg ut, som många
af de bästa skulle gå under. De kooperativa föreningarna
hade i sjelfya verket att kämpa med de pröfningar och
omskiftningar, som alla menskliga inrättningar äro
underkastade. Men en sak är fullkomligt klar och tydlig, och
det är, att dessa föreningar i det stora hela haft en högst
märkvärdig framgång. Under de senare åren har systemet
blifvit upptaget och användt af klasser, som en tid skulle
synts ha föga gemensamt med de fattiga ylleväfvarne i
Rochdale. Kronans civila embetsmän voro de första som
upptogo idén, och nu ser man i några af Londons förnämaste
qvarter några af deras förnämaste innevånares ekipage
hålla utanför dörrarna till den af kunder vimlande

kooperativa handelsbutiken. Det kan med visshet förutsägas, att
efterverlden ej skall låta den kooperativa principen dö ut.
Dertill har den slagit för fasta rötter i vårt nyare samhälle.
Den synes ämnad att ytterligare utveckla sig snarare än
aftaga, att absorbera snarare än absorberas.

Lagen var i början starkt emot principen. Före 1852
föllo alla kooperativa föreningar under lagen rörande
understödskassor, hvilken förbjöd dem att handla med andra
än sina egna medlemmar. Först en 1852 genomdrifven
lag tillät dem att sälja till personer, som ej voro
medlemmar af deras eget samfund. I många år fingo de ej
innehafva mer än ett tunnland jord. Längre fram blef
dock denna orimliga inskränkning upphäfd, och de fingo
fritt köpa och sälja jord, besitta jord till hur stor
utsträckning som helst och drifva affärer som byggnadsbolag.
Understödskassorna, som i början endast voro
arbetarklubbar, ha allt sedan slutet af förra århundradet varit
föremål för lagstiftningsåtgärder. Det kan dock betviflas,
om ej ännu i denna dag denna lagstiftning gjort dem mer
ondt än godt. Lagen tar dem hvarken under sitt beskydd
och sin uppsigt, eller låter dem sjelfva göra sitt bästa utan
uppsigt och på eget ansvar. En tid hade detta halfva
erkännande, som lagen gaf dem, gjort dem verklig skada.
En af kronan tillsatt embetsman skulle ega granska det
sätt, hvarpå föreningarnas räkenskaper fördes, och intyga,
att de voro öfverensstämmande med lag; men han hade
ingen rätt att anställa en verklig granskning af en sådan
förenings affärsställning. Men blotta det förhållandet, att
ett slags officielt intyg utfärdades, missledde på ett
beklagligt sätt tusentals personer. Några ansågo verkligen
inspektörens intyg som en af regeringen gifven garanti, att deras
penningar voro i säkert förvar, en garanti, som förband
staten att godtgöra insättarne en möjligen blifvande förlust.
Andra, som ej voro fullt så lättrogna, voro åtminstone
förvissade, att intyget å regeringens sida förklarade, att
föreningens fonder voro i säkert skick, och att dess
räkenskaper fördes samt dess affärer leddes efter strängt sunda
ekonomiska grundsatser. Verkliga förhållandet var dock,

att kronans inspektör ej intygade något sådant. Det intyg,
som gafs understödskassorna, innehöll endast, att
räkenskaperna, så vidt det var möjligt att se, tycktes vara i god
ordning. Många föreningars affärer voro i en bedröflig grad
vanskötta, i flere af dem egde den gröfsta försnillning
rum, och i flere städer herskade i följd deraf stor nöd
bland insättarne. Föreningarna hade i sjelfva verket att
genomgå en period af förvirring, okunnighet och
försök, och det är måhända endast att undra öfver, att ej
större misstag och ännu mer beklagansvärda förluster egde
rum.

Sommaren 1867 mottog England med sällsamma
välkomstbetygelser en sällsam gäst. Det var turkiske
sultanen, som kom för att besöka England, samme sultan
Abdul-Aziz, hvars bana tio år derefter skulle sluta med afsättning
och sjelfmord. Abdul-Aziz var den förste sultan, som
någonsin satte foten på engelsk jord. Han mottogs med en
yttre entusiasm, som kom lugna iakttagare att höja på
axlarna af förvåning. En resning pågick just vid denna tid
på den grekiska ön Kreta, som lydde under turkiskt välde,
och sultanens generaler anstälde grymma blodbad bland de
olyckliga insurgenterna af denna grekiska folkstam, för
hvilken engelska folket så länge och så högljudt uttalat den
djupaste sympati. Det oaktadt mottogs nu sultanen af
engelsmän med en entusiasm, hvilken måste ha förefallit
honom sjelf som ett verkligt uttryck af nationens känslor.
Det är öfverflödigt att säga, att han erhöll de vanliga
inbjudningarna till hofvet; men Londons lordmayor och
korporation gåfvo äfven till hans ära en lysande bankett; han
begaf sig i full kunglig ståt till operan och Kristallpalatset;
han bevistade i sällskap med drottningen en revy med
flottan vid Spithead; öfverallt hvar han visade sitt mörka och
melankoliska ansigte, på hvilket framtiden i förväg tycktes
ha kastat sin dystra skugga, följdes han tätt i hälarna af
springande och hurrande folkhopar. Han trängde fullkomligt
i bakgrunden sin vasall vice konungen af Egypten, som
vid denna tid äfven befann sig i London och vid ett annat
tillfälle sjelf skulle varit ett lejon för dagen.

Abdul-Aziz trodde utan tvifvel, att entusiasmen var
uppriktig och vitnade om en verklig och varaktig sympati
för honom och hans land. Han visste ej, hur lätt
folkhopar bildas och folkentusiasmens eld tändes i London.
Shahen af Persien skulle ej långt derefter erhålla samma
sorts mottagande. Garibaldi hade ej långt förut varit i
åtnjutande deraf, och Kossuth hade på sin tid fått röna det.
Tidningarna voro idel artighet, och några af dem sade med
den allvarligaste min sig tro, att besöket skulle medföra
underbara följder för Turkiet. Sultanen, antyddes det, skulle
helt visst återvända till Konstantinopel med hufvudet fullt
af nya ideer, som han insamlat i vestra Europa. Han skulle
återvända med lifligt intryck af bevisen på de välgörande
verkningarna af vårt konstitutionella statsskick och den för allt
framåtskridande gynsamma arten af våra politiska
inrättningar. Han skulle i Kristallpalatsets glas och jern samt i
Guildhalls solida prakt läsa en gyllene lärdom. Han skulle
lära något af jernvägsbolagens direktörer och något äfven af
lordmayorn. Kreaturs- och jordbruksutställningarna skulle
ej gå förlorade för hans iakttagande öga. Följden skulle
bli en ny era för Turkiet, ännu en ny era och denna gång
den verkliga nya eran. Det måste gått rundt omkring i
den stackars sultanens hufvud vid anblicken af alla de olika
märkvärdigheter, han var tvungen att se. Han lemnade
England just i rätta ögonblicket, innan allmänheten ännu
hunnit bli trött vid honom, och den nya eran tycktes ej
efter hans hemkomst till Turkiet ryckt ett enda steg
närmare.

Mot slutet af 1867 satte Disraeli allmänheten i förvåning
och munterhet genom en förklaring han afgaf vid en
bankett, som gafs till hans ära i Edinburgh. Middagssällskapet
erfor till sin öfverraskning, att han i många år varit
en vän af genomgripande reformer och omfattande politisk
rösträtt, och om han behållit sina åsigter för sig sjelf, hade
det blott skett derför, att det var nödigt att endast droppe
för droppe ingjuta dem i hans politiska kollegers hufvuden.
»Jag måste», sade han, »förbereda det allmänna tänkesättet
och, om det tillätes mig använda ett sådant uttryck,

uppfostra vårt parti. Det är ett stort parti och kräfver,
att man med något tryck fäster dess uppmärksamhet på
frågor af detta slag. Jag måste förbereda tänkesättet både
i parlamentet och landet på denna reformfråga.» Hela den
tid alltså, då Disraeli bekämpade reformbiller, sökte han i
sjelfva verket hos sitt parti inskärpa en omfattande
valreforms grundsatser. Några medlemmar af det parti, hvilket
Disraeli påstod sig hafva så listigt uppfostrat, blefvo något
skandaliserade och ej så litet häpna öfver den obesvärade
öppenheten i denna bekännelse; några togo till och med
humör; det föreföll dem, som deras sinnrike läromästare
tillåtit sig att drifva gäck med dem. Men den stora
allmänheten kunde, som vanligt, ej förmås att fästa någon
vigt vid Disraelis ord eller göra honom moraliskt ansvarig
för något han kunde säga eller göra. Det var nu en gång
för alla hans sätt; vore han någonting annat, skulle han
ej vara Disraeli; han skulle ej vara underhusets ledare,
han skulle ej vara Englands premierminister.

Ty derhän skulle det snart komma, omsider komma.
På senaste tiden var det endast ett tillfälle, som fattats honom
för att bli premierminister, och detta tillfälle erbjöd sig i
början af 1868. Lord Derbys helsa hade någon tid varit
så klen, att han önskade så snart som möjligt bli befriad
från regeringsbestyren. I februari 1868 blef han så sjuk,
att hans tillstånd väckte den allvarsammaste oro. Han kom
sig dock och tillfrisknade, men han lät varna sig i tid och
beslöt draga sig tillbaka ar statstjensten. Han ingaf sitt
afsked, och hans ansökan mottogs af drottningen. Hans
son, lord Stanley, fick uppdraget att meddela underhuset
hans beslut. Lord Derbys afgång från en ledande plats i
politiken väckte allmän saknad; men så snart det visade
sig, att hans helsotillstånd ej var för ögonblicket hopplöst,
vändes allmänna uppmärksamheten genast från honom till
hans efterträdare.

Ingen kunde nu tvina, att Disraelis tid kommit. En
lång bana af tålig förbidan, ett trettioårigt krig mot
svårigheter skulle omsider få sin länge eftersträfvade belöning.
Drottningen skickade efter Disraeli och inbjöd honom att

intaga lord Derbys tomma plats och bilda ett kabinett. En
sällsam tillfällighet ville, att det egenhändiga brefvet med
denna inbjudning öfverfördes från Osborne till den nye
premierministern af general Grey, samme man, som
besegrade Disraeli vid hans första försök att komma in i
underhuset som ledamot för Wycombe vid valstriden i juni 1832.
Det var en i många afseenden märkvärdig valstrid. Det
var det sista valet under de politiska förhållanden, på hvilka
reformbillen gjorde slut. Reformbillen hade alldeles nyss
antagits, när valet för Wycombe egde rum, och hade ännu
ej börjat tillämpas. Det har ett visst kuriositetens intresse
att nu läsa om detta val. Antalet valmän, som afgåfvo
sina röster, utgjorde i allt trettiofem. Tjugutre af dem
röstade för öfverste Grey, såsom hans titel då lydde;
tolf förmåddes att understödja Disraeli. Disraeli drog sig
nu tillbaka från striden, och öfverste Grey förklarades med
en majoritet af elfva röster vara vald till representant för
Wycombe. Wycombe hade dock ej dermed uttömt hela
sin valstyrka. Det fans verkligen i den lilla staden två
ytterligare valmän, hvilka, om det visat sig nödigt, skulle
röstat för öfverste Grey. Disraelis lycklige rival i denna
hans första strid om en plats i parlamentet var nu
öfverbringare af drottningens inbjudning till Disraeli att bli
Englands premierminister. Den stora allmänheten var väl
till freds med att Disraeli uppnådde målet för sin
ärelystnad. Det föreföll endast som en förtjent belöning för hans
långa och hårda kamp mot så många vidriga omständigheter.
Han hade kämpat med sina olyckliga stjernor, och hans
seger öfver dem gladde de flesta af dem, som följt striden
med uppmärksamhet.

Den nye premierministern gjorde endast få förändringar
i det gamla kabinettet. Hans förre kollega lord Cairns
hade någon tid varit en af öfverdomarne i Court of Chancery.
Disraeli gjorde honom nu till lordkansler. För att kunna
göra detta måste han vidtaga den i viss mån obehagliga
åtgärden att underrätta lord Chelmsford, hvilken suttit på
ullsäcken hela den tid lord Derby varit premierminister,
att hans tjenster ej längre behöfdes. Lord Chelmsfords

vänner blefvo mycket förbittrade, ocli en pinsam
polemik började i tidningarna. Några af de missnöjda
förklarade rent ut, att lord Chelmsford endast blifvit undanskjuten,
emedan han visat sig allt för sjelfständig i sitt val af
domare. Men det synes ej vara det minsta skäl att tillskrifva
Disraelis steg några andra bevekelsegrunder än dem han
sjelf angaf. Hans kabinett var i öfverhuset synnerligt svagt
utrustadt med debatterande förmågor. Lord Cairns var en
af den tidens bästa parlamentariska debattörer, medan lord
Chelmsford knappast var berättigad att kallas en
parlamentarisk debattör af någon ordning. Lord Cairns var en
verkligt betydande jurist, lord Chelmsford deremot endast en
jurist af aktningsvärd förmåga. Han var vid denna tid
nära sjuttiofem år gammal, medan lord Cairns var ett
fjerdedels århundrade yngre. Det var derför säkerligen ej
behöfligt att söka efter oädla och otillbörliga bevekelsegrunder
för att förklara den nye premierministerns handlingssätt.
Disraeli gjorde endast sin skyldighet. En minister, som
hade att välja mellan lord Chelmsford och lord Cairns
och som beslöt sig för att bibehålla den förre, skulle
säkerligen gjort sig skyldig till ett oursäktligt fel.

Af de öfriga förändringarna var ingen af synnerlig vigt.
Ward Hunt, en aktningsvärd godsegare utan synnerligt
anseende och större förmåga, blef skattkammarkansler efter
Disraeli. Walpole, som någon tid stannat qvar i kabinettet
utan departement, afgick nu helt och hållet ur regeringen.
En hel del arbete utfördes under denna session. Bland
annat framlades en bill om afskaffande af offentliga
anrättningar och gick utan svårighet igenom. Det enda
inkastet gjordes af dem, som ansågo att tiden nu kommit för
dödsstraffets fullständiga afskaffande. De offentliga
afrättningarna hade länge varit en skamnäck för landet. Röster
hade öfverallt höjt sig emot dem. En offentlig afrättning
i London var också en scen, egnad att ingifva åskådaren
någonting liknande vedervilja för hela menskligheten. Natten
före afrättningen voro fängelsets närmaste omgifningar en
bivuak för hufvudstadens värsta utskum. Slagskämparne,
tjufvarne af yrket och de blifvande mördarne höllo der

vilda orgier. Luften var mättad med bränvinsångor, skrik
och larm, svordomar och förbannelser. Den lifdömde gick
till döden som en lindansare i en cirkus. Scenens moraliska
verkan som ett varnande exempel var ungefär lika stor som
den moraliska verkan af en tuppfäktning. Den demoraliserande
verkningen var deremot lika djup som i ögonen
fallande. Det kan väl betvinas, om ej en på tio tusen af
dem, som af blott nyfikenhet kommit för att se en
afrättning, gick sin väg sämre än han kommit. Sedan 1868 års
förändring eger afrättningen rum på fängelsets gård; den
bevitnas af några få särskildt utsedda personer, bland dem
vanligen representanter för pressen, och den intygas genom
ett formligt protokoll af en coroners jury.

En annan förändring i ett gammalt system vidtogs
genom den åtgärd, som fråntog underhuset dess gamla rätt
att afgöra valtvister. Det var en häfdvunnen sed, att en
valtvist hänsköts till en komité af underhuset, hvilken
hörde vitnen på båda sidor och derefter med enkel
majoritet afgjorde frågan om den valdes rätt att behålla platsen.
Mot detta system kunde några mycket grundade
anmärkningar göras. Det stora och skriande missförhållandet vid
våra val var den korruption, som dervid egde rum. Man
kunde knappast vänta, att en parlamentskomité skulle
förfara synnerligt strängt mot personer anklagade för
korruption, då man kunde vara viss på, att de flesta af dess
medlemmar drifvit korruption eller åtminstone tillåtit sådan för
egen räkning. En falsk allmän mening hade vuxit upp
och gjort sig gällande i afseende på korruption. De voro
få, som verkligen afskydde den. Godsegaren, hvars egen
röst, när han en gång blifvit vald, ej stod att köpa för
några penningmutor, fann det vara helt naturligt och lofligt
att köpa sin plats genom att muta valmän. Dertill kom,
att en parlamentskomités utslag mycket ofta bestämdes af
de politiska åsigterna hos flertalet af dess medlemmar.
Skarpsynta personer brukade säga, att de, så snart komitén
blifvit tillsatt, genast skulle kunna förutsäga, hvilket dess
utslag skulle bli. »Säg mig personerna, och jag skall säga
er deras utslag», var grundsatsen.

I verkligheten gick det visserligen ej alltid så. Det
hände stundom, att en komité med en konservativ majoritet
dömde till en konservativ kandidats nackdel, liksom man
å andra sidan äfven kände fall, då en komité med en
whigmajoritet förklarat en whigkandidats val ogiltigt. Men i
allmänhet kan sägas, att komiténs utslag antingen verkligen
påverkades af de politiska åsigterna hos dess majoritet,
eller, hvad som nästan kom på ett ut, af den allmänna
meningen troddes ha blifvit så påverkadt. Det hade derför
sedan länge varit en allmänt utbredd åsigt, att någonting
måste göras för att åstadkomma en reform, och 1867
tillstyrkte en af underhuset tillsatt särskild komité, att det
gamla systemet att hänskjuta besvär öfver valen till en af
underhusledamöter sammansatt domstol skulle helt och
hållet öfvergifvas. Komiténs förslag gick ut på, att alla
besvär af detta slag i stället skulle hänskjutas till en af
domarne vid de högre domstolarna i Westminster med
rättighet för honom att afgöra, om korruption egt rum, och
bestämma det lagrum, som här borde tillämpas, samt utsträcka
sin undersökning ej blott till sjelfva valet, utan äfven till
den omfattning, i hvilken korruption egt rum inom
valkretsen. Domarne sjelfva hade starka betänkligheter mot
att åtaga sig ett sådant uppdrag. Lord-öfverdomaren
tillkännagaf, att han efter rådplägning med dem fått i uppdrag
af dem allesammans att till lordkanslern framföra »deras
starka och enhälliga känsla af oöfvervinnelig motvilja mot
att åtaga sig en befattning, hvilken skulle ha till följd att
nedsätta domarembetet samt tillintetgöra eller i alla
händelser väsentligt försvaga allmänhetens förtroende till den
fullkomliga ovälden och obestickligheten hos domarne, när
det under gången af deras embetsutöfning någon gång
hände, att politiska frågor förelades dem till afgörande».

Oaktadt domarnes betänkligheter framlade dock
regeringen, efter ett eller ett par misslyckade försök med en
proposition om inrättande af en ny domstol för pröfning af
valbesvär, en bill om hänskjutande af sådana besvär till en
enda domare, vald från en lista uppgjord efter överenskommelse
mellan domarne vid de tre högre domstolarna.

Denna bill, hvilken på försök skulle antagas för en tid af
tre år, gick utan synnerlig svårighet igenom. Den har
sedan dess blifvit förnyad och obetydligt förändrad.
Grundsatsen att hänskjuta besvär öfver valen till en juridisk
domstols afgörande är ännu i full kraft, och det är mycket
osannolikt, att underhuset någonsin skall återfå sitt gamla
privilegium. Många af husets ledamöter beklaga ännu denna
förändring. De säga, och ej utan skäl, att med tiden och
den allmänna meningens luttrande inflytande det gamla
systemets missförhållanden skulle försvunnit. En komité
af underhuset skulle utan tvifvel med tiden uppfattat
korruptionen så som allt hederligt folk måste uppfatta den. Den
skulle erkänt den vara ett brott och bränmärkt den som
sådant. Sannolikt är äfven, att medlemmar af underhuset,
hvilka fått i uppdrag att pröfva besvären öfver ett val,
skulle höjt sig öfver denna låga ståndpunkt af politisk
moral, hvilken tillät dem att fälla, eller gjorde dem
misstänkta för att fälla sitt utslag af partihänsyn utan afseende
på rättvisa och faktiska förhållanden.

Vi böra tillägga, att ingen af de följder, som öfverdomaren
befarat, gjorde sig förnimbar i England. Domarnes
oväld sattes der aldrig i tvifvel. På Irland var det,
åtminstone i några fall, annorlunda. Der bli sällan personer,
som ej förut beklädt en eller annan post som kronjurist,
utnämda till domare, och sådana poster erhållas vanligen
genom parlamentarisk tjenstgöring, med andra ord genom
verksamhet i partiernas tjenst. På Irland råder derför ej
samma förtroende till domarnes oväld som i England, och
erkännas måste äfven, att åtminstone i ett eller ett par fall
valbesvärens hänskjutande till en irländsk domares
afgörande på intet vis varit egnadt att stärka allmänhetens tro
på domarståndets värdighet eller oväld. Under de senare
åren ha några verksamma åtgärder vidtagits mot
korruptionen. Några köpingar ha helt och hållet beröfvats sin
representationsrätt på grund af den der rådande grofva och
efter allt utseende obotliga korruptionen. Tiden, den
stigande bildningen och den allmänna meningens tryck skola
sannolikt i en nära framtid helt och hållet utplåna

korruptionens fläck från vårt politiska lif. I en nära framtid
skall det sannolikt anses lika skamligt att gifva som att
taga mutor.

Äfven öfverhuset uppgaf vid denna tid en af sina gamla
sedvänjor, bruket att rösta genom ombud. En af huset
tillsatt särskild komité hade tillstyrkt, att bruket skulle helt
och hållet upphöra. Liksom alla föråldrade och orimliga
bruk, fann det naturligtvis försvarare. Så framhölls till
exempel, att inga kunde vara bättre egnade att uppfatta
dagens stora politiska frågor än sådana medlemmar af
öfverhuset, som äro anstälda i diplomatiska värf utomlands, och
att det är obilligt att hindra dessa män från att uttala sin
åsigt genom en voteringssedel, endast derför att de ej kunna
lemna sina poster och resa hem för att i egen person
aflemna den. Denna lilla obillighet, om den alls var någon
sådan, ansågs dock på goda skäl väga mycket lätt i
jemförelse med de tydliga och klara olägenlieterna af seden att
rösta genom ombud. Öfverhuset var dock ej villigt att
helt och hållet och för alltid uppgifva privilegiet. Det
antog endast ett tillägg till sitt reglemente, som förordnade,
»att bruket att vid en votering uppropa fullmaktsinnehafvare
skall upphöra, och att hvarje motion om upphäfvande
af detta tillägg skall två dagar förut tillkännagifvas». Det
är ej mycket sannolikt, att något försök skall göras att
upphäfva detta tillägg och återupplifva det föråldrade bruket.

Regeringen tog detta år det djerfva, men kloka steget
att till staten inlösa alla telegraflinierna och lägga hela
telegrafväsendet under postverket. Hon gjorde visserligen
ej härvid någon synnerligt god penningaffär, och för en tid
ledde den nya anordningen till en nästan ändlös förvirring.
Men landet gaf köpet sitt fullkomliga bifall. Postverket
har länge varit ett af de bäst skötta bland de civila
statsdepartementen.

En vigtig händelse i årets historia var det lyckliga
slutet på expeditionen till Abessinien. Ett visst
hemlighetsfullt intresse omgaf namnet Abessinien. Det är ett land,
som gör anspråk på att ha haft de äldsta kristna och att
bland sin skatt af heliga reliker ega aposteln Marcus' ben.


Det höll fast vid den kristna tron, eller hvad det ansåg
för kristen tro, när Egypten efter den arabiska eröfringen
öfvergaf den. Abessinierna leda sitt rikes ursprung
tillbaka till Salomos tid. då drottningen af Saba besökte
honom. Kejsaren eller konungen af Abessinien var Presten
Johannes, medeltidens hemlighetsfulle prestkonung. Om vi
få tro den bekante resanden sir John Mandeville, härledde
sig namnet Presten Johannes derifrån, att en af Abessiniens
äldre konungar i sällskap med en kristen riddare gått
in i en kristen kyrka i Egypten och blifvit så betagen i
gudstjenstens skönhet, att han anade ett löfte, att han
derefter skulle antaga presttitel. »Han förklarade tillika, att
han ville antaga samma namn som den förste prest, han såg
komma ut ur kyrkan, och hans namn var Johannes.» Den
lärda tvisten rörande Bruces resor i Abessinien väckte 1790
en stark ifver att lära känna Presten Johannes' land, och
denna ifver återupplifvades 1865 genom det förhållandet,
att ett antal britiska undersåtar, män och qvinnor, höllos i
fångenskap af konung Theodor af Abessinien. Bland
fångarne i Theodors händer voro kapten Cameron, hennes
majestäts konsul i Massauah, jemte hans sekreterare och
några tjenare, Hormuzd Ilassam, en syrisk kristen och
naturaliserad britisk undersåte, löjtnant Prideaux och dr Blanc.

Dessa män gjordes till fångar, medan de voro stadda
i den engelska regeringens ärenden, och expeditionen hade
derför formliga order att befria dem. Men der funnos äfven
åtskilliga andra fångar, hvilka öfverbefälhafvaren hade
befallning att taga under sitt beskydd. Der be funno sig
nämligen tyska missionärer med deras hustrur och barn, några
lärare, artister och arbetare, allesammans europeer och flere
af qvinnorna engelskor. Den tvist, som ledt till deras
fängslande, var af gammal datum. Några af missionärerna
hade suttit fyra år i fängelse, innan expeditionen till deras
befrielse utsändes. I april 1865 hade lord Chelmsford fäst
öfverhusets uppmärksamhet på den behandling, som vissa
britiska undersåtar då erhöllo af Theodor, Abessiniens
negus eller högste styresman. Theodor var en usurpator,
och få österländska monarker, ifrån Harun-al-Paschid och

Saladin ända till våra dagar, som på något sätt lemnat
spår efter sig i historien, förtjena annat namn. Theodor
synes ha varit en kraftig barbarisk natur, en sammansättning
af barbarens dygder och mer än barbarens hersklystnad
och grymhet. Han var tillgänglig för en varaktig och varm
vänskap, men inom honom rasade stormbyar af vrede och
hat. Hans anfall af raseri och mildhet kommo och gingo
som åskvädren och vindstillorna inom tropikerna. Han
hyste en varm vänskap för Plowden, en för detta engelsk
konsul i Massauah, som lånat Theodor sitt bistånd vid
undertryckandet af ett uppror och derför dödades af
rebellerna. När Theodor krossat upproret, lät han nedhugga
mer än hundra af de fångna upprorsmännen som ett offer
åt sin engelske väns minne.

Kapten Cameron utsändes för att öfvertaga den genom
Plowdens död ledigblifna posten. Det bör nämnas, att
hvarken Plowdens eller kapten Camerons konsulsbefattning
sträckte sig till någon del af Abessinien. Massauah är en
ö utanför afrikanska kusten af Röda hafvet. Den eges af
Turkiet och lyder ej på minsta vis under Abessinien, oaktadt
den är förnämsta utgångspunkten för alla resande från
Egypten till det inre af detta land och den stora stapelorten för
Abessiniens handel. Enligt ordalagen i Plowdens fullmakt
1848, sändes konsuler till Massauah »för att skydda den
britiska handeln med Abessinien och de dertill gränsande
länderna». Plowden hade det oaktadt gjort sig till en
verksam bundsförvandt åt konung Theodor, ett förfaringssätt,
som helt naturligt väckte den engelska regeringens
stora misshag. Kapten Cameron fick derför bestämda
instruktioner att ej taga någon del i tvisterna mellan Theodor
och hans undersåtar, och erinrades af lord John Russell,
att han »i Abessinien ej hade någon representativ egenskap».
Theodor tyckte sannolikt, att Englands hållning var
förändrad och ovänskaplig, och sålunda började den tvist, som
ledde till missionärernas fängslande. Kapten Cameron synes
ha mycket brustit i takt, och Theodor misstänkte honom
för att intrigera med Egypten. Theodor skref ett bref till
drottning Victoria, deri han bad om hennes hjelp mot

turkarne, men brefvet blef af någon orsak obesvaradt. En
historia var i omlopp, att Theodor hyste en stark ärelystnad
att bli gemål åt drottningen af England och till och med
låtit en antydan undfalla sig, att hans härkomst från
drottningen af Saba ej gjorde honom ovärdig en sådan
förbindelse. Om han någonsin formligen framstält sitt frieri, är
obekant; visst är endast, att missförstånd uppkommo, att
Theodor ansåg sig behandlad med ringaktning och att han
hämnades genom att bemäktiga sig alla britiska undersåtar
han kunde komma åt och kastade dem i fängelse. De
fjettrades med kedjor och förvarades i hans klippfästning
Magdala. Bland dem var äfven konsul Cameron. Han
hade varit nog oförsigtig att från Massauah begifva sig in
på Abessiniens område, der Presten Johannes' ursinnige
ättling genast slog ned öfver och grep honom.

Engelska regeringen hade en svår uppgift att lösa.
Det föreföll ej osannolikt, att det första steg en
invasionsarmé tog skulle bli signalen till fångarnes nedhuggande.
Man försökte derför i första rummet, hvad underhandlingar
förmådde uträtta: Den britiske konsuln i Aden Rassam,
en man som vunnit ett visst namn som Layards medhjelpare
vid gräfningarna i Ninive och Babylon, sändes i en
beskickning till Theodor med ett budskap från drottning Victoria.
Löjtnant Prideaux och doktor Blanc utsagos till hans
följeslagare. Theodor lekte en liten tid med honom som katten
med råttan och ökade med honom och hans följeslagare
antalet af sina fångar. Tanken att engelska regeringen
behandlade honom med förakt synes allt mer fått makt
med Theodor, och ett eller ett par olyckliga missförstånd
gåfvo ett skenbart stöd åt hans misstankar. Slutligen sände
lord Stanley ett ultimatum, deri han vid äfventyr af krig
fordrade fångarnes frigifvande inom tre månader. Detta
bref synes aldrig ha kommit i konungens händer.
Regeringen rustade sig till krig och anförtrodde expeditionens
ledning åt sir Robert Napier, nu lord Napier af Magdala,
den tiden öfverbefälhafvare för Bombay-armén.
Parlamentet höll en höstsession i november 1867, de nödiga
penningarna beviljades, och expeditionen afgick från Bombay.

Expeditionen leddes förträffligt. Dess värf utfördes så
att säga efter klocka. De militära svårigheterna voro ej
synnerligt stora, men marschen måste göras genom en
sextio sv. mil lång bergig och obanad landsträcka. Armén
måste, än under en brännande sol, än under störtregn och
snöstormar, bana sig väg genom vilda och labyrintiska
bergpass samt öfver bergryggar, som höjde sig till 10,000
fot öfver hafvet. Den allra minsta tillstymmelse till
motstånd, äfven ett sådant man kunnat vänta af vildar, skulle
ha försatt hela armén i den största fara. Blotta arbetet
att i trygghet forsla förråd genom ett sådant land var
ensamt tillräckligt att i yttersta grad taga truppernas energi
och uthållighet i anspråk.

Emellertid framsläpade fångarne sitt lif i ständig dödsfara.
Konungen vacklade ännu af och an mellan nyckfulla
anfall af mildhet och grymhet. Han gick sålunda stundom
i skjortärmarna in till fångarne, samtalade muntert och
vänligt med dem och förde med sig en butelj vin, som han
yrkade att de på stället skulle dela med honom. En annan
gång besökte han dem i samma sinnesstämning som en
person, hvilken finner ett nöje uti att låta sina ögon frossa
af skräcken hos de offer, hvilkas död han beslutit. Han
hade ännu stort förtroende till sina abessiniers krigsduglighet.
Stundom var han i den mest hoppfulla stämning och
förklarade, att han ordentligt längtade efter en strid med
inkräktarne. I andra ögonblick åter, och när de engelska
soldaternas stadiga och orubbliga marsch förde dem allt
närmare, tyckes han ha tappat modet och gripits af onda
aningar om utgången. En berättelse skildrar honom såsom
stående och med dyster panna betraktande de mörka
molnmassor, som skockade sig på aftonhimlen, deri läsande en
spådom  om sitt öde.

Sir Robert Napier slog läger utanför Magdala i början
af april 1868. En batalj utkämpades den 10 i samma
månad. Måhända bör den ej kallas en batalj. Det är
riktigare att säga, att abessinierna gjorde ett sådant anfall
på de engelska trupperna, som en tjur stundom gör mot
ett bantåg i full gång. Abessinierna anföllo med ursinnigt

mod. Men de. engelska vapnen och den engelska disciplinen
mejade helt enkelt ned de anfallande. Andra kommo
i stället, ursinniga anfall gjordes gång på gång, femhundra
abessinier dödades och tre gånger så många sårades. Af
den engelska styrkan blef ingen enda dödad och endast
nitton sårade.

Nu försökte Theodor öppna underhandlingar. Han
sände tillbaka alla fångarne, hvilka omsider funno sig trygga
och fria under den engelska flaggans beskydd. Men Theodor
ville ej gifva sig. Sir Robert Napier hade derför intet
annat val än att befalla en stormning af hans fäste.
Magdala låg som ett örnnäste på spetsen af klippor så höga
och branta, att det sades att en katt endast på två ställen,
det ena på norra, det andra på södra sidan, kunde klättra
uppför dem, och på båda sidorna ledde en trång stig upp
till en stark fästningsport. Anfallet skedde på den norra
sidan, och trots alla uppstigningens svårigheter lyckades
stormkolonnen uppnå porten, spränga den och taga Magdala.
De först inträngande funno Theodors döda kropp ligga
strax innanför porten. Slagen och förtvinad, hade han dött
på romerskt sätt: för sin egen hand.

Konung Theodors klippfästning förstördes af eröfraren.
Sir Robert Napier ville ogerna låta platsen behålla sin
styrka, emedan han var säker på att i detta fall en vild
muhammedansk stam, som var en bitter fiende till de
abessiniska kristne, skulle sätta sig i besittning deraf. Han
lät derför rasera och förstöra platsen. »Ingenting mer än
den svarta klippan återstår af Magdala», heter det i hans
rapport. Expeditionen återvände så godt som genast till
kusten. Inom en vecka efter Magdalas intagande var den
på återmarsch till hafvet. Den 21 juni anlände transportskeppet
Crocodile till Plymouth med första afdelningen af
trupperna från Abessinien. Intet företag hade kunnat vara
bättre planlagdt, ledt och på klockslaget utfördt än hela
expeditionen. Den afgick och anlände på den bestämda
tid, som utsatts för hvarje rörelse, alldeles som ett snälltåg.
Detta var dess stora förtjenst. Några militära svårigheter
hade den ej att bekämpa. Ingen kan betvifla, att äfven

sådana svårigheter, om de visat sig, skulle blifvit lyckligt
öfvervunna. Men den egentliga striden stod emot två
hårdnackade fiender, klimatet och landets obanade natur, och i
denna strid segrade sir Robert Napier. Han utnämdes
till baron Napier af Magdala och erhöll en pension. Båda
parlamentshusen uttalade i resolutioner landets tacksamhet
till abessiniska armén och dess befälhafvare.

Konung Theodors enka dog i det engelska lägret före
expeditionens återkomst. Hans sjuårige son Alamayou togs
om händer af drottning Victoria och uppfostrades en tid i
Indien. Gossen fördes derefter till England, men uppnådde
aldrig mannaåren. Trots all den omsorg, som egnades
honom, borttynade och dog han under inflytelsen af en
civilisation, som ej öfverensstämde med hans natur. Intet försök
gjordes från Englands sida att blanda sig i Abessiniens
inre angelägenheter. Sedan inkräktarne störtat deras monarki,
läto de abessinierna göra hvad de ville för att upprätta en
annan. Sir Robert Napier förklarade en af höfdingarne
för engelsmännens vän, och denne höfding hade någon
utsigt att bli beklädd med konungavärdigheten. Men hans
egenskap af vän till engelsmännen hindrade honom ej
att bli besegrad i strid med en rival, och denne senare
lyckades kort derefter sjelf bli krönt till konung under
namnet Johannes den andre. En ny Prest Johannes var
sålunda uppsatt på Abessiniens tron.


<chapter name="SJUNDE KAPITLET.
Irländska frågor.">
SJUNDE KAPITLET.

Irländska frågor.

»Den irländske bonden till sin herskarinna» är
namnet på en af Moores vackraste sånger. Den irländske
bonden berättar der sin herskarinna om sin oföränderliga trohet
mot henne. »I sorg och i nöd» har hennes leende lyst
honom. »Ju dystrare våra öden voro, dess renare brann
din kärlek»; den förvandlade skam till ära, fruktan till
lågande nit. Slaf som han var, kände han sig med henne
till ledare som en fri man. Hon hade en rival, och rivalen
var hedrad, »medan du var hånad och föraktad». Rivalen
bar en guldkrona, men den andras panna var bekransad
med törne. Rivalen lockade honom till ståtliga tempel,
medan den älskade låg gömd i grottor och hålor.
»Hennes vänner äro allesammans herskare, medan dina äro
slafvar.» »Och likväl», förklarar han, »skulle jag hellre
vilja ligga kall i jorden vid dina fötter, än förena mig med
en som jag ej älskar eller vända en enda af mina tankar
ifrån dig».

Den irländske bondens herskarinna är den katolska
kyrkan. Rivalen var den af engelsk maktfullkomlighet
upprättade statskyrkan. Den irländske bonden förblef
genom århundraden af förföljelse hängifvet trogen den
katolska kyrkan. Ingenting förmådde locka eller vänja honom
ifrån henne. Irlands infödda befolkning — och vi mena
hvad vi säga — var tydligen af naturen skapad för den
katolska tron. Hälften af den irländske bondens tankar,
hälften af hans lif tillhöra en annan verld än den materiella,
som omgifver honom. Det öfvernaturliga blir för honom

nästan det naturliga. Hans fäderneslands floder, dalar och
berg äro befolkade med hemlighetsfulla gestalter och
vemodsfulla sägner, hvilka alla äro för honom så godt som
lefvande ting. Ej ens jernvägen har ur landet förmått
fördrifva de fantasier och drömmar, med hvilka han är från
barndomen förtrogen. Det »vänliga folket» bor ännu i dalarna
och bergklyftorna rundt omkring honom. Ännu i dag hör
han, när hufvudmannen för någon gammal ätt dör, »bansheen»
uppstämma sin dödsklagan. Sjelfva hans vidskepelser
antaga en andaktsfull form. De äro aldrig förfäande.
Hans fromhet är ej endast uppriktig; hon är äfven praktisk.
Hon uppehåller honom under många hårda pröfningar och
sätter honom i stånd att med glad förtröstan bära ett helt
lif af vedermödor. Han prisar Gud för allting, icke som
en tom religiös formalitet, utan snart sagdt af instinkt;
tacksägelsen uppstiger af sig sjelft på hans läppar. Gamla
män och qvinnor på Irland, hvilkas lif för den flyktige
iakttagaren endast tyckas varit försakelser och lidanden,
höras med sin sista andedrägt framhviska en brinnande
förklaring, att Herren alltid varit god emot dem. Denna
äkta och okonstlade fromhet hindrar visserligen ej alltid
det vilda celtiska lynnet från att våldsamt gifva sig luft.
Stormiga utbrott af lidelse, verkliga orkanstötar af vild
hämdlystnad lösslita endast allt för ofta den irländske
bondens själ från den lugna ankargrund, der hans medfödda
fromhet och hans kyrkas läror vilja hålla fast honom. Men
djupt ned i hans natur ligger denna tro på den andra
verlden och dess synliga samband och gemenskap med
denna, hans vördnad för de läror, som visa honom hans
tydliga och klara anspråk på odödlighet. Men just af denna
orsak är också den irländske bonden, när han helt och hållet
kastar af sig religionens ledband, mer än de flesta andra
menniskor benägen att kasta sig i öfverdådiga och vilda
handlingar. Han är ej skapad till rationalist; han är skapad
till troende.

Irländaren var med band af otrolig styrka fäst vid
sin kyrka. Den i Irland upprättade statskyrkan var i hans
ögon en förtryckets sinnebild. Intet enda förnuftigt skäl

kunde andragas för bibehållande af en sådan inrättning. Hvart
enda argument, som användes till förmån för statskyrkan i
England, var ett argument mot statskyrkan i Irland. Den
engelska kyrkan, i sin egenskap af statsinrättning, försvaras
på den grund, att hon representerar de religiösa åsigterna
hos det stora flertalet af engelska folket och att hon är
väl egnad att taga vård om dem, som eljes i England
skulle lemnas utan all religiös vård eller undervisning.
Irlands katoliker voro i förhållande till alla de andra
bekännelserna som fem till ett; statskyrkan representerade
en mycket liten del af en mycket liten minoritet. På
många ställen predikade den protestantiske presten endast
för tio eller tolf åhörare, och på några ställen skattade
han sig lycklig, om han kunde få ihop fem eller sex. Det
fans många trakter, som hade en protestantisk prest och
en protestantisk kyrka, men ingen enda protestantisk
kyrkbesökande.

Bland irländska folket hade ej på senare åren rådt
någon afgjord fiendtlighet mot statskyrkan. Så länge
presten nöjde sig med att lefva stilla och fredligt och
vårda sin egen hjord, då han hade någon sådan att vårda,
voro hans katolska grannar ej benägna att fråga synnerligt
mycket efter honom. Var han en klok och förståndig man,
nöjde han sig vanligen med att predika för sina egna landsmän
och ej befatta sig med några andra. I de stora städerna
hade han gemenligen en stor församling och hade alltså
temligen mycket att göra. I några landtförsamlingar i
södra och vestra delarna af ön predikade han hvar söndag
för sin lilla hjord af fem eller sex personer, medan
församlingen i det katolska kapellet ett litet stycke derifrån
betäckte en stor del af höjdsluttningen rundt omkring
kapelldörren, då deras antal var många gånger för stort att
tillåta dem få rum inuti byggnaden sjelf. På en tid
närmare vår egen hade den eländiga jordkulan i de flesta fall
lemnat rum för en rymlig och vacker kyrka, på många
ställen för en stor och ståtlig katedral. Det var någonting
högst märkligt att se, hur de irländska katolikernas
frivilliga bidrag betäckte landets yta med kyrkor, invigda åt

deras fäders tro. Ofta kommo rika bidrag från irländare
bosatta i främmande länder, som ej hade någon utsigt att
någonsin få återse sin fädernebygd. Irländska katolska
prester öfverforo Atlanten, ja öfverforo till och med Stora
oceanen för att be om hjelp till underhållet af deras kyrkor,
och från Quebec och Ontario, från NewYork, NewOrleans
och Chicago, från Melbourne och Sidney, från Tasmania
och Nya Zealand kommo penningar, hvilka på de irländska
höjdsluttningarna framtrollade kyrkor och tornspiror.
Proportionen mellan protestanterna och katolikerna började
med åren bli allt ofördelaktigare för statskyrkan. Och på
senaste tiden hotar det starka tilloppet af katolska arbetare
till den norra provinsen störta protestantismens öfvervigt i
sjelfva dess fäste.

Den 16 mars 1868 föreföll en märkvärdig debatt i
underhuset. Den rörde sig omkring tillståndet på Irland
och inleddes med en följd af resolutioner, som föreslogos af
John Francis Maguire, en af Irlands representanter i
underhuset. Maguire var en man med stor förmåga samt hög
och allvarlig karakter. Han var skriftställare och
tidningsutgifvare och kände Irland väl; men han kände äfven
England och det engelska folkets lynne. Han hyste en
brinnande kärlek till sitt land, men var en fiende till alla
rörelser af upprorisk eller våldsam art. Han hade mer
än en gång äfventyrat sin popularitet hos sina landsmän
genom det beslutsamma motstånd han gjorde mot hvarje
agitation, som gick ut på en resning. Maguire var alltid
af den åsigt, att Englands och Irlands geografiska läge
gjorde en skilsmessa mellan de båda landen omöjlig. Men
han instämde helt och hållet i Grattans bekanta yttrande,
att om oceanen förbjöd en skilsmessa, hindrade sjön en
förening. Han önskade ett eget parlament för Irland och
var öfvertygad, att i en sådan åtgärd låge det enda sättet
att åstadkomma en verklig och äkta förening i känslor,
ett vänskapligt brödraförhållande mellan de båda landen.
Maguire åtnjöt aktning och förtroende af alla partier i
England ej mindre än i sitt eget land. Äfven fenierna.
hvilkas planer han fördömde, liksom han fördömt Unga

Irlands rörelse af 1848, erkände villigt hans redlighet och
mod, ty de funno, att i parlamentet ej fans någon som
oförskräcktare talade för en högsinnad behandling af de
feniska fångarne än han. En talare af märkvärdig kraft
och ovanligt allvar, fängslade han alltid underhusets
uppmärksamhet. Det var väl kändt, att han afböjt anbud
från båda de stora engelska partierna att ingå i regeringen,
och det var äfven bekant, att han gjort detta på en tid,
då hans personliga intressen gjorde hans vägran till en
betydlig uppoffring. När han derför nu fäste underhusets
uppmärksamhet på Irlands tillstånd, visste huset väl, att de
skulle få en opartisk och tillförlitlig framställning af saken.

Under gången af sitt tal framhöll Maguire skarpt de
skadliga följder, som den irländska statskyrkans tillvaro
medfört för Irland. Under debatten lät den då varande
förste sekreteraren för Irland lord Mayo undfalla sig några
ord om en politik, som ginge ut på att ställa alla religiösa
bekännelser i Irland på jemlik fot utan att ändock
uppoffra den irländska kyrkan. Det har aldrig blifvit med
visshet utrönt, om han härmed antydde en plan, som
verkligen sysselsatte regeringen, om han talade som en
person, hvilken sökte utforska underhusets och allmänhetens
mening, eller om han endast följde någon plötslig och
oansvarig egen ingifvelse. Orden gjorde dock ett stort intryck
på underhuset. Det blef genast tydligt, att frågan om den
irländska statskyrkan sent omsider höll på att bli ett
ämne för den praktiske statsmannen. Under debattens
gång anföll Bright skarpt den irländska statskyrkan, samt
lade regeringen och alla de stora engelska partierna
kraftigt på hjertat att lyfta sig till jemnhöjd med frågans
allvar och besluta någon verksam åtgärd för förbättring af
Irlands tillstånd. Han medgaf fullkomligt, att svårigheter
af det allvarsammaste slag ännu stodo hindrande i vägen,
men han erinrade tillika huset med en röst af högtidligt
och gripande allvar, att »för den uppriktige tändes ljus i
mörkret».

Men det var först på debattens fjerde natt som ögonblickets
vigt blef fullt tydlig. Det var då Gladstone reste

sig upp och förklarade, att i hans tanke den stund nu
kommit, då den irländska kyrkan som stats anstalt måste
upphöra att finnas till. Nu visste hvarenda af husets
ledamöter, att slutet var nära. Maguire återtog sina
resolutioner. Den sak han förfäktade befann sig nu i händerna
på en man, som, ehuru säkerligen ej mer nitälskande för
dess framgång, hade ojemförligt större förmåga att främja
den. Det fans säkerligen ingen enda engelsman med
förmåga att bilda sig en åsigt, som ej visste, att från det
ögonblick Gladstone gjorde sin förklaring, den irländska
statskyrkans fall endast blifvit en tidsfråga. Man väntade
endast att få se, hur Gladstone skulle gå till väga för att
åvägabringa detta fall.

Allmänheten behöfde ej vänta länge. Några få dagar
efter debatten om Maguires motion tillkännagaf sig
Gladstone ämna föreslå tre resolutioner rörande den irländska
statskyrkan. Den första förklarade, att det i underhusets
tanke vore oundgängligt nödvändigt, att Irlands statskyrka
som sådan upphörde att finnas till, hvarvid dock tillbörligt
afseende borde fästas vid alla personliga intressen och all
enskild eganderätt. Den andra resolutionen förklarade
lämpligt att hindra, det nya personliga intressen skapades
genom utöfvande af någon offentlig patronatsrätt, medan
den tredje föreslog en adress till drottningen med anhållan,
att hennes majestät ville ställa till parlamentets förfogande
sin rätt att utnämna till lediga platser inom den irländska
kyrkan. Ändamålet med dessa resolutioner var endast att
bana väg för statskyrkans verkliga afskaffande genom
bestämmelsen, att inga vidare utnämningar skulle få göras
och att patronaträttens utöfvande skulle inställas, till dess
parlamentet hunne afgöra hela inrättningens öde.

Den 30 mars 1868 föreslog Gladstone sina resolutioner.
De voro ej många, som hyste något verkligt tvifvel om
debattens utgång, men om några sådana funnos, måste
deras tvifvel börjat försvinna, när de läste lord Stanleys
tillkännagifvande om det amendement till resolutionerna,
som han ämnade föreslå. Ty amendementet bebådade ännu
tydligare än resolutionerna den irländska kyrkans

förestående fall. Man måste ha tagit för gifvet, att lord
Stanley talade i regeringens och det konservativa partiets namn,
och hans amendement förklarade endast, att huset, på
samma gång det medgaf, att betydande förändringar i
irländska kyrkans verldsliga angelägenheter kunde synas
lämpliga, var af den åsigt, »att hvarje förslag, som gick
ut på upphäfvande af denna kyrkas egenskap af statskyrka
eller indragande af dess timliga förmåner, borde förbehållas
det nya parlamentets afgörande». Lord Stanleys amendement
begärde endast uppskof. Det sökte ej visa, att det i
morgon skulle bli för tidigt; det begärde endast att dödsdomen
öfver den irländska kyrkan ej redan i dag skulle fällas.

Debatten erbjöd ett mer än vanligt intresse. Några
af talarne visade sig der på höjden af sin konst. Bright
höll ett tal, som var fullkomligt värdigt både tillfället och
talaren. Gathorne Hardy var i sitt rätta element.
Amendement, kompromiss eller uppskof, allt detta sköt han åt
sidan och uppträdde som en ifrig kämpe för den irländska
kyrkan. Hardy var ej någon debattör med synnerlig logisk
förmåga eller en talare med äkta inspiration, men han
kunde alltid röra bastrumman med ypperlig effekt, och han
slog denna gång sin hvirfvel med fruktansvärd energi.
Å andra sidan inlade Lowe i den skoningslösa logik,
hvarmed han anföll den irländska kyrkan, en äfven hos honom
ovanligt intensiv bitterhet. Denna kyrka, sade han, »liknade
en från fjerran land införd drifhusplanta, som vårdas med
oändlig möda och gagnlöst besvär. Den hålles endast med
yttersta svårighet och stor kostnad vid lif i ett ogynsamt
klimat och en otacksam jordmån. Ofruktbarhetens
förbannelse hvilar öfver henne. Hon skjuter hvarken blad eller
blommor och ger ingen frukt. Hugg ned henne; hvarför
står hon i vägen för andra växter?»

Debattens ej minst märkliga tal var lord Cranbornes,
hvilken anföll samma regering, hvars medlem han ej
längesedan varit, med en nästan till ursinne gränsande förbittring.
Han anklagade sina förra kolleger för att på alla möjliga
sätt ha förrådt konservatismens sak, och han anföll Disraeli

personligen på ett sätt, som kom äldre ledamöter att tänka
på de dagar, då Disraeli utslungade sina anklagelser mot
sir Robert Peel. Men ingen vältalighet och inga
beskyllningar kunde hejda den af Gladstone började rörelsen.
När man skred till votering, afgåfvos 270 röster för
amendementet och 331 emot det. Den irländska kyrkans dom
fäldes med en majoritet af 61 röster. Ett uppehåll gjordes
nu, och det användes till agitation å båda sidor.
Underhuset hade endast fattat beslut rörande lord Stanleys
amendement. Gladstones resolutioner återstodo ännu att diskutera.
Lord Russell presiderade vid ett stort möte i S:t James'
Hall för att ge uttryck åt allmänhetens sympati för rörelsen
mot den irländska statskyrkan. En mängd möten höllos
äfven af dess försvarare; men det var tydligt för en hvar,
att detta försök att försvara den irländska kyrkan ej gjordes
med någon synnerlig kraft. Denna anstalt hade i sjelfva
verket en ställning, som blef allt mindre hållbar, ju
närmare man ryckte den inpå lifvet. Hvart enda exempel
och argument, som hemtades från engelska kyrkans historia,
var endast ett nytt fördömande af den irländska. Ju mer
en engelsman kände sig manad att understödja sin egen
kyrka, dess ifrigare borde han ha varit att tillbakavisa den
irländska kyrkans anspråk på en dylik ställning.

Gladstones första resolution kom under omröstning
omkring en månad sedan lord Stanleys amendement blifvit
förkastadt. Den antogs med en majoritet något större än
den, som förkastat amendementet: 330 röster afgåfvos för
resolutionen och 265 emot den. Majoriteten för den var
således 65 röster. Disraeli yttrade helt lugnt, att
ministrarne i följd af omröstningen måste taga något afgörande
steg, och några få dagar derefter tillkännagaf regeringen,
att hon tänkte upplösa parlamentet och vädja till landet,
så snart de löpande ärendena hunne bli åtgjorda. Den
sista dagen i juli skedde upplösningen, och valen höllos i
november. Ej på många år hade ett så vigtigt allmänt
val egt rum, och dess utgång afvaktades med den yttersta
spänning. De af reformbillen skapade nya valkretsarna
skulle nu för första gången utöfva sin rösträtt.

Stridsfrågan gälde ej blott den irländska statskyrkans tillvaro.
Det var en allmän strid på hela linien mellan den
demokratiska liberalismen och toryismen. Ingen kunde betvifla,
att Gladstone, om han kom till makten, skulle inleda en
mer afgjord liberal politik, än som varit tillämpad i
England sedan lord Greys och lord John Russells reformbill
såg dagen.

Valen utföllo i det hela så som man kunnat vänta.
De liberala hade en stor öfvervigt. Men valen företedde
äfven många märkliga och slående exempel på
konservatismens växande styrka i vissa delar af landet.
Lancashire, en gång liberalismens bålverk, skickade endast
toryrepresentanter för landsbygdens valkretsar och valde
äfven i de flesta fall tories till representanter för dess
städer och köpingar. I allt valdes åtta konservativa för
grefskapet Lancaster, och bland dem, som genom deras val
förlorade sina platser, voro inga mindre än Gladstone och
Hartington. Gladstone blef slagen i sydvestra Lancashire,
men denna utgång var allmänt väntad, och derför hade
några af hans anhängare äfven uppstält honom som
kandidat för Greenwich, och der blef han vald. Han hade
steg för steg gått från mindre till mer demokratiska
valkretsar. Från Oxfords universitet hade han öfvergått till
sydvestra Lancashire, och nu gick han från denna valkrets
öfver till en plats, der den liberala delen af valmännen till
största delen var demokrater.

Striden i norra Lancashire erhöll ett större intresse,
än eljes skulle varit fallet, genom det förhållandet, att den
ej blott var en strid mellan motsatta principer och partier,
utan äfven mellan två stora täflande familjer. Lord
Hartington representerade den mäktiga Cavendish-familjen.
Frederick Stanley var yngre sonen till lord Derby. Lord
Hartington blef med stor majoritet slagen och var på några
månader utestängd från parlamentet. Han valdes
sedermera för Radnor-köpingarna. Mill föll igenom i
Westminster. Hans nederlag var en följd af många förenade
orsaker. Han hade blifvit vald i ett ögonblick af plötsligt
påkommen entusiasm, och entusiasmen hade nu haft tid att

svalna. Han hade på flere håll väckt anstöt genom en allt
för stor sjelfständighet i handling och ord. I många frågor
af djupt intresse hade han visat, att hans åsigter helt och
hållet skilde sig från det stora flertalets af hans valmän,
hvilken religiös bekännelse de än tillhörde. Han hade
gjort åtskilliga saker, som folk kallade excentriska, och en
engelsk valkrets af småborgare tycker ej om excentricitet.
Hans motståndare, W. H. Smith, var mycket populär i
Westminster och hade flere år i stillhet förberedt sitt
val. Några af valmännen i Westminster hade sannolikt
tröttnat vid att representeras af en person, som kallades
filosof.

Några andra framstående offentliga män förlorade äfven
sina platser. Roebuck blef slagen i Sheffield. Hans
nederlag vållades till en del af det energiska sätt, hvarpå han
uppträdde mot yrkesföreningarna, men ännu mer af den bittra
fiendskap han visat de norra staterna under det amerikanska
inbördeskriget. Milner Gribson och Bernal Osborne
förlorade äfven sina platser. Den senare kom in i parlamentet
igen, men den förre försvinner nu från det offentliga lifvet.
Han hade en gång som Cobdens och Brights medhjelpare
spelat en verksam roll. Lowe valdes till den förste
representanten för Londons universitet, åt hvilket den
konservativa reformbillen gifvit en plats. Disraeli tillade sig
sedermera skämtande äran att ha satt Lowe i stånd att fortsätta
sin offentliga bana genom att öppna för honom den enda
valkrets i England, som skulle velat välja honom till sin
representant.

Detta var det första allmänna val med »household
suffrage» i städerna och nedsatt census i grefskapen. Men,
sällsamt nog, blefvo de utprägladt demokratiska kandidaterna
och de så kallade arbetarkandidaterna öfverallt förkastade.
Det nya parlamentet hade efter allt utseende en mindre
utpräglad liberal karakter än sin föregångare. Men hvad
blotta antalet beträffar, var det liberala partiet långt
starkare än det varit. I det nya underhuset kunde det räkna
på vid pass 120 rösters majoritet, medan det i det förra
parlamentet endast haft 60. Klart var nu, att Gladstone

skulle få fullkomligt fria händer i allt, och landet kunde
vänta en tid af genomgripande reformer.

Medan debatterna om Gladstones resolutioner ännu
pågingo, kom till England underrättelsen, att lord Brougham
var död. Han hade dött i Cannes i sitt nittionde år. Hans
död var ett tyst försvinnande från en verld, som nära på
glömt honom. Sällan har en politisk bana blifvit så tvärt
afklippt som lord Broughams. Från den tid, då
whigregeringen bildades utan honom, tycktes han ej ha något
vidare att beställa i det offentliga lifvet. Han hade från
denna stund aldrig det minsta inflytande på något politiskt
parti eller någon politisk rörelse. Hans oroliga gestalt
sågs röra sig omkring i öfverhuset lik en mans, som känner
sig främmande på ett ställe och derför är ur humör både
med sig sjelf och sin omgifning. Han tog ofta del i
debatten och visade ännu i många år all den eld och kraft,
som utmärkt hans yngre dagar. Men på senaste tiden hade
han nästan helt och hållet försvunnit; från det offentliga
lifvet. Till lycka för honom hade Föreningen för den
sociala vetenskapen (Social Science Association) blifvit
stiftad, och han var länge dess förnämste ledare, filosof
och vän. Han höll tal på dess möten, presiderade vid
många af dess banketter och visade stundom, att han ännu
kunde utveckla en kraftig vältalighet. Den yngre
generationen betraktade honom med intresse och förvåning; de
hade svårt att fatta, att samme man endast några få år
förut varit en af de mest framstående och kraftfulla
gestalterna i den politiska agitationen. Nu föreföll han som en
detroniserad konung, hvilken på lediga stunder sysslar med
botaniska studier, eller någon en gång frejdad härförare,
hvilken på gamla dagar roar sig med att blåsa flöjt. Det fans
måhända en och annan, som helt och hållet glömde den
store reformvännen Brougham och endast tänkte på talaren
inom Föreningen för den sociala vetenskapen.

Brougham delade sin tid mellan London och Cannes,
hvilket han nästan kan sägas ha upptäckt. En gång tänkte
han verkligen starkt på att göra sig till fransk medborgare;
han trodde nemligen, att det skulle verka välgörande för

brödraskapet mellan folken, om han visade, att en person
kan vara på en gång både fransk och engelsk medborgare.
Han hade öfverlefvat nästan alla sin ungdoms både vänner
och fiender. Melbourne, Grey, Durham, Campbell. och
Lyndhurst hade gått bort. Lyndhursts död hade i synnerhet
gått honom djupt till sinnes. Det säges, att han i sina
senare bräckliga år ofta tillsade sin kusk att köra honom
till lord Lyndhursts hus, alldeles som om hans gamle vän och
umgängesbroder ännu funnes bland de lefvande. Slutligen
började Brougham visa osvikliga tecken till aftagande
själskraft. Hans offentliga uppträdande var en sorglig
företeelse. På middagsbjudningar satt han stundom och
talade högt för sig sjelf om saker, som ej hade något att
skaffa med tillfället, stället eller sällskapet. Hans död
väckte endast en öfvergående rörelse i England. Han hade
i sina verksamma år förvärfvat sig bittra fiender och visat
sig mäktig af ett starkt hat, och i likhet med alla, som
hysa starka antipatier, var han äfven mäktig af en varm
tillgifvenliet. Men både de intima vännerna och de bittra
fienderna voro nu gångna, och agitationen rörande den
irländska statskyrkan blef af underrättelsen om hans död
knapt ett ögonblick afbruten.

Man visste, att det parlament, som sammankallades
till slutet af 1868, skulle få den stora uppgiften att söka
styra Irland efter den grundsats, Fox för sjuttio år
sedan uttalat, det vill säga efter irländska åsigter.
Gladstone hade sjelf uttalat detta syfte. Han hade
tillkännagifvit, att han skulle söka afhjelpa Irlands tre stora
missförhållanden: statskyrkan, arrendeförhållandena och systemet
för universitetsundervisningen. Sinnena voro beredda för
ett dylikt företag. Landet var i en stämning, som gjorde
det benäget att försöka starka läkemedel. Det var trött på
en regering, som endast lappade på lagstiftningen, sättande
in en liten lapp här och en annan der. Man kände sig
i viss mån sviken i sin förväntan, då man började komma
under fund med det nya parlamentets allmänna karakter.
De framstående män, som i det gamla parlamentet dragit
till sig allas blickar, sågos äfven i det nya. Det var

tydligt, att Gladstone skulle bli herre öfver ställningen, men
det nya underhuset erbjöd ej i sin allmänna fysionomi
någonting synnerligt märkligt. Dess sammansättning var
nästan den samma som det gamla husets. Ofantliga summor
hade blifvit bortslösade på valen. Rika män utgjorde som
förut det ofantliga flertalet. Af äldre och yngre söner
till stora familjer funnos lika många som någonsin. De
engelska valkretsarna voro tydligen under det nya
valsystemet ej ett grand mindre förtjusta i lorder, ej ett grand
mindre fulla af vördnad för rikedomen, än de varit under
det gamla. Ingen enda person med utprägladt demokratiska
åsigter hade fått plats i det nya underhuset. Och der
någon större förändring egt rum, bestod den snarare deruti,
att sådana män blifvit uteslutna från parlamentet än återvalda.

Disraeli mötte ej det nya parlamentet som premierminister.
Han hade kommit till den mycket riktiga
slutsatsen, att det skulle vara ett rent slöseri med parlamentets
tid att afvakta det formliga misstroendevotum af
underhuset, hvilket ofelbarligen skulle tvinga honom att afgå.
Han nedlade genast sitt embete, och Gladstone eftersändes
strax af drottningen, hvilken nu uppdrog åt honom att
bilda ett nytt kabinett. Gladstone var nu nära 60 år gammal,
men i hans ansigte sågs knappast ännu något tecken till
annalkande ålderdom; han hade i röst och sätt den stolta,
okufliga ungdomens hela eld. Han hade gått in i regeringen
i spetsen för ett mäktigt parti. Med ett sådant understöd
och en sådan personlig energi var det knappast något,
som han ej kunde våga. Den regering han bildade var
en ovanligt stark regering. Det namn på listan, som näst
premierministerns eget ådrog sig det allmänna
intresset, var Brights. Bright hade ej sökt en officiell ställning,
den hade sjelfmant kommit till honom. Det var numera
omöjligt, att en liberal minister kunde bildas utan att
Brights namn förekom på listan öfVer dess ledamöter.
Gladstone erbjöd honörn först ministerposten för Indien.
Brights helsa tillät honom dock ej att åtaga sig de mycket
mödosamma åligganden, som åtfölja en sådan post, och det
skulle dessutom sannolikt i alla händelser varit motbjudande

för hans känslor att åtaga sig en befattning, som kunnat
göra det till en oeftergiflig pligt för honom att anbefalla
börjandet af ett krig. Hvar enda medlem af ett kabinett
är naturligtvis ansvarig för alla dess handlingar; men det
är dock en tydlig skilnad mellan att foga sig i en
oundviklig krigspolitik och att sjelf gifva befallning, att ett
krig skall börjas. Presidentskapet i handelsbyrån, samma
befattning, som lord Palmerston en gång erbjudit Brights
gamle vän Richard Cobden, erbjöds nu åt Bright sjelf och
blef af honom äfven mottaget. Många hyste tvifvel om
att Bright med sin starka sjelfständighetskänsla och sitt
rättframma sätt skulle kunna finna sig i den disciplin och
stränga tystlåtenhet, som fordras af en kabinettsledamot,
och Bright sjelf tycktes ej så litet frukta det man skulle
tro, att han skänkte sitt fullständiga bifall till hvarje åtgärd,
i hvilken han i följd af sin officiella ställning kunde finna
sig nödsakad att foga sig. Han uppmanade sina valmän i
Birmingham att ej tro, det han förändrat några af sina
åsigter förrän han sjelf offentligt tillkännagifvit det, och
han bad dem nästan i bevekande ordalag erinra sig, att han
nu tjenade i ledet och sålunda ej längre endast hade att
svara för sig sjelf oberoende af andras handlingar.

Lord Granville blef statssekreterare för kolonierna och
lord Clarendon utrikes statssekreterare. Hertigen af Argyll
fick det indiska departementet på sin lott. Cardwell, efter
allt utseende en af de lugnaste och minst krigiska bland
menniskor, blef krigsminister och fick som sådan till uppgift
att genomföra en af den nya regeringens största reformer.
Lord Hartington, lord Dufferin, Childers och Bruce fingo
äfven platser i ministeren. Layard blef förste kommissarie
för allmänna arbeten. Porster erhöll posten som vice
president i rådet och fick på sin lott ett arbete knappast
mindre vigtigt än premierministerns eget. Lordkansler blef
lord Hatherley, förut sir William Page Wood. Många år
förut, när lord Hatherley endast var en gryende talang
bland de liberala af den radikalare skolan, och när Bright
sjelf af alla rättrogna konservativa endast ansågs som en
radikal demagog, hade Bright en dag, då han och Wood

talade om framtidens politiska möjligheter, skämtande
yttrat, det han hoppades, att när han sjelf blefve medlem af
ett kabinett, Wood måtte bli lordkansler. Ingenting
kände då gerna förefallit mindre sannolikt. När nu lord
Hatherley och Bright möttes på resan till Windsor för att
uppvakta drottningen, påminte Bright sin kollega om sitt
skämt, hvilket tydligen varit profetiskt.

Gladstone grep sig genast an med sin irländska politik.
Den 1 mars 1869 framlade premierministern sin bill om
den irländska statskyrkans upphäfvande och indragande af
en del af dess inkomster. Regeringens förslag gick ut på,
att den irländska kyrkan skulle oförtöfvadt upphöra att
utgöra en statsanstalt och förvandlas till en fri episkopalkyrka.
De irländska biskoparne skulle följaktligen förlora
sina platser i öfverhuset. Hennes styrelse skulle öfverlemnas
åt en synod, vald bland kyrkans presterskap och lekmän och
vederbörligen erkänd af regeringen. Föreningen mellan
Englands och Irlands episkopalkyrkor skulle upplösas och de
irländska kyrkdomstolarna afskaffas. För skyddet af deras
intressen, som redan innehade anställning i den irländska
kyrkan, vidtogos nere invecklade anordningar, och likaså
för indragande af de fonder, som skulle återfalla till
staten, när alla dessa intressen blifvit skäligt tillgodosedda.
Erkännas måste, att regeringen gick tillväga på ett sätt,
som på intet vis kan kallas njuggt. Begick hon något fel,
så var det snarare i riktningen af allt för mycken
frikostighet än i den motsatta. Men hon hade emot sig så starka
motståndare, att hon sannolikt fann det oundgängligt
nödvändigt att beröfva oppositionen en del af dess kraft genom
en frikostig ersättning åt alla, hvilka skulle beröfvas sin
värdighet som prester i en statskyrka. Men när alla, som
kunde uppställa några anspråk, och äfven några måhända,
som strängt taget ej hade några anspråk alls, blifvit
godtgjorda, återstod en stor fond till regeringens förfogande.
Denna beslöt hon afsätta till undsättningsfond för lindring
af nöden på Irland.

Den summa hon således hade att förfoga öfver var
mycket betydlig. Bruttovärdet af den irländska kyrkans

egendom uppskattades till sexton millioner pund. Från
denna summa skulle nu afdragas nära fem millioner åt
kyrkoherdarne samt en million sju hundra tusen pund åt
komministrar och lekmän, en half million för enskilda
stiftelser, samt vid pass en och en fjerdedels million för
Maynooth-fonden och »Regium donum». Men sedan alla
dessa afdrag blifvit gjorda, skulle det återstå nära nio
millioner att använda till något välgörande ändamål, om
hvilket regeringen och landet kunde förena sig.
Maynoothfonden och »Regium donum» skulle försvinna med den
irländska statskyrkan, och samma grundsats för godtgörelse
skulle tillämpas äfven på dem som beröfvades sina
pensioner ur dessa fonder. Regium donum var ett anslag
af Englands konungar till aflöning af presbyterianska prester
på Irland. Det beviljades först af Karl II, indrogs af Jakob
II, men återstäldes af Vilhelm III. Vilhelm kände sig
tacksam för det understöd, Irlands presbyterianer gifvit
honom under hans strid med Jakob, och hade öfver hufvud
mycket liten förkärlek för en viss form af den protestantiska
tron framför en annan. Vilhelm anvisade först detta
anslag att utgå från tullinkomsterna i Belfast. Om
Maynoothfonden ha vi redan förut talat. Båda dessa anslag, i sig
sjelfva en obetydlighet, upphörde nu att finnas till, och de
religiösa bekännelserna på Irland stälde alla på
fullkomligt jemlik fot.

Billen bekämpades kraftigt af Disraeli och hans parti.
De bekämpade den i dess helhet, och de bekämpade den
äfven i dess detaljer. De föreslogo i komitén amendement
på amendement och gjorde allt livad de kunde för att
hindra dess fortgång eller åtminstone ändra några af dess
bestämmelser. Men Disraelis tal förrådde ej något synnerligt
allvar. Det förhållandet, att allt motstånd tydligen var
hopplöst, hade utan tvifvel ett ej ringa inflytande på arten
af hans vältalighet. Hans tal roade mer, än de gjorde
något egentligt intryck. De vimlade af lyckliga vändningar
och gnistrade ordentligt af träffande bilder och anspelningar,
lustiga infall och underliga paradoxer. Men talaren hade
tydligen ingen tro på den sak han förfäktade, det vill säga

ingen tro på möjligheten af dess framgång. Han måste
alltför klart insett, att den irländska kyrkan som
statsinrättning var utdömd, och. han hyste ej detta lifliga
intresse för dess bestånd, som skulle förmått honom att
utkämpa striden, liksom han utkämpat många föregående
strider, med hela den passionerade vältalighet, som ingifves
af förtviflan.

Deremot visade sig en af hans underbefälhafvare,
Gathorne Hardy, som en vida käckare försvarare af den till
sin undergång lutande irländska kyrkan än Disraeli sjelf.
Hardys skaplynne var sådant, att han endast kunde se en
sida af en sak i sänder. Han trodde fullt och fast, att
regeringen tänkte begå en plundring och ett helgerån, och
han löpte till storms mot det tillämnade brottet med en
energi, hvilken stundom till och med syntes lyfta honom till
något som hade verkligt tycke af vältalighet. Ett särskildt
intresse ådrog sig den ställning, som sir Roundell Palmer
intog under debatten. Det syntes naturligt, att sir Roundell
Palmer skulle ställa sig på Gladstones sida, och man
väntade allmänt, att han skulle erhålla en hög post i den nya
regeringen. Han var en af dagens allra främsta jurister
och bästa parlamentariska debattörer, och ullsäcken syntes
vara hans rätta plats. Men sir Roundell Palmer kunde ej
med godt samvete medverka till den irländska statskyrkans
upphäfvande. Han var benägen att gå in på mycket
vidsträckta förändringar och indragningar, men han kunde
ej följa Gladstone ända till de yttersta konseqvenserna af
hans plan. Han stannade derför utanför ministèren och
bekämpade billen.

Om den irländska kyrkans öde kunnat afvändas eller
ens uppskjutas genom lidelsefull vältalighet, skulle
någonting utan tvifvel kunnat göras för att hejda det fallande
slaget. Men institutionens öde var besegladt i samma
ögonblick Gladstone återkom från de allmänna valen i
spetsen för en liberal majoritet. Öfverhuset var nog klokt
att ej sätta sig emot nationens uttalade vilja. Många
amendement föreslogos, och några af dem ledde till och
med till en tvist mellan de båda parlamentshusen; men tvisten

slutade med en kompromiss. Den 26 juli 1869 erhöll billen
om den irländska statskyrkans upphäfvande kunglig stadfästelse.

Lord Derby öfverlefde ej länge antagandet af den bill,
hvilken han med sådan ifver och så mycken patetisk
värdighet bekämpat. Han dog, innan den irländska statskyrkan
upphört att lefva. Lifdömd som hon var, öfverlefde hon
dock sin vältalige försvarare. Under tiden mellan
antagandet af Gladstones bill och dess praktiska tillämpning,
den 23 oktober, afled lord Derby på Knowsley,
Stanleyfamiljens stamgods i Lancashire. Hans död skapade intet
väsentligt tomrum i den engelska politiken. Han hade sedan
någon tid upphört att spela någon verkligt inflytelserik roll
i det offentliga lifvet. Hans bana hade varit lysande, men
hans dag var längesedan förliden. Lord Derby var aldrig
en statsman; han var ej ens en stor partiledare; men han
var en ståtlig galjonsbild för konservatismen så väl i
oppositionen som i regeringen. Han var i det hela en
ypperlig typ för den politiske engelske ädlingen. Stolt till
karakteren, men blid och älskvärd till lynne och väsen,
värdig som alla, hvilka instinktmessigt känna att värdighet
tillkommer dem och derför aldrig tänka på, hur de skola
häfda eller upprätthålla den, var han genom lynne och
medfödda egenskaper ej mindre än genom lyckans ynnest
utmärkt passande för den plats, det blifvit honom beskärdt
att intaga.

Hans parlamentariska talarkonst har redan blifvit en
tradition. Den passade på sin tid utmärkt för sitt ändamål
och visade, såsom Macaulay sade, att lord Derby var i
besittning af den parlamentariske debattörens instinkt. Den
egde ej denna tankens tyngd, som skulle gifvit den en
varaktig plats i den politiska literaturen, och egde lika
litet den fantasiens flygt, som skulle lyft den öfver den
hvardagliga debattens höjd. På lord Derbys egen tid skulle
båda parlamentshusens enhälliga mening gifvit honom en
plats i de parlamentariska talarnes allra främsta led. Många
kompetenta domare gingo till och med så långt, att de
satte honom öfver alla lefvande rivaler. Tiden har dock

ej stadfäst denna dom. En talares inflytande kunde
omöjligt så snart förbleknat, om han verkligen varit berättigad
till de loford, många af hans samtida så rikligt slösade
på lord Derby. Behaget i hans stämma och uttal, hans
sprittande liflighet, den pilsnabbt flytande strömmen af hans
föredrag, hans outtömliga rikedom på träffande ord, hans
förmåga att i ögonblicket finna passande bilder, anspelningar
och repliker — allt detta bidrog att i den allmänna
föreställningen göra honom till en långt större talare, än han
i verkligheten var. För en del af sitt talarrykte hade han
utan tvifvel också att tacka sin samhällsställning. Det
föreföll nästan som ett slags nedlåtenhet från en hög ädlings
sida, att han vårdade sig om att äfven anses för en vältalig
debattör och i den parlamentariska tvekampen mäta sin
klinga med sådana fäktare af yrket som Peel, O'Connell och
Brougham. Det vitnar helt säkert ej så litet till lord
Derbys förmån, att han, vida underlägsen som han var alla
dessa män i hufvud och politiska insigter, ändock kunde som
talare jemföras med dem alla och, om också blott under
sin lifstid, om också blott medan trollkraften af hans
personlighet utöfvade sitt omedelbara inflytande, kunnat af så
många anses ha bestått jemförelsen ej utan framgång.

När den irländska kyrkans öde blifvit afgjordt, riktade
Gladstone genast hela sin energi på det irländska arrendesystemet.
Irland är väsentligen ett jordbrukande land. Det har
få fabriksnäringar och ej synnerligt många stora städer.
Dublin, Belfast, Cork, Limerick, Waterford; dessa äro de enda
städer, som kunna få namn af stora; efter dessa komma vi till
platser, som i de flesta andra länder endast skulle få namn
af köpingar eller byar. Flertalet af Irlands befolkning bor
på landet och lefver af jordbruk. Det tillstånd, hvari det
stora flertalet af Irlands jordbrukare befinner sig, kan målande
skildras med ett par ord: de äro arrendatorer, hvilka kunna
när som helst uppsägas. Detta förhållande skulle nästan
ensamt vara tillräckligt att förklara fattigdomen och eländet
bland den jordbrukande befolkningen på Irland. Men det
fans äfven andra orsaker, som verkade i samma riktning.
Irlands jord var delad mellan ett jemförelsevis litet antal

godsegare, och godsegarne voro i regeln främlingar,
representanter för en genom eröfring vunnen eganderätt. Många
af dem visade sig aldrig på sina egendomar och skulle
lika lätt fallit på den tanken att bosätta sig i Ashanti
som i Munster eller Connaught. Irlands jordbrukande
befolkning innehade den jord, som var deras enda medel till
lifsuppehälle, endast så länge det ej föll godsherrn eller
hans förvaltare in att uppsäga dem. De hade intet intresse
af idogt arbete eller förbättringar af sin jord. Förbättrade
de den jordlapp de brukade, kunde de vara så godt som
vissa på att få sitt arrende höjdt eller bli uppsagda
utan att erhålla ett öres ersättning för de förbättringar de
utfört.

Det fans naturligtvis många förträffliga godsherrar,
menskliga och välvilliga män, män tillika, som insågo
klokheten af att vara menskliga och välvilliga. Men i de flesta
fall höllo godsegarne och deras förvaltare strängt på hvad
de ansågo för egendomens rätt, rättigheten att söka få
så högt arrende för ett stycke jord, som det på öppen
marknad kunde erhålla. Efterfrågan på jord var så stor
och behofvet deraf så trängande, att man ville betala nästan
hvad som helst för att få ett arrende. När arrendatorn
kommit öfver ett stycke jord, föll det honom ej in att
uppdrifva dess odling så högt han förmådde. Och hvarför
skulle han det också? I samma ögonblick gården började
få ett bättre utseende, kunde han vänta att få sitt arrende
ökadt eller, bli uppsagd till förmån för någon medtäflare,
som bjöd högre arrende. Hvarför skulle han vidtaga
förbättringar? När han uppsades, skulle han nödgas utan
ersättning låta godsherrn eller den nye arrendatorn njuta
frukten af sina förbättringar. Han inskränkte sig derför
till att kratta upp jorden i ytan i stället för att verkligt
odla den. Han tog under sitt korta arrende ut af den så
mycket han kunde. Han lefde från hand till mun, från
den ena dagen till den andra.

I en af Irlands provinser fans dock ett bättre sakernas
tillstånd. I större delen af Ulster rådde »tenant-right»-systemet.
Detta system var endast en gammal sedvänja,

men hade småningom fått någonting liknande lagens kraft.
Den princip, som låg till grund för »tenant-right», var, att
en person skulle så länge få bli i orubbad besittning af
sin gård som han betalade arrende; att han, när han lemnade
ifrån sig gården, skulle vara berättigad till ersättning för
förbättringar, hvaraf gården ännu hade gagn, samt att han
skulle ha rätt att öfverlåta arrendet på en annan för det
belopp det kunde erhålla i marknaden. Ärren datorn hade
samma rätt som en person, hvilken har ett arrendekontrakt
på bestämd längre tid: han kunde öfverlåta arrendet till
hvarje spekulant, som godsherrn godkände. Öfverallt der
detta system rådde herskade äfven idoghet och välstånd,
liksom å andra sidan der det ej rådde fattigdom, lätja,
missnöje och brott. De irländska jordbrukarnes första
fordran var derför alltid någon form af fasta arrenden. Till
denna deras fordran hade generationer af engelska statsmän
ej skänkt någon uppmärksamhet, när de ej rent afslagit den,
hufvudsakligen emedan ingen statsman vårdade sig om att i
detta ämne skilja mellan ord och sak, mellan tomma
pedantiska teorier och tydliga, verkliga sakförhållanden.
»Arrendatorns rätt», sade lord Palmerston under bifallsrop från
en församling, som hufvudsakligen bestod af godsegare, »är
godsherrns orätt». Lord Palmerston glömde dock, att
godsherrn, i likhet med hvarje annan samhällsmedlem, åtnjuter
äfven sin dyrbaraste eganderätt endast på det vilkor, att
hans utöfning deraf ej står i strid med det allmänna bästa.
Godsegaren besitter sin jord på samma vilkor som
skeppsredaren sitt fartyg och jernvägsbolaget sin jernväg, under
erkännande af statens rätt att tillse, att eganderättens
åligganden vederbörligen uppfyllas, samt att denna ej får
bli en allmän fara och ett samhällsförderf. Jorden är i
följd af sin natur, i följd af det förhållandet, att dess
utsträckning ej kan ökas och att en persons eganderätt är
en annans uteslutande derifrån, det slag af egendom, öfver
hvilken man kunde vänta sig att staten i första rummet
skulle förbehålla sig att i sista hand utöfva kontroll.
Engelska statsmän hade dock i mansåldrar sjelfbehagligt
förfäktat den satsen, att lagstiftningen på inga vilkor eger att

ingripa i godsegarens rätt, liksom ej lagstiftningen gång
på gång ingripit i bruksegarens, grufegarens,
jernvägsbolagens och kramhandlarens rätt, liksom hon ej
oupphörligt ingrep i mästarens rätt öfver sin lärling och
husmoderns i städjandet af sin tjensteflicka och många andra
som okränkbara ansedda rättigheter.

Om det någonsin fans en produkt af lagen och
samhällsmakten handlande i lagens ställe, var det
godsegarväsendet på Irland. Det var påtvingadt landet och folket.
Det kunde ej till stöd för några af sina förmenta
rättigheter ens åberopa denna gamla häfd, som växer upp
tillsammans med en institution, hvilken bibehållit sig så långt
traditionen eller minnet går tillbaka. Godsegarväsendet
på Irland var i jemförelse med de flesta europeiska
institutioner snart sagdt en sak från i förgår. Det var en
skapelse af eröfringen, en konfiskationens frukt. Det kunde
ej åberopa sig på någon rätt af hvad slag som helst till
bibehållande af en obegränsad frihet att handla i strid med
det folks välfärd, hvilket det blifvit påtvingadt.
Åtminstone kunde det ej åberopa någon sådan rätt, sedan den
tid var förliden, som dref den satsen, att eröfringens rätt
tar försteget framför alla andra menskliga rättigheter, att
arrendatorn i likhet med trälen ej har några rättigheter,
hvilka godsherrn är förbunden att akta, och att det
allmänna bästa helt enkelt betyder den herskande klassens
intressen och privilegier. Men i samma ögonblick man
började underkasta det irländska jordsystemets rättsanspråk
en opartisk granskning, fann man dem mycket bristfälliga.
Det hvilade på vilkor, som aldrig blifvit uppfylda. Det
hade ej ens förmått göra godsegarklassen rik och
välmående. Det hade ej ens, såsom några af dess
grundläggare otvifvelaktigt ämnat, lyckats kolonisera ön med
engelska och skotska nybyggare. Det på Irland rådande
systemet för brukande af jord hade i mansåldrar varit
föremål för parlamentsdebatter och parlamentsundersökningar,
men utan att de ledt till något resultat. Godsegarens
förmenta rätt stälde sig alltid hindrande i vägen. Det enda
man då begärde var, som vi sett, större säkerhet för

arrendatorn att få behålla sin gård, och det var en trosartikel
hos de engelska statsmännen till Gladstones tid, att
säkerhet för brukaren var det samma som konfiskation för
godsegaren.

Gladstone kom till makten uppfyld af en energisk
reformifver och utan den minsta tro på våra förfäders
ekonomiska vishet. I ett tal, som han höll under sin
valkampanj, i Lancashire, hade han förklarat, att det irländska
upas-trädet hade tre stora grenar: statskyrkan, jordarrendesystemet
och undervisningssystemet, och att han ämnade
hugga af dem alla tre, om han kunde. Den 15 februari
1870 framlade Gladstone sin irländska jordbill i underhuset.
Denna Gladstones jordbill kastade med ens öfver ända hela
läran om godsegarnes absoluta och oinskränkta rätt. Den
tillerkände arrendatorn en viss medegande rätt i jorden
som han brukade. Gladstone tog Ulsters »tenant-right»
sådan han fann den och gjorde den till en laglig inrättning.
I de trakter, der Ulstersystemet eller något liknande ej
fans, ålade han godsegaren bevisningsskyldigheten, då det
blef fråga om vräkning. Den uppsagde arrendatorn kunde
fordra ersättning för verkstälda förbättringar, och billen
vände helt och hållet om lagens förutsättning derigenom, att
den ansåg alla gjorda förbättringar som arrendatorns
egendom och öfverlemnade åt godsegaren, om han kunde, att
bevisa motsatsen. Billen upprättade ett särskildt slag af
domstolar för tillämpande af dessa bestämmelser. Den
tillät de sålunda inrättade domstolarna att vid dömandet
af hvarje särskildt fall taga i betraktande ej blott lagens
stränga bokstaf, utan äfven alla de omständigheter, som ur
billighetssynpunkt kunde åberopas till arrendatorns förmån.
Gladstones hufvudsyfte var att åvägabringa ett sådant
sakernas tillstånd, hvarunder en arrendator ej skulle kunna
uppsägas så länge han betalade sitt arrende, och i alla händelser
skulle vara berättigad till full ersättning för alla de verkliga
förbättringar, som hans idoghet eller kapital åstadkommit.
Gladstone tillät dock godsegarne under vissa vilkor att
genom kontrakt frigöra sig från billens bestämmelser, och
af dessa vilkor gjordes i några delar af Irland så vidsträckt

brnk, att sedan billen blifvit lag flere vräkningar förekommo,
än innan den ännu ens blifvit blifvit påtänkt. Af denna
orsak blef billen äfven bekämpad af några af de irländska
representanterna.

Den allmänna meningen var dock då och har allt jemt
sedan varit, att billen var af oskattbart värde för Irland
redan genom det förhållandet, att den helt och hållet vände
upp och ned på de hufvudgrunder, efter hvilka
lagstiftningen hittills alltid behandlat frågan om det irländska
jordarrendet. Den gjorde slut på godsherrns oinskränkta
makt; den gaf jordegaren samma ställning som hvarje annan
egare, som hvarje annan person i landet, hvilken har
någonting att sälja eller hyra ut. Den utdömde en gång för alla
lord Palmerstons beryktade dogm och förklarade, att
arrendatorns rätt ej är godsherrns orätt. Den nya lagstiftningen
kan derför också i en mening med skäl kallas revolutionär.

Billen gick igenom utan väsentliga förändringar och
erhöll den 1 augusti 1870 kunglig sanktion. Den andra af
upasträdets grenar hade blifvit afhuggen; men det återstod
ännu för timmerhuggarens yxa att rikta ett hugg mot en
gren med segare fibrer, en gren som var väl egnad att
förslöa eggen äfven af det bästa vapen ocb att trötta den
starkaste arm, som svängde det. Gladstone hade reformerat
lagstiftningen rörande kyrkan och jorden; det återstod honom
ännu att taga ihop med universitets-undervisningen. Hittills
hade han handlat i öfverensstämmelse med de på Irland
herskande åsigterna.


<chapter name="ÅTTONDE KAPITLET.
Reformarbetet i full gång.">
ÅTTONDE KAPITLET.

Reformarbetet i full gång.

Den 10 juni 1870 drogs allmänna uppmärksamheten
plötsligt från de politiska striderna till ett landtställe i
närheten af Shakespeares Gadshill på vägen till Rochester,
der dagens mest populäre författare nu låg död. Den 8
juni på aftonen hade Charles Dickens plötsligt träffats af
ett slaganfall. Han föll i ett medvetslöst tillstånd och
förblef deri till sin död aftonen dagen derpå. Underrättelsen
spridde sig den tionde öfver hela landet och väckte nästan
i hvart enda hem en smärtsam känsla, som om det träffats
af en familjesorg. Dickens var ej synnerligt gammal; han
hade knapt passerat sina bästa år. Född i februari
1812, hade han ej hunnit långt in på sitt femtionionde år.
Ingen författare på vår tid kan i popularitet mäta sig med
honom; måhända har ingen engelsk författare under sin
lifstid varit så populär. För en ofantlig mängd män och
qvinnor här i landet var Dickens deras hela literatur, och
för ett ej så litet antal hade hans ljusa lifsåskådning
varit både filosofi och religion på en gång. Kort efter hans
död inträdde, som man kunde vänta, en viss reaktion, och
för en tid blef det på modet att småle åt Dickens' läror
och hans inflytande. Äfven denna stämning skall ha sin
tid och gå förbi. Det kan med visshet förutsägas, att
Dickens skall erhålla en fast och varaktig plats i den
engelska literaturen, om också denna plats sannolikt ej
skall bli så hög, som den hans ifriga beundrare en
gångfordrade åt honom.

Londonbor voro lika förtrogna med Dickens' personliga
utseende som med hans skrifter, och vissa af Londons

gator tycktes ej längre vara fullt de samma, sedan hans
karakteristiska ansigte och kraftiga rörelser ej längre sågos
der. Det är sannolikt, att Dickens öfveransträngde sina
utomordentliga krafter, sin ståtliga fysiska helsa och sin
lifliga och spänstiga fantasi. I arbete och lek, i författarskap
och kroppsöfningar sparade han sig aldrig. Personer,
som varit hans ungdomskamrater och ej hade hälften
af hans lifskraft, öfverlefde honom i många år. Han
begrofs i Westminster Abbey, oaktadt hans egen önskan var
att helt obemärkt jordas på Rochesters kyrkogård. Det
ansågs, att nationens stora Pantheon hade anspråk på att
få förvara hans stoft. Vi kunna ej annat än beklaga, att
ett sådant anspråk gjordes. För de flesta af Dickens'
beundrare skulle det varit angenämare att tänka, att han
låg under den gröna grästorfvan på den gamla kyrkogården
i det vördnadsbjudande och minnesrika Rochester, bland
dessa scenerier han älskade och lärt så många andra att
älska.

Ingenting i Englands nyare historia kan i reformerande
ifver jemföras med de utomordentliga år af reformverksamhet,
som nu togo sin början. Gladstones regering hade
att taga i tu med fem eller sex stora reformfrågor, af hvilka
hvar och en skulle synts tillräcklig att taga en vanlig
styrelses hela uppmärksamhet i anspråk. Den nye
premierministern hade förbundit sig att upphäfva statskyrkan på
Irland och reformera det irländska jordarrendesystemet.
Han hade föresatt sig att göra slut på handeln med
officersfullmakter inom. armén. Den senaste tidens händelser
och erfarenheter hade öfvertygat honom om nödvändigheten
att införa sluten omröstning. En annan af de uppgifter,
han uppstält för sin verksamhet, var genomförandet af
en fullständig reform i den allmänna undervisningen.
Samtidigt väntade äfven många yttre frågor på sin lösning.
Det fordrades i sanning ingen vanlig beslutsamhet och
karaktersstyrka för att midt under så heta debatter öfver
utrikespolitiken och medan krigstrumpeten ännu ljöd i
Englands öron hålla orubbligt fast vid det inhemska
reformverket.

Forsters undervisningsbill löpte så att säga sida vid
sida med den irländska jordbiilen. Det oförsvarliga sätt,
hvarpå England vårdslösat sina fattiga barns undervisning,
hade länge varit en fläck på dess civilisation. Det stod i
detta hänseende efter alla andra stora länder och äfven
efter många, som på intet vis gjorde anspråk på att kallas
stora. I åratal hade de engelska statsmännen låtit den
teorien, att folkundervisningen ej bör vara ett statens
åliggande, afhålla sig från alla allvarliga försök att taga i tu
med det onda. Den enskilda välgörenheten understöddes
på ett njuggt och ömkligt sätt af staten, och en gifven
följd häraf var, att på de platser, der den största
fattigdomen rådde och behofvet af understöd till
folkundervisningen naturligtvis var störst, detta behof blef minst
tillgodosedt. Följden deraf var, att mer än två tredjedelar
af landets barn helt och hållet saknade undervisning.

En af de första stora uppgifterna, som Gladstones
regering stälde för sin verksamhet, var derför att reformera
detta sakernas tillstånd och för första gången i dess historia
förse England med ett ordentligt folkundervisningssystem.
Den 17 februari 1870 framlade Forster en bill om förbättring
af folkundervisningen i England och Wales. Forster föreslog
der införandet af ett system af skolstyrelser i England och
Wales samt rättighet för hvarje skolstyrelse att ålägga
föräldrarna att skicka alla barn inom skoldistriktet från fem
till tolf års ålder i någon af kommunens skolor. Regeringen
fann det ännu ej möjligt att införa ett direkt och allmänt
obligatoriskt skolsystem. De togo derför sin tillflykt till en
kompromiss, som lemnade makten att ålägga skolgång i de
kommunala myndigheternas händer. Redan befintliga skolor
erkändes i många fall af billen och erhöllo statsunderstöd
på det vilkor, att deras undervisning egde en viss grad af
fullständighet, att de underkastade sig pröfning af en
konfessionslös inspektor och att de i sin stadga upptogo en
särskild »samvetsparagraf». Medlen skulle anskaffas dels genom
kommunalafgifter, dels genom statsbidrag, och dels
slutligen genom skolafgifter i de skolor, der undervisningen
icke var afgiftsfri. Friskolor skulle dessutom naturligtvis

inrättas på de ställen, der befolkningen var så fattig, att
de kommunala myndigheterna ansågo en afgiftsfri
undervisning oundgänglig.

Billen blef först gynsamt mottagen. Men denna
enhällighet i åsigt varade ej länge. När Forster började
undersöka folkundervisningens dåvarande tillstånd i
England, fann han, att det redan fans ett system af skolor,
underhållna af de olika religiösa bekännelserna:
statskyrkan, den katolska kyrkan och andra trossamfund. Hans
afsigt var nu att, så vidt möjligt, upptaga alla dessa skolor
i sin plan, att så att säga göra dem till filialer af statens
undervisningssystem. Men han måste tillika göra några
eftergifter åt de religiösa grundsatser, på hvilka dessa
skolor voro bygda. Det kunde ej falla honom in att med
ett enda penudrag förvandla dem alla till verldsliga skolor.
Han ämnade derför häfva svårigheten genom bestämmelser,
som förbundo hvarje skola af detta slag, hvilken erhöll statens
understöd eller erkännande, att i sin stadga upptaga en
»samvetsparagraf», i kraft hvaraf föräldrars och barns
religiösa öfvertygelse skulle bli samvetsgrant respekterad i
den undervisning, som meddelades under de regelbundna
skoltimmarna.

I denna punkt skilde sig nonkonformisterna som en
man från regeringen. De uppstälde den grundsatsen, att
intet statsunderstöd af hvad slag som helst kan gifvas åt
några andra skolor än dem, som ledas efter strängt
verldsliga och konfessionslösa grundsatser. Den grundsats, från
hvilken de utgingo, var den, att statens understöd, som
åstadkommits genom bidrag af medborgare tillhörande alla
trosbekännelser, endast bör gifvas för en sådan
undervisning, om hvilken landets allmänna mening är fullkomligt
ense. Staten borde ej, sade de, utkräfva bidrag af juden
för undervisning i kristendom; den protestantiske
skattdragaren borde ej tvingas att betala för katolska barns
undervisning i deras trosläror; och lika litet borde den
irländske katoliken i London och Birmingham åläggas att
på något sätt bidraga till undervisning i en protestantisk
troslära.

Forster kunde ej erkänna riktigheten af den grundsats,
de sökte göra gällande. Han kunde ej medgifva, att det
skulle vara fullkomligt opartiskt och rättvist att erbjuda
en verldslig undervisning, och uteslutande en sådan, åt alla
landets trossamfund, ty han visste väl, att bland dessa
samfund funnos sådana, som af sitt samvete kände sig
manade att bekämpa den så kallade verldsliga undervisningen
och som ej kunde förmå sig att godkänna den. Han
sökte derför införa ett system, som vore egnadt att
tillfredsställa samveten af alla bekännelser. Men
nonkonformisterna ville ej gå honom till mötes på denna väg. De
bekämpade Forster länge med stor talang, men äfven med
stor bitterhet. Den liberale ministern var mer än en gång
tvungen att mottaga det konservativa partiets hjelp, ty
detta parti omfattade allmänt den grundsats, som yrkade
på religionsundervisningens upptagande i hvarje system för
en folkundervisning. Det hände derför mer än en gång, att
Forster och Gladstone sågo sig föranlåtna att vädja till de
konservatives och katolikernas hjelp mot dessa samma
dissenters, som vanligen voro det liberala partiets förnämsta
bundsförvandter. Olyckligtvis hade äfven vid denna tid
Brights helsa blifvit så vacklande, att han måste söka
fullkomlig hvila från sina parlamentariska åligganden. Hans
närvaro och inflytande hos nonkonformisterna skulle
måhända eljes ha modererat deras handlingssätt och försonat
dem med regeringens politik äfven i denna fråga. Men hans
stämma var då och för en lång tid stum. Söndringen
mellan regeringen och nonkonformisterna antog nästan arten
af en fullständig brytning. Många häftiga och bittra ord
fäldes i underhuset på båda sidorna. Vid ett tillfälle
gingo till och med både Gladstone och Miall, en af
nonkonformisternas ledare, så långt, att de förklarade, att deras
vägar hädanefter vore skilda för alltid.

Undervisningsbillen var icke dess mindre en stor seger för
regeringen. Skolstyrelserna blefvo verkligt värdefulla och
mäktiga institutioner. När de först inrättades i de stora
städerna, drogo deras nyhet och den tydliga vigten af det
verk de hade att utföra till dem flere män, hvilka så väl

genom hufvud som samhällsställning tillhörde samhällets
mest betydande medlemmar. Så hade till exempel Londons
skolstyrelse till ordförande lord Lawrence, den store indiske
statsmannen och nyss Indiens vice konung, samt till en af sina
förnämsta medlemmar professor Huxley, den store
naturforskaren. En vigtig egendomlighet hos dessa skolstyrelser
var dessutom, att äfven qvinnor kunde sitta som ledamöter
deruti, och af denna rätt gjordes ett vidsträckt bruk.
Qvinnor röstade, föreslogo amendement, sutto i komiteer och
fullgjorde på alla sätt sin del af den allmänna
medborgerliga pligten i fråga om folkundervisningen. När saken
började förlora något af sin nyhet, drogo sig några af de
mer framstående personligheterna småningom tillbaka från
det aktiva arbetet, utan att dock skolstyrelserna förlorade
något väsentligt i sina medlemmars anseende och duglighet.
De voro redan från början och fortforo allt igenom att
vara strängt representativa inrättningar. Det mesta af deras
arbete är visserligen ännu ogjordt; men så långt de hunnit,
kan det ej betvirlas, att deras verksamhet krönts med
framgång. Erkännas måste dock, att Gladstones styrelse
försvagades och ej stärktes genom dess undervisningsreform,
Ett af de första förebuden till hotande fara för Gladstones
regering låg i den kyliga hållning, de engelska
nonkonformisterna från denna tid intogo till henne.

Regeringen var ej heller rätt lycklig i en annan stor
reformfråga, den rörande arméns organisation.
Krigsministern Cardwell framlade en plan till arméns ombildning
i syfte att förena de reguliera trupperna, milisen, de
frivillige och reserven till ett enda organiskt helt. En högst
vigtig del af planen var afskaffandet af systemet att köpa
officersfullmakter och dess utbytande mot befordran på
grund af meriter. Utom i några vissa regementen,
äfvensom i vissa grenar af tjensten utanför moderlandets gränser,
var regeln den, att en officer erhöll sin fullmakt genom
köp. Befordran erhölls på samma sätt. En officer köpte
sig så att säga steg för steg upp i tjenstegraderna. En
fullmakt var en personlig egendom. Egaren hade betalt
så och så mycket för den och väntade att få så och så

mycket för den, när han fann lämpligt att sälja den. Det
reglementerade, af lagen och arméstyrelsen erkända priset
var på intet vis fullmaktens verkliga pris. Den stod
innehafvaren mycket dyrare, och han väntade naturligtvis, när
han gjorde sig af med den, att få dess verkliga, ej dess
reglementerade eller nominella pris. Detta orimliga och
utomordentliga system hade vuxit upp med den engelska
armén, tills det i mångas ögon fått utseende af ett väsentligt
vilkor för arméns tillvaro. Det fann försvarare nästan
öfverallt. Derför att engelsmäns, irländares och skottars
naturliga mod, energi och krigsduglighet, trots detta
olyckliga bruk, skapat en god armé, derför att armén ej
förlamades eller rent af föll sönder under dess inflytelse, voro
många öfvertygade, att armén ej kunde undvara det.
Afskaffandet af fullmaktsköpen hade yrkats af generationer
af reformvänner, ehuru utan synnerlig framgång. Men
verkligt brännande och praktisk blef ej frågan, förrän
Gladstone vid sitt tillträde till makten beslöt upptaga den på
sitt reformprogram.

Cardwells förslag blef naturligtvis bittert och
hårdnackadt bekämpadt. Fullmaktsköpet ingick som
beståndsdel i ett system, i hvilket ett stort antal af den
inflytelserika samhällsklassen voro omedelbart intresserade. Det
utgjorde en del af det aristokratiska systemet. Att göra
officersfullmakters erhållande beroende af ren förtjenst och
ren täflan vore, menade de, det samma som att beröfva
tjensten dess särskildt aristokratiska karakter. Ett betydligt
antal af det konservativa partiet började derför icke blott
bekämpa billen, utan sökte äfven genom obstruktion hindra
dess fortkomst. De föreslogo alla möjliga slags amendement
och väckte alla möjliga slags diskussioner, der samma
argument upprepades om och om igen af samma talare och
i nästan alldeles samma ord. Personer, som aldrig förr
visat det minsta intresse för hushållning med statens medel,
voro nu högröstade motståndare till billen på den grund,
att fullmaktsköpens afskaffande skulle fordra utgifvande af
en stor summa till ersättning åt officerare, hvilka sålunda
beröfvades sina nedlagda penningar. Denna utgift var den

liberala regeringen, hvilken af sina motståndare vanligtvis
beskyldes för allt för stor njugghet och sparsamhet,
fullkomligt villig att underkasta sig. Cardwell var beredd att
göra utvägar derför. Sparsamhet blef dock plötsligt ett
vapen i händerna på några af de konservative. Sessionen
led mot sitt slut, och det syntes föga utsigt till, att
oppositionen skulle slappas i sin energi. Regeringen började
inse, att det skulle bli omöjligt att genomföra hela den
omfattande och invecklade ombildningsplan, som hon
föreslagit; men Gladstone var fast besluten, att köpsystemet
måste och skulle upphöra. Slutligen och medan billen ännu
långsamt kämpade sig fram i komitébehandlingen, beslöt man
sig för att uppgifva en stor del af planen och för närvarande
endast vidhålla de punkter, som rörde afskaffandet af
fullmaktsköpen. Under dessa förhållanden genomgick billen
sin tredje läsning i underhuset den 3 juli 1871, dock ej
utan ett kraftigt motstånd till det sista och ej med någon
synnerligt stor majoritet.

Denna sakernas ställning gaf majoriteten i öfverhuset
mod att bekämpa planen. På ett möte af konservativa
peerer beslöts, att hertigen af Richmond skulle föreslå ett
amendement till motionen om andra läsningen af
armébillen. Hertigen af Richmond var just rätte mannen, som
ett parti under sådana omständigheter skulle utse till
sitt språkrör. Han var en fullkomligt respektabel och
sansad politiker, en man med stort inflytande hvad rang
och jordbesittning beträffar, en till utseendet moderat
tory, som ej öppet visade något af partimannen, men
likväl ständigt var redo att tjena sitt parti. När motionen
om andra läsningen väcktes, föreslog hertigen af
Richmond ett skickligt uppsatt amendement, som förklarade,
att öfverhuset vore obenäget att samtycka till motionen,
innan det fått sig förelagd en omfattande och fullständig
plan till arméns ombildning. Men öfverhusets syfte var
naturligtvis ej att erhålla ytterligare utredning, det var
helt enkelt intet annat än att för närvarande bli qvitt hela
billen. Hertigens af Richmond amendement blef af huset
antaget.

Nu tog Gladstone en utväg, som blef ämne för en
skarp och bitter strid. Fullmaktsköpen inom armén voro
endast tillåtna på grund af en kunglig förordning. Hela
systemet hade tillkommit genom ett kungligt maktspråk.
Underhuset hade uttalat sig mot systemet. Öfverhuset
hade ej uttalat sig för det; det hade ej förkastat regeringens
förslag, endast uttalat en önskan om uppskof och
ytterligare utredning. Ett uppskof skulle dock varit det samma
som hela sakens undanskjutande för denna session.
Gladstone uttänkte derför ett sätt att korsa hvad han visste
vara lordernas afsigt. Det var en sinnrik plan, det var en
i hög grad djerf plan, det var en plan som kom åhörarne
nästan att häpna.

Gladstone tillkännagaf, att då fullmaktsköpen voro en
skapelse af det kungliga prerogativet, han hade tillstyrkt
drottningen att taga det afgörande steget att upphäfva den
kungliga förordning, som tillät sådana köp. En ny
kunglig förordning utfärdades derför genast, hvari förklarades,
att från och med den första derpå följande november alla
af hennes majestät eller någon af hennes företrädare
vidtagna anordningar, som reglerade och bestämde de pris,
till hvilka fullmakter kunde få köpas, eller på något sätt
tilläto köp eller försäljning af dylika fullmakter, skulle vara
upphäfda.

Så vidt fullmaktsköpen beträffar, var derför nu tvisten
med ens slut. Öfverhuset hade i sjelfva verket ingenting
att diskutera. Af hela regeringsplanen återstod ingenting
mer än den del, som handlade om ersättning åt dem, hvilka
genom köpsystemets afskaffande skulle beröfvas vissa
lagliga rättigheter. Att förkasta billen i dess nuvarande skick
skulle derför endast vara det samma som att säga, att
sådana officerare ej skulle få någon ersättning. Öfverraskning
var det första intryck Gladstones beslut gjorde på de flesta
af hans åhörare. Efter ett ögonblicks häpnad helsades det
af de liberale med ett stormande jubel. Det ansågs för en
lysande partiseger. Lordernas plan hade blifvit fullständigt
korsad, och segern hade glidit dem ur händerna. Dem
återstod nu  mera ingenting annat än att så fort som

möjligt antaga billen, sedan de dock dertill fogat en resolution,
som förklarade, att de antagit den endast för att bereda
arméns officerare den ersättning, hvartill de voro berättigade,
och sedan de uttalat ett klander mot regeringen för det
hon »genom utöfvande af det kungliga prerogativet och
utan parlamentets medverkan» genomdrifvit billens
hufvudsyfte.

Öfverhuset var sålunda i grund slaget. Fullmaktsköpen
voro afskaffade genom ett lika plötsligt som skickligt drag.
Regeringen hade segrat. Och likväl intogos många
uppriktiga liberale af oro, när de fingo veta utgången.
Disraeli fördömde i de skarpaste ordalag denna plötsliga
användning af kronans prerogativ för att hjelpa ministeren
ut ur en svårighet, och många betydande och inflytelserika
män på den liberala sidan måste inom sig erkänna, att
oppositionens ledare haft goda skäl för sitt klander. I
synnerhet fördömde Fawcett regeringens handlingssätt. Han
förklarade, att om en toryminister gjort sig skyldig till en
sådan handling, hans förfarande skulle i de skarpaste
ordalag bränmärkts af Gladstone sjelf under hela det liberala
partiets bifallsrop. Fawcett var en man, som innehade en
märklig ställning i underhuset. I sina tidigare mannaår
hade han genom en olyckshändelse helt och hållet förlorat
synen. Han fattade då det manliga beslutet, att han
det oaktadt skulle orubbligt fullfölja den bana, han en
gång utstakat för sig, och ej låta den förfärliga olycka,
som träffat honom, drifva honom från det verksamma
politiska lifvet. Särskildt låg hans håg åt nationalekonomien.
Han utgaf en handbok i denna vetenskap, skref i tidskrifter
en mängd uppsatser i ämnet och blef professor i denna
vetenskap vid Cambridges universitet, der han gjort sina
akademiska studier. Han var i politiken så väl som i
nationalekonomien en lärjunge af Mill, och med dennes
uppmuntran och understöd uppträdde han äfven som
kandidat till en plats i parlamentet.

Fawcett var en liberal af den mest afgjorda färg, men
han hade fast föresatt sig att hålla sig oberoende af alla
partier. Han lät 1857 uppställa sig som kandidat för

Southwark mot Layard, men blef besegrad. Han uppträdde
derefter vid några följande val som kandidat i Cambridge
och Brighton och lyckades slutligen äfven 1865 bli vald
för den senare platsen. Han hade ej länge suttit i
underhuset, förr än det erkändes, att med honom en ny kraft
kommit in i parlamentet. En märkvärdigt skarp
dialektiker, kunde han, oaktadt sitt lyte, hålla ett långt tal fullt
af siffror och statistiska beräkningar. Hans minne var
lyckligtvis så snabbt och säkert, att han lätt kunde
undvara alla de utvägar, som äfven mycket öfvade talare
gemenligen anlita, när de inlåta sig i en debatt öfver
statistiska frågor. I parlamentet vidhöll han troget de
föresatser hvarmed han inträdt deri; han var liberal till sina
grundsatser, men fullkomligt oberoende af partitaktiken och
stundom äfven af partidisciplinen. Trodde han, att de
liberala ministrarne befunno sig på afvägar, klandrade han
dem lika öppet som om de varit hans politiska motståndare.
Vid detta tillfälle ogillade han djupt det steg Gladstone
tagit och uttalade sig derom i ordalag af obetingadt fördömande.

Det synes också svårt att förstå, hur någon sjelfständig
man kunnat komma till någon annan slutsats. Utöfvandet
af det kungliga prerogativet var obestridligen lagligt, och
mycken tid förspildes på bevisandet af dess laglighet. Den
fråga, som verkligen förelåg till afgörande, var, om dess
plötsliga användande på det sätt som skett var en
tillbörlig handling från regeringens sida, om hon hade rätt att
i kraft af drottningens prerogativ afklippa en debatt, som
hittills förts utan den minsta antydan, att tvistefrågan skulle
afgöras på något annat än det vanliga parlamentariska
sättet. På denna fråga synes blott ett enda rimligt svar
kunna gifvas. Det steg Gladstone tagit var ovanligt,
oväntadt och saknade stöd af alla prejudikat. Det var en ren
öfverrumpling, det var ej riktigt öppet och ärligt spel mot
lorderna, det var ej värdigt tillfället, eller regeringen, eller
de liberala grundsatser, hon bekände. Denna stora reform
kunde på sin höjd blifvit för en enda session undanskjuten af
öfverhuset. Det är ej ens säkert, att öfverhuset, om det

mött ett fast motstånd, skulle kunnat drifva sin opposition
tillräckligt långt att för en enda session uppskjuta
reformen. I alla händelser skulle denna tidsförlust ej haft
synnerligt mycket att betyda. Vida bättre skulle varit att
ha väntat en session till än att genomdrifva saken medels
ett politiskt schackdrag, som ej blott vitnade om otålighet
och dåligt lynne, utan äfven brast i rent spel. Bland de
många orsaker, som redan bidrogo att försvaga Gladstones
ställning, var intrycket af detta politiska schackdrag ej
den minst verksamma.

Förslaget om sluten omröstning — The Ballot Bill —
framlades af Forster den 20 februari 1871. Dess
hufvudsyfte var naturligtvis att åstadkomma hemlighet vid
omröstningen. Den röstande skulle vid inträdet i vallokalen
för valförrättaren uppgifva sitt namn och sin boningsort.
Sedan valförrättaren öfvertygat sig, att den röstande var
riktigt införd i vallängden, skulle han räcka honom en
stämplad sedel, på hvilken han skulle anteckna sitt votum.
Valmannen skulle taga voteringssedeln med sig in i ett
särskildt rum och der utan vitnen sätta ett kors framför
det tryckta namnet på den kandidat, åt hvilken han ville
gifva sin röst. Han skulle derefter vika ihop sedeln på
sådant sätt, att korsmärket ej kunde ses, och slutligen i
valförrättarens närvaro släppa ned den i valurnan. Genom
denna plan ville Forster ej blott åstadkomma hemlighet,
utan äfven hindra förfalskning. Billen afsåg äfven att
afskaffa det gamla bruket att offentligt »nämna» kandidaterna
i tal på »hustings.» I stället för en offentlig »nomination»
skulle kandidaterna föreslås i ett dokument undertecknadt
af en motionär och en understödjare samt åtta instämmande,
hvilka alla måste vara i röstlängden uppförda valmän.
Detta dokument skulle öfverlemnas åt valförrättaren och
utgöra en laglig kallelse.

Sålunda afskaffades en af de äldsta och mest karakteristiska
egenheterna vid de engelska valen. Hvar enda humoristisk
författare, hvar enda satiriker med ritstift eller penna
från Hogarth till Dickens, hade gjort scenerna på
nominationsdagen till ämne för förlöjligande skildringar. I

England föreslogos kandidaterna ansigte mot ansigte med
hvarandra på en offentlig platform på någon öppen gata eller
torgplats i närvaro af en ofantlig larmande folkhop, af
hvilken tre fjerdedelar vanligen voro druckna och
allesammans upptända af en ursinnig partianda. Den talare kunde
skatta sig lycklig, hvars tal var någonting mer än en
pantomim. Metallinstrument och trummor ackompanjerade
vanligen talarnes bemödanden att göra sig hörda. Bitar
af takpannor, döda kattor och ruttna ägg kommo som
meteorer flygande förbi de båda rivalernas ögon, och
folkhoparna på båda sidorna förkortade vanligen tiden genom
en följd af smärre fäktningar sins emellan. Ingen ceremoni
kunde gerna varit på en gång onyttigare och förderfligare.

Den af Forster framlagda billen skulle ha förtjent
alla förnuftiga varelsers understöd, äfven om den ej
föreslagit någon större reform än afskaffandet af detta
afskyvärda system. Men den slutna omröstningen hade sedan
länge blifvit en oundgänglig nödvändighet. Den grofva och
ständigt växande korruption och våldsamhet, som vanärade
hvart enda parlamentsval, började göra det klart för alla,
att någonting måste göras för att få slut på så vämjeliga
missbruk. Bright hade alltid varit en ifrig förfäktare af
den slutna omröstningen, och dels utan tvifvel genom hans
inflytelse, dels på grund af de lärdomar hans egen
erfarenhet och iakttagelse gifvit honom blef Gladstone omvänd
till samma åsigt. Underhuset hade 1869, på förslag af
inrikesministern Bruce, nedsatt en komité för undersökning
af det sätt, hvarpå parlaments- och kommunalvalen leddes.
Komiténs berättelse utföll i det hela afgjordt till fördel för
den slutna omröstningen. Allmänna meningen slöt sig
genast till reformen, det vill säga allmänna meningen utanför
parlamentet, ty ett stort antal af de båda husens ledamöter
voro ännu oomvända.

Forsters bill bekämpades hårdnackadt af de konservativa,
och ganska många liberala ledamöter voro i själ och
hjerta den slutna omröstningen lika litet benägna som tories.
Den långa betänketid, som underhuset tog sig, innan det
antog Forsters bill, gaf öfverhuset en välkommen

förevändning att helt och hållet förkasta den. Billen genomgick
ej sin tredje läsning i underhuset förr än den 8 augusti
och skickades ej upp till lorderna förr än den 10 i samma
månad, sålunda efter den tid då sessionen vanligen afslutas.
Lord Shaftesbury föreslog, att billen skulle förkastas på
den grund, att huset ej hade tillräcklig tid att egna den
en tillbörlig granskning, och hans motion antogs med 97
röster mot 48. Gladstone uppfattade lordernas beslut
endast som ett kort uppskof, och strax vid den följande
sessionens början blef billen återigen framlagd. Den hade nu
formen af en bill om förbättring af lagarna rörande
förfarandet vid parlaments- och kommunalval, och innefattade
naturligtvis en punkt om införande af sluten omröstning.
Billen gick hastigt igenom i underhuset. De som minst
tyckte om den började nu inse, att de måste underkasta
sig det oundvikliga. På öfverhusets yrkande blef dock den
slutna omröstningen endast antagen på försök, och lagen
derom skulle endast ega kraft för åtta år, det vill säga till
slutet af år 1880. Vi kunna dock gå händelserna litet i
förväg och här genast säga. att ingen reform under hela
denna period af glänsande reformverksamhet väckt en
allmännare tillfredsställelse eller i sin tillämpning gifvit
lyckligare resultat än den slutna omröstningen.

En annan af de stora lagstiftningsreformer, som lyckligt
genomfördes under denna tid af exempellös reformerande
verksamhet, var billen om universitets-testerna, »The
University Tests Bill». Denna bill gick ut på att gifva alla
studerande, som ej tänkte bli prester, af hvilken religiös
bekännelse som helst, tillträde till universiteten i Oxford
och Cambridge på vilkor af full likställighet. Härigenom
afgjordes en tvist och afhjelptes ett besvär, som i minst
trettiofem år tagit den allmänna uppmärksamheten linigt i anspråk.
Regeringen lyckades äfven genomdrifva en bill rörande
yrkesföreningarna, hvilken, som vi redan visat, mildrade
den lagstiftning, som så hårdt tryckte på arbetarne. Hon
upprättade äfven på grund af en parlamentsakt Byrån för
kommunalstyrelsen, »The Local Government Board», ett
nytt embetsverk, som fick sig anförtrodd den allmänna

helsovården, öfvervakandet af fattigvården och alla
anordningar, som hade afseende på de kommunala förhållandena
i hela landet. Hon upphäfde dessutom den löjliga och nu
nästan glömda lagen om de kyrkliga titlarna.

Den liberala regeringens popularitet hade under tiden
något försvagats genom vissa åtgärder af några bland dess
medlemmar, och måhända äfven genom deras personliga
sätt att uppträda. Lowes budgeter voro ej populära, och
han hade en sarkastisk benägenhet, som det utan tvifvel var
angenämt att tillfredsställa på inskränkta hufvudens
bekostnad, men som i likhet med åtskilliga andra angenäma
saker blef litet farlig, när den alltför omåttligt
tillfredsställdes. En af Lowes budgeter innehöll ett förslag att
fylla bristen i inkomsterna genom en skatt på tändstickor.
Hela tändsticksindustrien reste sig i harnesk mot förslaget.
Denna industrigren var verkligen mycket betydande och
sysselsatte ett stort antal fattigt folk både vid
tillverkningen och försäljningen, i synnerhet i östra delen af
London. Alla hufvudstadens små fattiga gossar och flickor,
hvilkas knappa bröd berodde på denna handel, reste sig
mot Lowe. Väldiga processioner af tändsticksarbetare och
tändsticksförsäljare uppmarscherade på platsen utanför
parlamentshuset för att protestera mot skatten. Striden var
ömkansvärd, pinsam och löjlig; ingen ministèr kunde länge
uthärda den. Lowe var endast allt för glad att få draga
sig tillbaka från sin föga afundsvärda ställning. Det var
ej särdeles behagligt att af tusentals små trasiga gossar
och flickor anses för ett slags menniskoätare. Lowe tog
tillbaka sitt olyckliga förslag och satte sig ned för att
medels andra utvägar bota de refvor, som krigiska tider
gjort i hans finanssystem.

En annan af regeringens medlemmar, Ayrton, en man
med stor förmåga, men ännu större sjelfförtroende,
invecklade både sig sjelf och sin regering i ständiga tvister. Han
var utrustad med en ordentlig talang att stöta sig med
folk. Om en sak kunde göras antingen på ett hönigt
eller ohöfligt sätt, så kunde man vara viss på, att Ayrton
skulle använda det senare maneret. Han hade ej tålamod

med inskränkt folk och erinrade sig ej alltid, att dessa
olyckliga personer ej endast hafva känslor, utan stundom
äfven röster att bortgifva. Han låg i delo med
embetsmyndigheter, han låg i delo med tidningarna, och han
tycktes anse en höflig ton för ett bevis på svagt förstånd. Han
armbågade sig fram, trampade på folks fördomar med
alldeles lika mycken hänsynsfullhet som en ångvält visar för
småstenen han krossar. Äfven då Ayrton hade rätt var
hans sätt att bevisa det orätt.

Kejsar Napoleon hade börjat krig mot Preussen för att
återvinna sin militära popularitet, hvilken genom
mexikanska expeditionen och dess hemska slut lidit mycken
afbräck. Han började tvist under den förevändning, att
Spaniens krona blifvit erbjuden åt en aflägsen slägting till
konungen af Preussen. Denne förmådde genast sin frände
att återtaga sin kandidatur för att ej stöta Frankrikes
ömtålighet, men franska regeringen nöjde sig ej härmed, utan
fordrade, att konungen af Preussen skalle förbinda sig att
ej heller någonsin i framtiden tillåta en dylik kandidatur.
Härmed var det slut på alla underhandlingar. Det var nu
tydligt, att kejsaren sökte tvist. Ett bistert leende måste
vid denna underrättelse ha spelat kring grefve Bismarcks
läppar. Hans fiende hade öfverlemnat sig i hans händer.
Kejsarens helsa hade sedan någon tid varit vacklande.
Han hade under denna tid ej egnat synnerlig uppmärksamhet
åt regeringens detaljer. Sjelfförtroende och inbilskhet
hade till arméns obotliga skada invaggat hans generaler
och hans krigsdepartement i en falsk säkerhet. Ingenting
var i beredskap. Hela systemet höll på att falla sönder i
stycken. Långt efter sedan Frankrike förklarat krig,
släpade sig armén, som skulle marschera rakt på Berlin,
långsamt mot gränsen. Erfarenheten af hvad som händt
Österrike borde ha sagt hvar och en, att Preussen, i samma
ögonblick det såg ett gynsamt tillfälle, skulle med örnens
snabbhet kasta sig öfver sin motståndare. Men franska
armén var som den fastnat i gytjan. Hvad hvar och en
väntade, inträffade nu äfven. Preussarne kommo öfver
fransmännen som en forsande ström. Kriget var i sjelfva

verket afgjordt på första dagen. Fransmännen förlorade
batalj efter batalj. Kejsaren vågade ej återvända till Paris.
Försvaret — ty preussarne blefvo snart de anfallande —
fördes mer med afseende på kejsarens personliga ställning än
på ögonblickets militära fordringar. Franska nederlag följde
oupphörligt på hvarandra, tills slutligen det sista
förkrossande nederlaget vid Sedan inträffade. Kejsaren
öfverlemnade sin värja och var fånge i sina fienders händer. Det
andra kejsardömet hade i ett ögonblick instörtat. Paris
proklamerade republiken, kejsarinnan Eugénie flydde till
England, segervinnaren utropades i Versailles till tysk
kejsare, och Frankrike förlorade två af sina provinser, Elsass
och Lothringen, samt måste betala en ofantlig skadeståndssumma.

Engelska folkets sympatier voro i början nästan helt
och hållet på Preussens sida. Men när kejsardömet föll,
undergick tänkesättet en plötslig förändring. Det var en
allmän åsigt, att preussarne bort nöja sig med störtandet
af det napoleonska kejsardömet och sluta fred med
republiken på högsinnade vilkor. Stora folkmöten höllos i
London och fiere provinsstäder för att uttala sympati med
de hårdt pröfvade fransmännen. Många ansågo, att
regeringen borde göra något för att bistå den franska republiken.
Några voro äfven af den åsigt, att Englands ära skulle
lida, om det ej inlät sig i krig med en eller annan makt.
Under gången af de ifriga diplomatiska förhandlingar, som
nu följde, erfor man, att det mellan Frankrike och
Preussen flere gånger i hemlighet varit tal om en
öfverenskommelse, som skulle tillåtit Frankrike att på vissa
vilkor annektera Belgien. Denna öfverraskande upptäckt
väckte i England både förbittring och oro. Med anledning
af denna möjliga fara förmådde regeringen Frankrike och
Preussen att ingå ett nytt fördrag, hvarigenom dessa makter
förbundo sig att tillsammans med England upprätthålla
Belgiens sjelfständighet och gripa till vapen mot hvarje
stat, som anföll det. Sedan regeringen sålunda, efter hvad
hon med skäl kunde tro, lyckats afvända alla faror, som
kunde hota Belgiens integritet och sjelfständighet, måste

hon äfven vara betänkt på säkerhetsåtgärder mot den mer
omedelbara fara, som den politiska ställningen för
ögonblicket innebar, och begärde för detta ändamål ett stort
anslag för att stärka landets försvarskrafter. Men samtidigt
bragtes hon i »en svår förlägenhet af en plötslig framställning
från Rysslands sida beträffande Paristraktaten. En
artikel i denna traktat förklarade, att »Svarta hafvet är
neutraliseradt; dess farvatten och hamnar skola stå öppna
för alla nationers handelsfartyg, men äro för alltid stängda,
för alla örlogsflaggor, de må tillhöra de makter, som ega dess
kuster, eller någon annan makt», och turkiske sultanen och
kejsaren af Ryssland förbundo sig derjemte att ej upprätta
några krigsarsenaler på stränderna af detta haf. Ryssland
begagnade sig nu af kriget mellan Frankrike och Preussen
för att förklara, att det ej längre ansåg sig bundet af
denna traktat. Detta plötsliga steg sökte de ryska
statsmännen rättfärdiga dermed, att Paristraktaten flere gånger
sedan dess undertecknande blifvit åsidosatt af andra makter,
och att man ej kunde vänta, det Ryssland för alltid skulle
underkasta sig en artikel, som tungt, omedelbart och
särskildt tryckte på dess ära och värdighet.

Förklaringen gafs på ett lika plötsligt som olycksbådande
och stötande sätt. Men en engelsk statsman kunde
i sjelfva verket ej göra mycket för att hindra Rysslands
uttalade afsigter. Det var ej mycket sannolikt, att Frankrike
och Preussen skulle midt under den strid på lif och död
de förde med hvarandra hålla upp för att med förenade
krafter tvinga Ryssland att efterlefva den omtvistade punkten
i traktaten. Under sådana omständigheter ville Österrike
naturligtvis ej uppträda till traktatens försvar, och England
skulle gjort sig skyldigt till ett dåraktigt quixoteri, om
det handlat på egen hand. Att med vapenmakt skaffa,
aktning åt traktaten kunde ej komma i fråga, men å andra
sidan syntes det ej rätt öfverensstämma med de europeiska
makternas värdighet att utan vidare hålla till godo med
Rysslands diktatoriska beslut. Grefve Bismarcks
uppfinningsrika hufvud fann nu en utväg att gifva Europas
overksamhet ett vackert utseende. På hans förslag hölls i London

en konferens af representanterna för de makter, som
undertecknat traktaten, för att öfverlägga om saken. Denna
lilla fiktion helsades som en räddningsplanka med glädje
af alla diplomaterna. Konferensen sammanträdde den 17
januari 1871 med alla yttre tecken till att dess medlemmar
voro fullt och fast öfvertygade, att den ryska regeringen
endast velat underställa den ifrågavarande artikeln de
europeiska makternas pröfning, och att konferensen skulle
sammanträda »utan någon på förhand dragen slutsats med
afseende på dess resultat.» Efter en högtidlig öfverläggning
blef nu också konferensen ense om ett fördrag, som
upphäfde artikeln om Svarta hafvets neutralisering. Hela
transaktionen hade en något farsartad prägel och bidrog
ej att höja den engelska regeringens anseende eller öka
dess popularitet. Så vidt vi kunna se, hade hon dock
knappast någonting annat att göra; det enda vi kunna
säga är, att en regering, som i en vigtig europeisk kris ej
kan göra någonting bättre, är värd att beklagas.

Den amerikanska regeringen tillkännagaf nu, att den
tid kommit, då hon måste taga något afgörande steg för
att få Alabamafrågan afgjord. Försök hade redan förut
gjorts att få en öfverenskommelse för detta ändamål till
stånd. En sådan öfverenskommelse, uppgjord af den
amerikanske ministern i England, Reverdy Johnson, hade
verkligen undertecknats af utrikesministern, lord Clarendon,
vid hvars död i juni 1870 lord Granville blifvit förflyttad
från koloni- till utrikesdepartementet. Förenta staternas senat
förkastade dock med den betydliga majoriteten af
femtiofyra röster mot en denna konvention, och Reverdy
Johnson nedlade i följd deraf sin sändebudspost. Till detta
resultat bidrog förnämligast Charles Sumner, en af de ledande
männen i Förenta staternas senat. Sumner var en man
med märkvärdig energi i karakteren och ett något
befallande lynne, ett lynne som stod i öfverensstämmelse med
hans resliga växt, ståtliga utseende och synnerligt vackra
och uttrycksfulla ansigte. Sumner hade under större delen
af sitt lif varit en entusiastisk beundrare af England och
engelska statsinrättningar. Han hade gjort sig förtrogen

med England och dess folk och var mycket uppburen i
det engelska sällskapslifvet. Han var en varm vän till
Cobden, Bright, hertigen af Argyll och många andra
framstående offentliga män i England. Särskildt beundrade
han England för det sätt, hvarpå det frigjort sina slafvar,
och de kraftiga ordalag, hvari de högre klasserna i
England uttryckte sin afsky för slafveriet. När det amerikanska
inbördeskriget utbröt, väntade han derför fullt och fast att
se Englands sympatier obetingadt gifvas åt norden. Stor
var derför hans bestörtning, när han fann, att de i så
betydlig mån gåfvos åt södern. Men när han såg, att
Alabama och andra af söderns kryssare bygdes i England,
bemannades i England och tillätos lemna våra hamnar
under bifallsrop från tre fjerdedelar af Englands offentliga
män, undergingo hans känslor mot vårt land en plötslig
och fullständig förändring. Han intalade sig nu, att
engelska folkets sympatier voro helt och hållet på slafveriets
sida, och att England beslutit låna sin medverkan till
upprättande af en slafhållande republik till den amerikanska
unionens förderf.

Sumner misstog sig i sin slutsats, att benägenhet för
slafveriet och hat till unionen dikterat de dåraktiga saker,
som stundom gjordes af England. Han intogs dock af den
häftigaste förbittring mot vårt land. All hans tillgifvenhet
för England förvandlades till hat. Under hela sin bana
hade Sumner varit en förklarad fredsvän. Han hade gjort
freden mellan folken till en genomgående grundsats för
sina handlingar, och likväl talade och handlade han nu
som han vore fast besluten, att det skulle bli ett krig
mellan England och Förenta staterna. Sumner fördömde
den af Reverdy Johnson uppgjorda konventionen med en
kraft i bevisning och en glöd i vältalighet, som skulle
nedslagit allt motstånd, om ej senaten redan förut varit så
godt som enhälligt på hans sida. Rättvisan fordrar det
erkännandet, att den mellan lord Clarendon och Reverdy
Johnson träffade öfverenskommelsen ej synes varit en
sådan, som amerikanska senaten rimligtvis kunde godkänna,
eller som möjligtvis kunde tillfredsställa det amerikanska

folket. Den stora bristen i denna överenskommelse var,
att den gjorde hela frågan till en fråga uteslutande om
enskilda anspråk. Den förklarade sig ha till syfte att
behandla en mängd personliga och enskilda anspråk af
olika slag, hvilka allt sedan en föregående uppgörelse af
1853 ännu voro oafgjorda, anspråk som å ena sidan gjordes
af britiska undersåtar mot amerikanska regeringen och af
amerikanska medborgare mot engelska regeringen å den
andra. Den ville slå ihop Alabamakrafven med alla de
andra och göra upp räkningen på en gång med alla sammans.
Förenta staternas kraf i afseende på Alabama var i första
rummet ett nationelt kraf, och det nu föreslagna sättet att
behandla det kunde derför omöjligt tillfredsställa
amerikanska folket.

Engelska regeringen gaf visligen efter. Hon gick in
på att sända ut till Washington en kommission för att
jemte en af amerikanska regeringen nedsatt kommission
behandla hela tvistefrågan som en nationell och ej endast
som en personlig fråga. Kommissionen skulle upptaga till
behandling alla de ännu oafgjorda tvisterna mellan
England och Förenta staterna: Alabamakrafven, San
Juangränsen och den canadiska fiskerifrågan. Canada skulle
vara representeradt i kommissionen. De engelska
kommissarierna voro: earl de Grey and Ripon (sedermera som
belöning för hans tjenster i Washington utnämd till markis
af Ripon), sir Stafford Northcote, Mountague Bernard,
professor i internationell rätt vid universitetet i Oxford, samt
sir Edward Thornton, engelsk minister i Washington. Sir
John Macdonald representerade Canada. De amerikanska
kommissarierna voro: statssekreteraren Hamilton Fish,
general Schenck, sedermera amerikansk minister i England,
Bancroft Davis, domarne Nelson och Williams samt mr
E. R. Hoar.

Kommissarierna höllo en mängd möten i Washington
och lyckades slutligen bli ense om basen för en skiljedom.
Fördraget i Washington erkände tvistens internationella
karakter och började med det märkliga tillkännagifvandet,
att »hennes britiska majestät bemyndigat sina kommissarier 
och fullmäktige att i vänskapliga ordalag uttala hennes
majestäts regerings ledsnad öfver Alabamas och andra
fartygs utlöpande från britiska hamnar, det må nu ha skett
under hvilka omständigheter som helst, äfvensom öfver de
af dessa fartyg begångna härjningar.» Detta högst
ovanliga erkännande bör ej i sig sjelf på något sätt anses
förödmjukande; men när det jemföres med den hållning,
engelska ministrar icke många år förut iakttagit i samma
fråga, var det i sanning en betydlig förändring. Det kan
derför ej heller förvåna, att många engelsmän intogos af
ursinnig förbittring öfver det sken af underkastelse, det
innebar.

Traktaten uppstälde derefter tre principer. Dessa
principer voro: »en neutral regering är förbunden först och
främst att sorgfälligt hindra utrustandet, bevärandet eller
bemannandet inom dess område af något fartyg, som det
har skälig anledning tro vara ämnadt till kaperi eller
till att föra krig mot en makt, med hvilken hon befinner
sig i fred, äfvensom att lika sorgfälligt hindra utlöpandet
från dess område af något fartyg, som i likhet med hvad
ofvan nämdes är ämnadt för kaperi eller krigföring,
sedan ett sådant fartyg antingen helt och hållet eller till
en del blifvit för krigiskt ändamål särskildt inrättadt och
utrustadt inom en sådan regerings område. För det andra,
att ej tillåta den ena af de krigförande begagna dess
hamnar eller farvatten som bas för sjöoperationer mot den
andra, eller till förnyande af sina proviant- eller vapenförråd,
eller för rekrytering af manskap. För det tredje, att med
all tillbörlig omsorg i dess egna hamnar och farvatten
hindra, att någon eller några personer kränka ofvannämda
skyldigheter och förbindelser».

Till dessa tre principer fogade de britiska kommissarierna
en särskild punkt, som förklarade, att engelska
regeringen ej kunde erkänna dem som »grundsatser för den
internationella rätten, gällande på den tid då anspråken
gjordes»; men att hon, »för att ådagalägga sin önskan att
stärka de vänskapliga förhållandena mellan de båda länderna,
äfvensom för att vidtaga lämpliga anordningar för

framtiden», gifvit sitt samtycke till, att dessa principer skulle
läggas till grund för afgörandet af de frågor, som hade sin
grund i dessa anspråk, samt att »de höga kontraherande
parterna öfverenskomma att för framtiden sins emellan
iakttaga dessa regler och bringa dem till andra sjömakters
kännedom, med inbjudning till dessa makter att biträda dem».

För slitande af Alabamatvisten förordnade traktaten
derefter om nedsättande af en domstol af fem skiljedomare,
af hvilka en skulle utses af drottningen och de öfriga af
Förenta staternas president, konungen af Italien och
schweiziska edsförbundets president samt kejsaren af Brasilien.
Denna skiljedomstol skulle sammanträda i Genève och med
enkel majoritet afgöra alla frågor, som understäldes dess
domslut. Traktaten förordnade vidare om en domstol för
afgörande af de personliga krafven på båda sidorna,
äfvensom om en ny kommission, som längre fram skulle
sammanträda i Halifax i Nya Skotland för att behandla
fiskerifrågan, en gammal, ännu oafgjord tvist rörande britiska
och amerikanska undersåtars ömsesidiga rättigheter att fiska
på hvarandras kuster. Den hänsköt slutligen frågan om
den norra gränsen mellan Britiska Nordamerika och Förenta
staterna till tyske kejsarens skiljedom, samt öppnade äfven
sjöfarten på St. Lawrence och andra floder.

Domstolens sammanträdande fördröjdes något derigenom,
att amerikanska regeringen helt plötsligt framlade hvad
hon kallade sina indirekta fordringar. Till allas
öfverraskning befans denna räkning, när hon presenterades,
innehålla anspråk på ofantliga och nästan obegränsade
ersättningar för indirekta förluster, som Alabama och de
andra kryssarna påstodos ha förorsakat. Förlusten i följd
af frakthandelns öfvergång till engelska fartyg, förlusten
i följd af ökade assuranspremier och alla möjliga slags
förluster, som stodo i samband med krigets förlängning,
upptogos nu på listan öfver de amerikanska fordringarna.
Det var tydligt, att om en sådan grundsats skulle
erkännas, det ej fans något rimligt skäl, hvarför ej anspråken
äfven skulle sträckas till hvar enda dollar, som utgifvits
under kriget allt ifrån den dag, då Alabama gick till sjös.

Äfven män, som i likhet med Bright varit nordens
hängifna vänner under kriget, protesterade mot detta
omöjligakraf. Det var också i sjelfva verket ett svårt misstag, och
hela skiljedomen höll på att falla sönder. I England väckte
underrättelsen derom en stark upphetsning. Amerikanska
regeringen måste återtaga sina anspråk, och skiljedomarne
i Genève förklarade alla sådana kraf ogiltiga och stridande
mot den internationella rätten.

Genève-tribunalets domslut utföll mot England. Domstolen
förklarade med alla rösterna England ansvarigt för
Alabamas handlingar. En majoritet förklarade det äfven
ansvarigt för Floridas och några af Shenandoahs
handlingar, men deremot ej för de andra fartygens. Domstolen
bestämde en summa af omkring tre och en fjerdedels
million sterling som ersättning för alla förluster och
slutlig uppgörelse af alla krafven med ränta. Tyske kejsaren
fälde utslag till förmån för Amerika i tvisten rörande den
lilla ön San Juan i närheten af Vancouvers ö, en tvist
som varit oafgjord allt sedan Oregon-fördraget. San Juan
hade i flere år befunnit sig i det något äfventyrliga läget
att vara besatt både af England och Förenta staterna.
Ön blef i följd af denna skiljedom utrymd af England i
slutet af november 1873.

Skiljedomsprincipen hade så till vida i sin tillämpning
ej visat sig synnerligt egnad att tillfredsställa engelska
folket. I båda fallen hade domen utfallit afgjordt emot
det. Den hade utan tvifvel gjort det i följd deraf, att
rätten var emot det, och de som underkastat sig en
skiljedom ha ingen rätt att beklaga sig, om domen ej utfaller
till deras fördel. Vare sig dermed hur som helst, visst
är, att skiljedomen i Genève väckte en bitter och retad
stämning hos flertalet engelsmän. Denna stämning gaf
sig uttryck hos några, men låg och grodde i tysthet hos
andra. Den var oskälig och orättvis, men den var ej
helt och hållet onaturlig, liksom den ej blef utan inflytande
på den liberala regeringens popularitet.

Öppnandet af 1882 års parlamentssession fördystrades
af underrättelsen, att vice konungen af Indien, lord Mayo,

blifvit mördad af en fanatiker i en straffkoloni på en af
Andamanöarna, hvilken vice konungen just då inspekterade.
Lord Mayo hade väl utfört sitt svåra uppdrag ock
genom sin fasthet, mensklighet och rättvisa tillvunnit sig
alla partiers aktning.


<chapter name="NIONDE KAPITLET.
Den stora ministèrens fall.">
NIONDE KAPITLET.

Den stora ministèrens fall.

Den liberala ministèrens popularitet var alltjemt i
aftagande, utan att man kan uppgifva någon bestämd
anledning. Gladstone drefs af ett djupt allvar i alla sina
reformplaner, och mycket allvarliga män äro sällan populära
i ett samhälle sådant som London. Den långa raden af
djerfva och genomgripande reformer började synbarligen
trötta allmänheten: hon kunde ej följa med och tappade
andan. Den oundvikliga reaktionen stod för dörren. Ingen
popularitet, ingen förmåga, ingen skicklighet i konsten att
handtera menniskor, ingen talang hos premierministern skulle
helt och hållet kunnat förekomma detta resultat.
Gladstone var ej förfaren i konsten att handtera menniskor.
Hade han äfven varit i besittning af en sådan konst, skulle
han sannolikt föraktat sig sjelf, om han begagnat sig deraf.
Han lade allt för tydligt sina känslor i dagen. Om
personer misshagade honom, gjorde han sig sällan mödan att
dölja sitt misshag. Det mumlades bland hans anhängare,
att han var diktatorisk, och diktatorisk var han utan
tvifvel äfven i den mening, att han sjelf hade skarpt
utpräglade grundsatser och med stor ifver sökte förmå andra
att antaga dem. Äfven hans religiösa åsigter skadade hans
popularitet. Han tycktes vara en egendomlig blandning
af engelsk högkyrkman och skotsk presbyterian. Den
engelska medelklassen misshagade han genom sin starka
lutning åt ritualismen, men å andra sidan stötte han ofta
katolikerna för hufvudet genom sina häftiga utfall mot
påfven och romerska kyrkan.

En eller ett par utnämningar, som gjordes af Gladstone
eller under hans auktoritet, gåfvo anledning till starka
meningstvister och väckte äfven på somliga håll verklig
anstöt. En af dessa var generaladvokaten sir Robert
Colliers utnämning till en domarbefattning i Court of
Common Pleas för att göra honom kompetent till en plats i
den nya appellationsdomstolen. Lagen stadgade, att hvarje
bisittare i denna domstol skulle förut ha tillhört någon af
de vanliga domstolarna, och sir Robert Collier förflyttades
derför nu till Court of Common Pleas för att derigenom
skaffa sig de nödiga meriterna. Ingen lät undfalla sig den
anägsnaste antydan om någon obehörig bevekelsegrund
hos Gladstone eller någon brist på duglighet hos sir
Robert Collier. Tvärt om medgafs, att sir Robert hade
befriat regeringen ur en svär förlägenhet derigenom att han
mottagit en utnämning, som flere domare af böjt och hvilken
ej medförde ett sådant anseende, som han med skäl kunde
göra anspråk på. Det föreföll dock, som någonting liknande
förstucket spel vidlådde en åtgärd, hvilken sålunda
förflyttade en person till en domstol endast för att göra
honom meriterad till en plats i en annan. Ett klandervotum
mot regeringen föreslogs i öfverhuset, och det allmänna
intrycket var, att motionen skulle gå igenom. Den blef
dock förkastad med 89 röster emot 87. Ett dylikt försök
i underhuset misslyckades äfven, dock endast med en
majoritet af 27 röster, en liten majoritet i det hus, der
regeringens styrka ansågs ligga. Det kan ej vara något tvifvel
om, att ehuru ett klandervotum ej kunde genomdrifvas i
någotdera parlamentshuset, »Colliery-explosionen», som den
kallades, icke dess mindre gaf en stöt åt den liberala
regeringens aftagande popularitet.

Hon fick nu äfven en ny motståndare i »bränvinsintresset».
»Alliansen för undertryckande af handeln med
spritdrycker» hade på senare åren så tilltagit i styrka, att
den blifvit en verklig makt i politiken. Dess syfte var att
genomdrifva en lagstiftning, som bemyndigade en majoritet
af två tredjedelar i en kommunalförsamling att, om den så
ansåg lämpligt, helt och hållet förbjuda utskänkningen af

rusdrycker. Den parlamentariske ledaren för denna
agitation var sir Wilfrid Lawson, en man med ansedd
samhällsställning, stor viljekraft och orubblig fasthet i öfvertygelse.
Sir Wilfrid var dock ej endast energisk och allvarlig. Han
hade äfven ett alldeles egendomligt sätt att uttrycka sig,
i hög grad olikt det man skulle väntat från förfäktaren
af en sträng och något fanatisk lagstiftning. Han var en
humorist af det friska och kraftiga slaget, som aldrig
försummade att roa sina åhörare och noga aktade sig att
någonsin trötta dem. Alliansen sökte ständigt förmå
regeringen och allmänna meningen till åtgärder mot
bränvinsutskänkningen, och det blef tydligt, att något måste göras
för att reglera denna handel.

Inrikesministern Bruce framlade en bill, hvilken
alliansen fördömde som svaghet, men värdshusvärdarne och
källarmästarne med harm tillbakavisade som ett oerhördt
förtryck. Billen ökade böterna för dryckenskap och
minskade antalet timmar, under hvilka källare och värdshus
och andra utskänkningsställen kunde hållas öppna på
sockendagar såväl som på helgdagar. Denna åtgärd hade till
följd, att värdshusvärdar och källarmästare blefvo regeringens
förklarade fiender. De utgjorde en talrik skara, voro väl
organiserade, och deras yrke och förening bildade ett öfver
hela riket utbredt nätverk. Hos några blef detta
fiendtliga tänkesätt måhända ej utan skäl ytterligare
förbittradt derigenom, att många talare och författare
behandlade dem alla lika, ej gjorde någon skilnad mellan de
aktningsvärda och de vanryktade, oaktadt det var väl kändt,
att en stor del af dem drefvo en aktningsvärd handtering
och snarare förlorade än vunno på druckna kunder. Detta
anfall utan urskilning ledde helt naturligt till ett
försvarsförbund af mycket olikartade element.

Republikens införande i Frankrike kunde ej bli utan
inflytande på den engelska politiken. Ett visst belopp af
mer eller mindre oklara republikanska tänkesätt flyter
alltid på ytan af den engelska radikalismen. Franska
republikens upprättande gaf nu ökad styrka åt dessa tänkesätt.
På många af de stora möten, som höllos i London och

de flesta engelska städer, för att uttrycka sympati med den
kämpande republiken, uttalades helt öppet republikanska
åsigter. Det kunde ej vara något tvifvel om, att en stor
del af städernas arbetare voro af själ och hjerta republikaner.
Engelska författare, som på intet vis tillhörde den
sentimentala skolan, utan tvärt om voro något hårda och
kalla i sin dogmatism, började i långt till venster stående
tidskrifter offentliggöra artiklar, som tydligt sökte visa den
republikanska teoriens logiska öfverlägsenhet. Man började
redan afhandla möjligheten att bilda ett republikanskt
parti, bestående af medlemmar både inom och utom
parlamentet, visserligen ej ett parti, som yrkade på monarkiens
ögonblickliga störtande, ty derpå tänkte ingen, men ett
parti, som förklarade sig republikanskt till grundsats och
erkände sitt syfte vara att åstadkomma en sådan förändring
i det allmänna tänkesättet, som i framtiden kunde bana
väg för en republik. Men Frankrike, som gifvit första
anstöten dertill, gaf äfven den stöt, som medförde en reaktion.
Pariskommunens vilda teorier och afskyvärda excesser hade
ett mycket kylande inflytande på de engelska republikanernas
ifver. Innan rörelsen i England lade sig, företedde den
dock en eller ett par märkliga episoder.

I mars 1872 väckte sir Charles Dilke i underhuset en
motion om undersökning rörande det sätt, hvarpå kronans
anslag och inkomster användes. Sir Charles Dilke hade
under några månader hösten förut varit den mest impopulära
person i Storbritannien. Hans namn förekom oupphörligt
i de dagliga tidningarna. Skämttidningarna innehöllo hvar
enda vecka karrikatyrer öfver »medborgaren Dilke».
Telegraftrådarna spridde hans tal och tidningarnas berättelser
om hans görande och låtande till alla länder. Amerikanska
korrespondenter hade »interviews» med honom och skildrade
honom som Englands blifvande president. Han gjorde en
rundresa till norra Englands städer och höll der
föreläsningar på konungamaktens bekostnad, och hans resa
åtföljdes öfverallt af mer eller mindre allvarsamma oroligheter.
Vid mer än ett af dessa tillfallen blefvo menniskolif
spilda. Londons och norra Englands arbetare höllo stora

möten för att uttala sitt gillande af hans grundsatser och
handlingssätt. Till råga på upphetsningen och förvirringen
blef prinsen af Wales sjuk, och om sir Charles personligen
förorsakat hans sjukdom, kunde han ej blifvit bittrare
anfallen af åtskilliga talare och författare. Han
framstäldes som ett vidunder af illojalitet, hvilken ej dragit i
betänkande att anfalla drottningen (mot hvilken han aldrig
yttrat ett enda förklenande ord), medan hennes äldste son
låg kämpande med döden. Ehuru uppgifven af alla läkarne,
kom sig dock prinsen, och i utbrottet af den allmänna
glädjen öfver hans tillfrisknande blef sir Charles Dilke
nästan glömd. Men han hade blifvit uppfordrad att i
underhuset upprepa hvad han sagt ute i landet. Och han
besvarade nu utmaningen genom att väcka den ofvannämda
motionen om en undersökning rörande det sätt, hvarpå
kronans anslag och inkomster användts.

Det låg ett omisskänligt mod i det lugna och trygga
sätt, hvarpå han nu väckte sin motion. Han visste, att
hvar enda medlem af huset, med undantag af endast tre
eller fyra, var hans bittre motståndare. Det är ett svårt
prof för nerverna att uppträda inför en sådan församling.
Men hvarken då eller sedermera visade han det minsta
tecken till modlöshet. Hans tal var rikt på fakta, väl
ord-nadt och tydligen äfven väl inlärdt, men det var ej
vältaligt. Värmen i Gladstones svar bildade en skarp motsats
till sir Charles Dilkes lugna, något torra och utarbetade
föredrag. Ingen hade trott, att Gladstone skulle kunna vara
så skoningslös, som han nu visade sig. Hans häftighet,
som på nytt försatte huset i våldsamt lynne, var åtminstone
en af orsakerna till det utomordentliga tumult, som
uppstod, när sir Charles' vän och bundsförvandt Auberon
Herbert reste sig för att tala och förklarade sig äfvenledes
vara republikan. Detta var signalen till en af de utomordentligaste
scener underhuset någonsin företett. Tumultet
blef så våldsamt, att om det egt rum vid ett offentligt
möte, det skulle fått namn af upplopp och fordrat
polisens mellankomst. Några hundra stora, starka, upphetsade,
ursinniga män skreko och tjöto i syfte att afbryta talaren

och helt och hållet qväfva hans stämma. Underhusets
talman är i vanliga fall en allsmäktig myndighet, men vid
detta tillfälle var han bokstafligen maktlös. Det fans ingen
myndighet, som kunde tygla detta hus. Män med bildnings
och samhällsställning: universitetslärare, yngre söner till
peerer, stora godsegare, officerare vid rangregementen, många,
af dem tillhörande sjelfva gräddan af den engelska
aristokratien, blefvo för ögonblicket en ursinnig folkhop. De
tjöto, hväste, gestikulerade, och det skarpa »tuppgället», som
ej hörts i underhuset på en hel mansålder, skållade ännu
en gång i de bestörta tjenstemännens öron.

Det var tydligt, att något republikanskt parti i ordets
egentliga bemärkelse ej fans i landet. Några af de
»filosofiska radikalerna», som hyste skarpt utpräglade
republikanska åsigter, förklarade i de bestämdaste ordalag, att de
ej tänkte göra det minsta försök till agitation för en
republik och ej ansågo skilnaden mellan republik och
Englands statsskick värd mödan af en långvarig agitation. Om en
republik skulle komma, sade de, skulle den komma ändock
deras hjelp förutan. England kunde godt vänta. När
denna filosofiska stämning herskade bland republikaner, var
det tydligt, att frågan om en republik, som frasen lyder,
ännu ej »var mogen».

Vid denna tid framträder en ny gestalt i den engelska,
politiken. Det är den engelske jordbruksarbetaren. I många,
år hade arbetaren i städerna spelat en betydande roll vid
hvarje agitation, medan jordbruksarbetaren lemnats helt
och hållet utom räkningen. Ingen frågade efter honom.
Någon gång hände visserligen, att en Londontidning skickade
ut en särskild korrespondent för att undersöka tillståndet
i någon by, och han hemsiinde då upprörande skildringar
om eländet i någon arbetarfamilj af åtta eller nio
medlemmar, hvilka vanligen sofvo i samma rum och i många,
fall äfven i samma säng. Det var jordbruksarbetaren i
sitt eländigaste tillstånd. I sitt bästa tillstånd tycktes han
vara en bild af strängt arbetande, renlig, tålig och nästan
hopplös fattigdom. Disraeli och toryjunkrarne sade, att
han vore allt för nöjd och lycklig att behöfva en förändring.

De flesta andra tänkte, att han genom det enformiga
eländet i sitt tillstånd blifvit allt för slö. Då började plötsligt
våren 1872 ej långt efter parlamentets öppnande dunkla
rykten framtränga till London om en rörelse, man visste
ej rätt af hvad slag, bland jordbruksarbetarne i Södra
Warwickshire. Det berättades först, att de begärt en
tillökning i sin dagspenning, derpå att de efter mönstret af
arbetarföreningarna i städerna bildat en jordbruksarbetarnes
förening, och slutligen att de gjort strejk. Derefter kommo
herättelser om möten af jordbruksarbetare, verkliga möten,
der tal höllos. Londontidningarna sände genast dit sina
särskilda korrespondenter, och i hela veckor utgjorde
rörelsen bland jordbruksarbetarne i Södra Warwickshire,
Shakespeares födelsebygd, det allmänna samtalsämnet i London.

Hur rörelsen först började, känner man ej med
visshet. Men det vill synas som en dag, när i en af Södra
Warwickshires byar talet föll på det stående sorgliga
ämnet, det allmänna eländet, någon fallit på den tanken att
föreslå en strejk mot godsherrarne. Förslaget fann bifall, och
några antogo det genast. I en af grannbyarna fans en man,
som, ehuru endast dagsverkare, länge brukat uppträda
som metodistpredikant och genom sitt öfverlägsna hufvud,
sin förträffliga karakter och sitt lyckliga sätt att uttrycka
sig vunnit ett stort inflytande bland sina likar. Denne
man var Joseph Arch. Han rådfrågades och gillade
förslaget. Tillspord om han ville sammankalla ett möte och
der hålla ett tal, gaf han ett samtyckande svar. Att den
tiden sammankalla ett möte af dagsverkare var nästan ett
lika djerft steg som att tillställa en revolution. Arch tog
dock detta steg. Han utfärdade inga cirkulär, uppslog
inga plakat och använde öfver hufvud intet af det maskineri,
som vanligen anses nödigt för tillställande af ett möte.
Underrättelsen att ett möte skulle hållas och hvar det
skulle hållas gick från mun till mun; de vantrogna måste
öfvertygas, att ett möte verkligen skulle ega rum, och de
försagda intalas att taga mod till sig och deltaga deri.
Mötet hölls under en stor kastanj, hvilken derigenom
erhållit ett slags ryktbarhet. Inför en samling af ett tusental

jordbruksarbetare höll Josef Arch der sitt tal. Han ryckte
dem alla med sig. Hans stora hufvudtanke — stor och
djerf för dem, men enkel och gammal för oss — var att
bilda en förening af jordbruksarbetare liknande städernas
yrkesföreningar. Tanken mottogs med hänförelse. Nya
afdelningar bildades hvar dag, och Arch höll oupphörligt
möten, der han talade till stora folkmassor. Ledningen af
rörelsen öfvergick helt naturligt i hans händer.

Hur uteslutande den var en rörelse af jordbruksarbetare,
hvilken obetydlig hjelp eller ledning den i början
erhöll från andra håll, och hur fullkomligt afstängd dess
skådeplats var från den yttre verlden, blir klart deraf, att
den nära sex veckor hade varit i verksamhet, innan man i
London ens kände dess tillvaro. Nu kommo »särskilda»
korrespondenter till stället och spridde ett haf af ljus
deröfver. Auberon Herbert och andra aktiva reformvänner
infunno sig på skådeplatsen och kastade sig genast med lif
och själ in i rörelsen. Möten höllos i nere byar, och Arch
fann sig ständigt omgifven af parlamentsledamöter, ledare
för politiska föreningar och andra ovanliga bundsförvandter.
Den dugtige arbetarens kraftiga sunda förstånd öfvergaf
dock aldrig rörelsens ledare, och han visade heller aldrig
den minsta benägenhet att ställa sitt företag i beroende af
någon politisk agitation. Jordbruksarbetarne mottogo
tacksamt den hjelp, de politiska ledarne gåfvo dem vid
organisationen af deras rörelse, men visade ej den minsta
benägenhet att ännu låta sitt företag utsträckas öfver dess
enkla och naturliga gränser.

Å andra sidan var det tydligt, att för så vidt jordbruksarbetarne
hade några politiska sympatier, dessa voro
för liberalismen och mot toryismen. Äfven detta var en ej
så liten öfverraskning för allmänheten. De flesta hade
trott, att en klass af varelser, som mansåldrar igenom vuxit
upp under strängt förmyndarskap af godsherrn och
kyrkoherden samt godsherrns och kyrkoherdens fruar, skulle
fått alla de politiska benägenheter de möjligen egde
intrummade i toryismens hjulspår. Stor var derför de
konservativa landtjunkarnes häpnad och förbittring, när de

funno förhållandet vara det rakt motsatta. I de flesta
trakter af landet förklarade sig godsberrarne emot rörelsen.
Några af dem fördömde den i de häftigaste ordalag.
Disraeli rusade genast till fronten som feodal-aristokratiens
och den britiske landtjunkarens svurne kämpe. Striden
upptogs i underhuset och hade åtminstone den följden, att
allmänna uppmärksamheten i så mycket högre grad fästes
på den britiske jordbruksarbetarens tillstånd.

En mer indirekt följd af agitationen var, att allmänheten
derigenom erinrades om den orättvisa, som begåtts
mot landtbefolkningen, när denna vid genomdrifvandet af
den senaste reformbillen lemnats orepresenterad. Orättvisan
framhölls i starka ordalag för regeringen, och Gladstone
erkände öppet, att sakerna omöjligt länge kunde få förbli
i detta tillstånd. Verkliga förhållandet är, att när
reformbillen antogs, ingen menniska ansåg jordbruksarbetaren i
stånd att göra bruk af en rösträtt, om man gaf honom en
sådan. När de omedelbara följderna af strejken voro förbi,
tog derför den rörelse, som började i Warwickshire, två
särskilda riktningar. En permanent förening af arbetare
bildades med nästan samma organisation som städernas.
Den andra riktningen var rent politisk. Landtbefolkningen
slöt sig genom sina ledare tillsammans med städernas
reformvänner för att genomdrifva politisk likställighet mellan
landsbygden och städerna, med andra ord för att gifva
landtbefolkningen rösträtt. Jordbruksarbetarnes frigörelse
började i samma ögonblick det första mötet besvarade Josef
Archs inbjudning. Den enkla arbetarpredikanten anade
sannolikt ej, när han höll sitt första tal under kastanjträdet,
att han uttalade de första orden af ett nytt kapitel
i sitt lands historia.

Några rader böra måhända äfven egnas åt ett af de
märkligaste fall af omtvistad identitet, domstolarnas annaler
veta omtala. Arfsanspråk gjordes plötsligt på familjen
Tichbornes baronetvärdighet och egendomar af en från
Australien kommande person, som påstod sig vara arfvinge
till familjetiteln och förmögenheten. Han förklarade sig
vara samme sir Roger Tichborne, hvilken troddes ha gått

till botten med skeppet Bella, hvilket många år förut
afseglat från Rio i Sydamerika. Pretendenten var ej blott
till utseende, utan äfven till växt och sätt högst olik den
Roger Tichborne, som många personer ännu erinrade sig.
En fin, spenslig och något sjuklig ung man med en ganska
god bildning, hvilken ständigt umgåtts i bildade kretsar
och äfven visat det i tal och hållning, gick till botten med
Bella eller försvann åtminstone med detta fartyg, och
tretton år derefter kom nu från Australien en ofantligt
korpulent och i yttersta grad okunnig person, som, om han
verkligen var Roger Tichborne, ej blott glömt allt det
umgängesvett, som utmärker hans klass, utan äfven namnen
på många af dem, med hvilka han bort vara mest
förtrogen, bland dem namnet på sin egen moder, och denne
man presenterade sig nu som den försvunne arfvingen och
gjorde anspråk på förmögenheten. Och likväl är det visst,
att hans berättelse troddes af Roger Tichbornes moder
samt ett stort antal personer, om hvilkas sannfärdighet
och goda omdöme intet tvifvel kunde hysas och hvilka
känt Roger Tichborne i hans ungdom. Han misslyckades
helt och hållet bevisa sina anspråk inför domstol. Det
ådagalades med de klaraste bevis, att han småningom
uppfört en hel byggnad af bedrägeri. Han åtalades nu för
bedrägligt förfarande, förklarades skyldig och dömdes till
fjorton års straffarbete. Detta har dock ej hindrat
tusentals okunniga personer och några personer som alls icke
voro okunniga att ända till denna dag tro på honom och
sanningen af hans påståenden.

Den 9 januari 1873 afled Ludvig Napoleon, nyss
fransmännens kejsare, på sin villa i Chislehurst i Kent. Efter
kejsardömets störtande kom den fallne kejsaren till
England. Han bosatte sig med sin gemål och sin son i
Chislehurst och lefde der i tyst och värdig tillbakadragenhet.
Kejsaren blef ett slags gunstling hos allmänheten här i
landet. En reaktion tycktes ha inträdt mot den fruktan
och ovilja, för hvilken han en gång varit föremål. Han
blef till och med i en viss grad populär. Hans helsa hade
länge varit vacklande, en följd af den öfverretning, hvaråt

han i många afseenden öfverlemnat sig. Han hade på en
jemförelsevis kort tid lefvat många lif. De flesta af hans
vänner hade länge vecka från vecka och nästan dag från dag
väntat hans död. Händelsen väckte derför intet synnerligt
uppseende. Den trängdes måhända ännu helt och hållet
i skuggan af underrättelsen om hans fall. I tjugu år hade
han i verldens ögon upptagit ett rum, med hvilket ingen annan
då lefvande mans kunde i vigt jemföras. Hans politiska gestalt
hade i Europas angelägenheter rest sig lik en
medeltidsborg, som helt och hållet beherskade staden vid dess
fötter. Hela jorden lyssnade till det minsta ord han yttrade.
Hans inflytande och hans namn voro allsmäktiga i alla
delar af verlden. En vink af honom skakade kontinenter.
Hans vapen blixtrade från Krim till Kochin-Kina, från
Algeriet till Mexiko. Sakernas tillstånd syntes i grund
förändradt, sedan Ludvig Napoleon fallit vid Sedan. Några
och fyrtio års kringirrande lif af obemärkthet, af ömkliga,
nästan löjliga företag, af landsflykt, fängelse och verldens
förakt, och derefter tjugu f år af glänsande framgång, af
oinskränkt makt, hade ledt honom till detta slut — till
förödmjukelsen vid Sedan och de lugna borttynande
dagarna i Chislehurst.

Döden härjade vid denna tid bland män, hvilkas namn
lenmat djupa spår i historien eller literaturen. Lord
Lytton, den glänsande romanförfattaren, den lycklige
dramaturgen, författaren till en mängd lysande parlamentstal,
afled den 18 januari 1873. Dr Livingstone, den namnkunnige
missionären och upptäcktsresanden, hade knapt genom
Stanleys energi blifvit uppsökt och återfunnen bland de
lefvande, förr än verlden erfor, att han var död. Så många
falska rykten om hans död hade vid olika tider blifvit satta
i omlopp, att underrättelsen nu mottogs med tvifvel på
dess sanning. Sanningen måste bekräftas genom
obestridliga intyg, förr än England ville låta förmå sig att tro,
att denna långa bana af sjelfuppoffring för ett enda mål
var slut och att Afrika skördat ett nytt offer. John Stuart
Mill dog den 8 maj 1873 i sitt hem i Avignon, der han
förut redt sin makas graf. »En stor ande är bortgången»,

hette det från alla munnar. En högre och renare själ, en
hängifnare sanningssökare har verlden ej sett i våra dagar.
Hans inflytande på sin tids forskning och odling var
omätligt. De flesta af Mills skrifter kunna tryggt anses som
all framtids egendom, och han har lemnat ett exempel på
ärlighet i forskning och oförfärad trohet mot öfvertygelse
i handling, som äfven i den mest tanklösa och cyniska tid
skola utöfva ett renande och lyftande inflytande. En
olyckshändelse, en hästs snafvande, gjorde den 19 juli slut på
biskopens af Winchester, den mångsidige, energiske,
vältalige Samuel Wilberforces bana. Han hade sökt lyckas
i allt, och han hade äfven kommit framgången mycket
nära. Han sökte lära känna alla, med hvilka han kom i
beröring, och sätta sig in i allas sätt att se hvarje fråga.
Han var en stor predikant och parlamentstalare, en nitisk
biskop, ett vittert hufvud, en klassiskt bildad man och
tillika en fulländad verldsman, men han var derjemte en god
menniska och en verklig prest. Dagen efter biskopen af
Winchester dog lord Westbury, den förre lordkanslern, en
man med stor förmåga och en af sin tids största jurister,
men utrustad med en af de bittraste och giftigaste tungor,
som någonsin varit sin egares förbannelse. Bland de under
året aflidne böra vi här äfven nämna målaren sir Edwin
Landseer, sir Henry Holland, den namnkunnige läkaren
och resanden, som bland sina patienter och personliga
vänner räknade kejsare, konungar, presidenter och
premierministrar, samt professor Sedgwick, den berömde geologen.
Vi få ej heller från vår dödslista utelemna dr Lushington,
hvilken, utom för sitt eget personliga värdes skull,
sannolikt länge skall ihågkommas som innehafvare och bevarare
af en hemlighet, som i en tidigare generation anförtrotts
honom af lady Byron: anledningen till hennes skilsmessa
från sin make. Hela historien återupplifvades före dr
Lushingtons död genom en pinsam tidningstvist, men han
vägrade ihärdigt att ens genom ett ja eller nej uppenbara
den hemlighet, lady Byron anförtrott honom.

Samma år, som såg så många berömda män gå bort,
var en bekymmersam tid för den liberala regeringen.

Hennes reformverksamhet hade i det närmaste förlorat nyhetens
dragningskraft, och det återstod ännu något arbete, som
Gladstone förbundit sig att utföra. Det hade på senaste
tiden flere gånger händt, att när en parlamentsledamots död
eller afsägelse föranledt ett nytt val, detta utfallit emot
regeringen. De konservativa repade synbarligen mod och
slöto sina led tätare samman. Disraeli sjelf hade börjat
en rundresa kring landet, derunder han på stora folkmöten
anklagade och förlöjligade regeringen. Vid ett af dessa
tillfällen hade han talat om en ny svårighet i den irländska
politiken och en ny agitation, som uppstått på Irland.
Home-rule-rörelsen hade plötsligt tagit sin början.

Home-rule-rörelsen var i sin första organiserade form
hufvudsakligen ett verk af irländska protestanter.
Upphäfvandet af den irländska statskyrkan hade hos de flesta
af Irlands protestanter väckt ett djupt hat till Gladstone
samt misstroende till riksparlamentet och de engelska
partierna. Några af dem trodde derför, att den tid nu kommit,
då irländare af alla bekännelser och partier gjorde klokare
att lita på sig sjelfva och sina förenade ansträngningar än
på någon engelsk minister, något engelskt parlament eller
parti. Dels af dåligt lynne, dels af misströstan, men dels
äfven af verklig patriotism satte några af de irländska
protestanterna home-rule-rörelsen i gång. Men ehuru den
verkliga rörelsen började på detta sätt, hade dock längtan
efter ett eget parlament alltid funnits inom stora klasser
af det irländska folket. Försök gjordes ständigt att bilda
någonting liknande ett regelbundet parti för detta ändamål.
Fredsarbetet fortgick, men långsamt. Det kunde också
endast vara långsamt; de verkningar, århundraden af
dålig lagstiftning frambragt, kunde omöjligt utplånas genom
två eller tre år af bättre styrelse. Men det fans många
irländare, som, ehuru sjelfva tåliga och hofsamma till sina
åsigter, tydligt sågo, att det fiendtliga tänkesättet eller
åtminstone missnöjet bland irländska folket ej kunde
aflägsnas ens genom sådana åtgärder som upphäfvandet af
den irländska statskyrkan. De insågo, hvad engelska
statsmän ej ville eller ej kunde se, att den herskande känslan

hos en stor del af Irlands befolkning var motvilja för
engelska parlamentets styrelse. Denna nationalkänsla hade
med rätt eller orätt blifvit så stark, att den ej kunde
öfvervinnas endast genom eftergifter i en eller annan del af
lagstiftningen. Dessa irländare med moderata åsigter voro
fullkomligt öfvertygade, att England endast hade två
alternativ att välja mellan: antingen måste det återgifva
Irland något slags eget parlament, eller också måste det
nedslå resning efter resning och behandla Irland på samma
sätt som Ryssland behandlat Polen. Derför helsade de
nu äfven home-rule-rörelsen välkommen och trodde fullt
och fast, att den skulle bana väg för en verklig försoning
mellan England och Irland på rättvisa och billiga vilkor.

Flere irländska val egde rum strax efter home-rule-rörelsens
början. De utkämpades på frågan för eller emot
home-rule, och home-rules anhängare segrade. Ledningen
af det nya partiet föll i händerna på Isaac Butt, hvilken
efter en lång tids landsflykt från det politiska lifvet nu
återvände till parlamentet. Butt var en man med stor
förmåga, omfattande juridiska insigter och historisk beläsenhet.
Han hade börjat sin bana som konservativ och motståndare
till O'Connell. Han hade varit en af talarne vid det
kortlifvade försöket till en protektionistisk reaktion i England.
Han var en jurist med stor skicklighet och framgång i sitt
yrke; som sakförare hade han länge ingen medtäflare inom
det irländska advokatståndet. Han hade 1848 i Clonmel
varit en af Smith O'Briens och Meaghers advokater, och
när de feniska rörelserna utbröto, uppträdde han som
försvarare för många af de feniska fångarna. Han drogs
småningom från konservatismen och vans slutligen för den
nationela saken. Butt försvann för en tid helt och hållet
från det offentliga lifvet. När han åter visade sig der,
var det som ledare för den nya home-rule-rörelsen. Det
fans ej den tiden på den politiska skådeplatsen i Irland
någon man, som kunde våga täfla med honom. Han var
en kraftig och öfvertygande talare, hade en fullständig
kännedom om vår författningshistoria och de parlamentariska
formerna samt kunde med lif och kraft tala vid ett irländskt

massmöte. Så godt som i ett ögonblick uppväxte nu i
underhuset ett: verkligt home-rule-parti. Irländska
parlamentsledamöter, som blifvit valda före rörelsens början,
slöto sig nu till den, och i ett nu återupplefde den
konstitutionella rörelse för tillfredsställande af det irländska
folkets fordringar, som efter O'Connells död och misslyckandet
af 1848 års resning sjunkit i långvarig dvala.

Home-rule-rörelsen beredde utan tvifvel Gladstone en
ny svårighet. Det var nu visst, att när parlamentet
sammanträdde, ett organiseradt home-rule-parti skulle finnas
der, och en stor mängd utpräglade konservativa och
odeciderade liberala voro benägna att göra Gladstones irländska
politik ansvarig för uppkomsten af denna nya agitation,
Utsigterna började i det hela bli något mörka för den
liberala regeringen. Ej nog med att det konservativa partiet
började repa mod, äfven lorderna hade mer än en gång
visat, att de ej fruktade att förkasta biller, som skickades
upp till dem från underhuset. När lorderna börja visa
fasthet och. häfda sin värdighet, kan man alltid vara viss
på, att regeringen ej har bakom sig någon stark allmän
mening.

Parlamentet sammanträdde den 6 februari 1873. Det
är ett märkvärdigt bevis på den reformifver, som ännu
lifvade regeringen, att samma dag (den 13 februari) och
samma timme två stora reformplaner, som måste ha förefallit
betänksamma och rädda sinnen nära nog som en revolution,
framlades i parlamentet. Den ena var den irländska
universitetsbillen, hvilken Gladstone framlade på underhuset»
bord, den andra en bill om upphäfvande af öfverhusets
domsrätt i vädjemål samt upprättande af en verklig
appellationsdomstol i stället. Den senare billen framlades af lord
Selborne, förut sir Houndell Palmer, som utnämts till
lordkansler efter lord Hatherley, hvilken i följd af
ögonsjukdom måst nedlägga sitt embete. Så stor än den
förändring var, lord Selbornes bill åsyftade, ådrog den sig
dock i detta ögonblick jemförelsevis ringa intresse. Alla
följde med spänd uppmärksamhet Gladstones redogörelse
för sin högst vågade plan till förbättring af

universitetsväsendet på Irland. Detta befann sig i sjelfva verket i ett
mycket oregelbundet tillstånd. Irland hade två universitet:
Dublins, som då var en särskild protestantisk undervisningsanstalt,
samt Queen's University, med en strängt verldslig
karakter och af denna anledning ifrigt fördömdt af den
katolska kyrkans styresmän. Katolikerna fordrade ett
privilegieradt katolskt universitet. På denna fordran svarades från
engelsk sida, att beviljandet af särskilda privilegier åt ett
katolskt universitet vore det samma som att äfventyra
ett nedsättande af den nationella bildningen, medan å
andra sidan beviljandet af statsunderstöd åt ett dylikt
universitet vore det samma som att af allmänna medel
underhålla en undervisningsanstalt för en särskild religiös
bekännelse. Katolikerna svarade, att en blott teoretisk fruktan
för ett nedsättande af universitetsbildningen knappast vore
ett skäl, hvarför fem sjettedelar af Irlands folk ej skulle
få någon universitetsbildning alls, att universitetet i
Dublin i verkligheten vore en af staten underhållen inrättning,
samt att Queen's University vore anlagdt med statsmedel
efter en grundsats, som uteslöt det ofantliga flertalet
katoliker från dess fördelar.

Gladstones bill var ett modigt och välment försök att
förlika de stridiga anspråken. Han föreslog nu, att på
Irland skulle inrättas ett centralt universitet, universitetet
i Dublin, till hvilket redan bestående »colleges» och sådana
»colleges», som framdeles kunde komma att inrättas, skulle
ega ansluta sig och i hvars styrelse de skulle kunna
deltaga, på samma gång hvarje särskildt »college» skulle för
egen räkning kunna stifta hvilka lagar det behagade och
vara konfessionelt eller icke, allt efter som det fann för
godt. Lagstiftningen skulle lemna alla öppen och fri täflan,
och för att göra universitetet tillgängligt för alla religiösa
bekännelser, skulle det ej undervisa i några omtvistade
lärdomsgrenar eller tillåta, att dess examenspröfningar
omfattade något omtvistadt ämne. »Colleges» skulle inrätta
sin undervisning i teologi, moralfilosofi och nyare historia
hur de behagade; universitetet deremot skulle i dessa
ämnen vara fullkomligt neutral mark och ej ha med dem det

minsta att skaffa. Planen hade i första ögonblicket ett
tilltalande utseende. Första aftonen, då den debatterades,
möttes den ock nästan med en korus af bifall. Men i många
delar af huset rådde en olycksbådande tystnad, och denna
blef snart på ett oroande sätt bruten. Ju mer planen
granskades, dess mindre anklang syntes den finna på båda
sidorna af huset. Den föreslog sönderbrytning och
sammanblandning af tre eller fyra befintliga system, och tydligen
utan den minsta utsigt att kunna tillfredsställa något af de
religionssamfund och partier, hvilkas strider denna stora
revolution afsåg att bilägga. Det låg mycken sanning i den
anklagelse mot billen, som snart började göra sig hörd från
båda sidorna af huset: »ni förstör», sade man, »nere
inrättningar, och ni tillfredsställer ingens anspråk.»

Agitationen mot billen var alltjemt i stigande. Professor
Cairnes, hvars helsa då redan var bruten, var den
egentliga själen i den opposition, som fördömde billen på
grund af det försämrande inflytande den skulle utöfva på
arten af den högre bildningen i Irland. De engelska
nonkonformisterna voro som en man emot den. De
konservativa voro äfven emot den, och det blef snart tydligt, att de
irländska parlamentsledamöterna skulle allesammans rösta
emot den. Krisen kom vid ett af Bourke föreslaget
amendement till motionen om andra läsningen. Debatten, som
började den 3 mars och fortgick i fyra nätter, var het och
glänsande. Disraeli jublade, och hans jublande stämning
gaf mer än vanligt lif åt hans gnistrande vältalighet, då han
hånande förevitade Gladstone att ha tagit »nonkonformisternas
skrik för nationens röst» och sade sig vara fullt
och fast öfvertygad, att engelska folket nu vore trött vid
konfiskeringspolitiken.

När Gladstone i slutet af fjerde nattens debatt reste
sig för att tala, blef det snart tydligt, att han ej längre
hoppades på seger. Och hur kunde han det också? Han
anfölls och bekämpades från alla håll. Han visste, att
Dublin-universitetets senat, liksom de katolska prelaterna,
fördömt hans bill. Han hade mottagit en deputation af
irländska parlamentsledamöter, hvilka helt öppet förklarade,

att de och deras parti ej kunde understödja honom. Hans
tal bildade en märklig motsats till de jublande tonerna i
Disraelis utmanande och segervissa retorik. Det var fullt
af värdighet och beslutsamhet, men det var värdigheten
af det förutsedda nederlaget, som mötes utan svaghet och
utan trots. Några meningar deri, der Gladstone talade om
sin skilsmessa från de irländska representanterna, med hvilka
han enigt och lyckligt samverkat i kyrko- och jordfrågorna,
voro fulla af äkta och hög patos. Gladstone var den
förste engelske premierminister, som någonsin verkligen
äfventyrat makt och popularitet för att tjena Irlands
intressen. Det föreföll derför som ett hårdt slag af ödet, att
det just skulle vara de irländska rösterna i underhuset,
som hufvudsakligen skulle vålla hans fall. Utgången af
omröstningen väntades med andlös spänning. Den blef
den väntade. Ministèren blef med en liten majoritet
slagen: 287 hade röstat mot andra läsningen, 284 för den.
Med en majoritet af 3 röster hade sålunda den stora
liberala ministèren i verkligheten blifvit störtad.

Ministèrens tid var dock ännu ej helt och hållet ute.
Gladstone och hans kolleger nedlade sina embeten, och
drottningen skickade efter Disraeli. Men Disraeli fann det
ej rådligt att öfvertaga makten med det dåvarande
underhuset. Han hade noga iakttagit tecknen till en stundande
konservativ reaktion, och han var viss på, att tiden för
hans parti nu var i annalkande. Han hade haft en bitter
erfarenhet af den förödmjukelse en minister måste
underkasta sig, som söker regera utan en majoritet i underhuset.
Han kunde visserligen bilda en regering, sade han, och
upplösa parlamentet i maj, men han hade ingen särskild
fråga, som han kunde taga till lösen vid de nya valen.
Ställningen var ganska egendomlig. Man såg två stora
statsmän tvista, ej om makten, utan om befrielse från
maktens ansvar. Följden var, att Gladstone och hans kolleger
måste återvända till sina poster och fortsätta bäst de kunde.
Det var ingenting annat att göra. Disraeli ville ej just
då öfvertaga ansvaret, och med afseende på sitt partis
intressen handlade han onekligen klokt. Gladstone återvände

till styret. Han återvände motvilligt. Han var trött vid
regeringsbestyren och kände sig sviken i sin förväntan. Hans
helsa hade lidit af det oupphörliga arbete, han ständigt
underkastat sig med en nästan slösaktig sjelfuppoffring. Han
måste ha vetat, att, när han under sådana förhållanden kom
tillbaka till styret, han skulle finna sin makt skakad och
sitt inflytande mycket försvagadt. Han böjde sig dock för
nödvändigheten och samtyckte till att fortfarande vara
premierminister. Han hjelpte Fawcett att genomdrifva en
bill om afskaffande af »tester» vid Dublins universitet,
det enda han för ögonblicket kunde göra för
universitetsbildningen på Irland.

Slutet var nära. Under hösten utföllo några tillfälliga
val emot det liberala partiet. De konservative började
nästan öfverallt uppträda med en triumferande hållning,
Gladstone vidtog några förändringar i sin minister. Lowe
lemnade ifrån sig finansministerposten, för hvilken han
visat sig synnerligt olämplig, och Bruce lemnade
inrikesdepartementet, der han ej haft synnerligt större framgång.
Gladstone öfvertog sjelf båda befattningarna som förste
lord af skattkammaren och skattkammarkausler, följande
härvid ett exempel, som Peel och andra statsmän gifvit.
Lowe blef inrikesminister. Bruce gjordes till peer med
titeln lord Aberdare och utnämdes till konseljpresident i
stället för markisen af Ripon, hvilken nedlagt detta
embete. Childers nedlade sin befattning som kansler för
hertigdömet Lancaster, och Bright, hvars helsa nu blifvit
återstäld, kom tillbaka till kabinettet som innehafvare af
denna nominella värdighet. Det var tydligt, att starka
misshälligheter rådde inom ministeren. Baxter hade
nedlagt befattningen som skattkammarsekreterare, emedan han
ej kunde komma öfverens med Lowe, hvilken ej frågat
honom till råds i fråga om vissa kontrakt och ej velat
lyssna till hans föreställningar. Det troddes allmänt, att
Childers afgått, emedan han ansåg sig ha anspråk på
skattkammarkansler-posten, hvilken Gladstone nu sjelf
öfvertagit. Alla dessa förändringar och de rykten, till hvilka
de gåfvo anledning, voro ej egnade att stärka allmänhetens

förtroende. Den liberala ministèren började i sjelfva verket
falla sönder i stycken.

Men det var Gladstone sjelf som utdelade dödshugget.
De sista dagarna af 1873 vunno de konservativa en plats
i Exeter och de första dagarna af 1874 en annan i Stroud.
Parlamentet hade redan blifvit inkalladt till den 5 februari,
då Gladstone den 23 januari plötsligt beslöt upplösa
parlamentet och söka återställa den liberala regeringens
myndighet genom ett vädjande till landet. Detta blef helt
och hållet öfverrumpladt. Många af Gladstones egna
kolleger hade ej vetat hvad som skulle ske, förr än de
underrättades, att beslutet redan var fattadt. Tillkännagifvandet
väckte i alla tre konungarikena ett så godt som enhälligt
ogillande. Gladstones plötsliga beslut fördömdes öppet
såsom vitnande om dåligt lynne och föga värdigt en
statsman, och man och man emellan klandrades det af en mängd
personliga skäl. Gladstone hade öfverraskat valmännen.
Vi veta ej, om valmännen i sin tur öfverraskade Gladstone.
Visst är, att de öfverraskade de flesta, sig sjelfva inberäknade.
Valens utgång kastade fullkomligt om den politiska
vågskålen. Inom några få dagar var den liberala
majoriteten försvunnen. När valresultatet blef bekant, visade
det sig, att de konservativa hade en majoritet af omkring
femtio röster, äfven om man räknade hvar enda home-ruler
till den liberala sidan. Gladstone följde nu det exempel,
Disraeli för sex år sedan gifvit, och ingaf genast sitt
afsked. Den stora liberala reformministeren var gången.
Denna organiserande energi, som i tre eller fyra glänsande
år utfört sådana under, hade uttömt sina krafter och tappat
andan. De engelska valkretsarna hade tröttnat vid det
heroiska och önskade en förändring. Ett så plötsligt fall
från makten hade ej hittills varit sedt i vårt lands nyare
historia.

Hade de liberala ministrarne endast stannat qvar ett
par dagar till, skulle de för underhuset kunnat
tillkännagifva det tillfredsställande slutet på ett mycket litet
tillfredsställande krig. Ashantikriget föranleddes genom ett
missförstånd. Ashantierna äro en mycket tapper och

krigisk folkstam på Guldkusten i Afrika. De voro i krig
med England 1824 och vunno en gång en märkvärdig seger
öfver en britisk styrka af 1,000 man samt förde som trofé
med sig hem den britiske öfverbefälhafvaren sir Charles
M'Carthys hufvud. De blefvo sedermera slagna, och vårt
land slöt nu fred med dem. År 1863 började guvernören
öfver de engelska kolonierna på Guldkusten obetänkt och
utan tillräckliga förberedelser ett nytt krig mot ashantierna,
men måste uppgifva det i följd af de härjningar,
febersjukdomar anstälde bland vårt folk. 1872 öfvergingo några
holländska besittningar på Guldkusten genom köp och
andra anordningar i Englands händer. Konungen af Ashanti
fordrade, att den nye egaren skulle erlägga samma tribut,
som han uppburit af den förre, och vägrade utrymma det
till England afträdda området. Han anföll fantierna, en
med oss allierad folkstam, som ej kunde ge oss det minsta
bistånd, och ett besvärligt guerillakrig började nu mellan
honom och våra garnisoner. Hvad man mest hade att
befara var, att om ashantierna erhöllo någon större framgång
eller till och med blott en skenbar framgång för ett
ögonblick, alla de kringboende stammarna skulle sluta sig till
dem. Sir Garnet Wolseley, som anfört den lyckliga
expeditionen till Red-River-området 1870, skickades nu ut till
Ashanti. Han hade ett mycket svårt värf att utföra.
Naturligtvis erbjöd sjelfva striden med ashantierna ingen
svårighet. Den engelska arméns vapen och disciplin aflägsnade
all tanke på en verklig strid. Men hela fälttåget måste
vara slut inom loppet af de svalare månaderna, så framt
ej värmen skulle föra pest och feber i fält som bundsförvandter
åt den afrikanske konungen. Sir Garnet Wolseley
och de som stridde under honom, matroser och soldater,
gjorde sin sak väl. De slogo ashantierna öfverallt, der
de kunde komma dem inpå lifvet, banade sig väg till
deras hufvudstad Cumassie, tvang konungen att sluta
fred på de af sir Garnet föreskrifna vilkoren, bland hvilka
förbudet mot menniskooffer var ett, och kunde lemna
landet inom den utsatta tiden. Fälttågets framgång var
en fråga om dagar, ja, nästan om timmar, och segern

rycktes så att säga midt ur gapet på den annalkande
hettan och febern. Sir Garnet Wolseley afseglade från
England den 12 september 1873 och återkom till Portsmouth,
sedan han utfört sitt uppdrag, den 21 mars 1874.


<chapter name="TIONDE   KAPITLET.
Lord Beaconsfield.">
TIONDE   KAPITLET.

Lord Beaconsfield.

Disraeli behöfde ej lång tid för att bilda en minister.
Lord Cairns blef lordkansler. Lord Derby erhöll
utrikesportföljen, en utnämning som tillfredsstälde alla
betänksamma sinnen i landet. Lord Salisbury blef statssekreterare
för Indien. Äfven detta var en utnämning, som väckte
tillfredsställelse både utom och inom det konservativa
partiet. Under sin förra förvaltning af det indiska
departementet hade lord Salisbury visat stor skicklighet och
sjelfbeherskning samt vunnit namn för karaktersfasthet och
fördomsfrihet i åsigter. Han ansågs nu och en tid bortåt
som den mest lofvande förmågan och den mest högsinnade
statsmannen på den konservativa sidan. Landet såg med
tillfredsställelse, att Disraeli ej fäste något afseende vid
den motvilja, lord Salisbury en tid tydligen hyst för honom,
eller vid det sätt, hvarpå han vid genomförandet af 1867
års reformbill brutit sig ut från den konservativa ministèren.
Lord Carnarvon blef statssekreterare för kolonierna. Cross,
en advokat från Laneashire, hvilken aldrig förut beklädt
något offentligt embete, utnämdes till inrikesminister.
Gathorne Hardy blef krigsminister och Ward Hunt förste
amiralitetslord. Sir Stafford Northcote, hvilken af Gladstone
invigts i finansernas mysterier, öfvertog posten som
skattkammarkansler. Hertigen af Richmond, hvilken i egenskap
af lordpresident fick säte i kabinettet, blef tillika
regeringspartiets ledare i öfverhuset.

De liberala tycktes ha fått ett döfvande slag. Hela
partiet raglade så att säga under det och syntes för

ögonblicket ur stånd att hemta sig efter slaget. Till råga på
svårigheterna tillkännagaf Gladstone plötsligt sin afsigt att
draga sig tillbaka från ledningen af partiet. Det behöfdes
ej mer för att göra dess upplösning fullständig.
Oppositionen var en tid synbarligen ej blott i saknad af en ledare,
utan äfven af en politik eller en grund för sin tillvaro.
Ministeren hade ärft ett vackert öfverskott af nära sex
millioner. Under sådana förhållanden var det nästan
omöjligt att framlägga en budget, som var helt och hållet
otillfredsställande. Ward Hunt lyckades emellertid åstadkomma
en öfvergående panik genom sin skildring af tillståndet
inom flottan. Vid framläggandet af budgeten för
sjöförsvaret talade han i mystiska ordalag om sitt beslut att ej
nöja sig med en flotta på papperet. Orden injagade en vild
skräck i hela landet. Man trodde allmänt, att Hunt gjort
någon förfärlig upptäckt, att han funnit, det landet i sjelfva
verket ej hade någon flotta, och att han skulle bli nödsakad
att improvisera en sådan; men när Ward Hunt ansattes
med yrkande om en närmare förklaring, sade han sig i
sjelfva verket ej ha menat någonting. Det visade sig, att
han endast helt abstrakt uttalat sitt ogillande af systemet
att underhålla odugliga flottor och att det aldrig varit hans
mening att påstå, det ej Englands flotta vore fullt krigsduglig,
och landet kunde åter andas fritt.

Två nya biller rörande beslägtade ämnen störde för
en tid det lugn, som numera rådde i parlamentet, sedan
de konservativa fått fullkomligt fria händer och de
liberala voro krossade. Den ena var en bill om afskaffande
af patronatsrätten i Skotland, medan den andra reglerade
den allmänna gudstjensten i England. Patronatsbillen, som
framlades af regeringen, fråntog enskilda lekmän rätten att
tillsätta prester i skotska kyrkan och gaf den åt
församlingen sjelf. En sådan åtgärd skulle kunnat förekomma
den stora utbrytningen från skotska kyrkan under dr
Chalmers 1843, men var nu 1874 helt och hållet gagnlös. Billens
framläggande fick endast något intresse derigenom, att
Gladstone för första gången sedan sessionens öppnande nu
deltog i debatten. Han bekämpade billen, men naturligtvis

förgäfves. Disraeli komplimenterade honom för hans
återkomst och uttalade helt välvilligt en förhoppning, att han
så ofta som möjligt måtte hedra huset med sin närvaro,
visade sig med ett ord helt vänlig och beskyddande mot sin
fallne rival.

Billen om reglerande af den allmänna gudstjensten var
ej ett regeringsförslag. Den framlades hos lorderna af
ärkebiskopen af Canterbury och i underhuset af Russell Gurney.
Den var regeringen mycket litet i smaken och fördömdes
offentligt af några dess medlemmar; men då det började
bli sannolikt, att den skulle gå igenom, visade sig Disraeli
benägen att adoptera den och förde ett språk, som den från
början varit hans verk. Billen kastade en skarp dager öfver
den egendomliga och svåra ställning, hvari Englands kyrka
råkat i följd af sin förbindelse med staten. Oxford-rörelsen
hade bragt ett jäsningsämne in i kyrkan och der funnit
marken väl förberedd. Den vädjade der till mycket som
var filosofiskt, mycket som var artistiskt och estetiskt och
på samma gång äfven till mycket som var skeptiskt. En
del af kyrkans män, de så kallade traktarierna, ville
framför allt upprätthålla den kristna kyrkans enhet och ville ej
medgifva, att Englands kyrka först började med reformationen.
De gjorde anspråk på apostolisk succession för sina
biskopar och förklarade, att presterna i Englands kyrka
vore prester i ordets sanna andliga bemärkelse. De
evangeliska påstodo, att bibeln var den enda auktoriteten, medan
traktarierna i sin tur sökte göra gällande, att nya
testamentet hemtade sin auktoritet från kyrkan. Traktarierna
fordrade derför rätt att mycket fritt tolka tvifvelaktiga ställen
i skriften och påstodo, att om kyrkan erkändes som den af
himlen förordnade uttolkaren, skulle all svårighet vid
försöken att förlika bibelns skrifter med den nyare
vetenskapens upptäckter helt och hållet försvinna.

Det traktariska partiet delade sig i två afdelningar.
Den ena lutade mot hvad man nästan skulle kunna kalla
fritt tänkande, den andra mot katolska kyrkans åsigter och
ceremonier. De evangeliska sågo med förvåning och
bestörtning kyrkan, såsom de kände henne, hotas med faran

att sprängas sönder. De hade sitt starkaste stöd bland
medelklassen, i synnerhet den mindre bemedlade delen af
denna klass, medan motpartiet hade sina flesta anhängare
bland de rika och de mycket fattiga. Lagen, som ofta
kallades till hjelp från båda sidorna, visade sig vanmäktig
att slita tvisten. Det befans omöjligt att på laglig väg
qväfva ritualismen. Lagen var på intet vis så klar och
tydlig, som några af ritualismens motståndare skulle önskat.
Och äfven der en fällande dom kunde erhållas, visade det
sig ofta omöjligt att få den verkstäld. I mer än ett fall
hände, att då en prest blifvit afsatt af myndigheterna och
efterträdare utsedd, församlingen höll fast vid sin gamle
själasörjare och ej ville mottaga den nye. Den förre
stannade helt lugnt qvar på sin post, som ingenting händt.
Det var klart, att om det finge fortgå på det viset,
statskyrkan måste falla sönder. Det ena partiet ville visa ifrån
sig statens kontroll för att få frihet, det andra ville
undandraga sig den, emedan staten visade sig vanmäktig att
upprätthålla sin myndighet.

För att afhjelpa all denna oordning hade ärkebiskopen
af Canterbury utarbetat den bill, han nu framlade. Dess
syfte var att gifva missnöjda församlingsbor en lätt utväg
att vädja till biskopens myndighet samt sätta biskopen i
stånd att på eget bevåg förbjuda alla kyrkliga bruk, som
han ansåg olämpliga, eller att hänskjuta frågan till afgörande
af en domare, som blifvit särskildt utsedd till att slita
sådana tvister. Debatterna fingo en viss märklighet genom
den skiljaktighet i åsigter de visade på båda sidorna af
huset. Lord Salisbury bekämpade billen i öfverhuset
liksom Hardy i underhuset. Den fördömdes på ena sidan
som allt för efterlåten, medan man på den andra ansåg
den allt för sträng. Gladstone bekämpade den med hela
energien från sina bästa dagar på den grund, att den
hotade beröfva kyrkan hela hennes andliga frihet endast för
att åstadkomma ett beqvämare sätt att behandla tilltag af
några excentriska hufvuden. Sir William Harcourt, som
varit generalprokurator under Gladstone, stälde sig i första
ledet af billens försvarare, anföll häftigt Gladstone,

uppmanade Disraeli att visa sig vara engelska folkets ledare
och påminde honom i passionerade ordalag, att han satt
handen till plogen och nu ej hade rätt att draga sig
tillbaka. Gladstone affärdade sin förre kollega med några ord
af godlynt förakt, der han uttalade sin förvåning öfver den
plötsliga och ofantliga lärdom, sir William Harcourt
utvecklat. Sir William var då ännu endast en gryende talang.
Han var en lycklig och något ofördragsam talare med en
särskild fallenhet för det slag af lättfattliga argument och
bitande personligheter, som aldrig förfelar sin verkan på
underhuset. Huset lyssnade till honom med nöje. Han
hade en hög röst och vållade aldrig sina åhörare besväret
att nödgas anstränga sin uppmärksamhet för att kunna följa
honom. Hans argument voro aldrig af det invecklade slag,
att den minst begåfvade landtjunkare för ett enda
ögonblick stannade i villrådighet om hans mening. Hans citat
voro inga nya och obekanta saker, utan träffade örat med
ett förtroligt och smekande ljud. Meningen med hans
sarkasmer var så klar och tydlig, att ingen kunde misstaga sig
derpå, och hela hans stil var den gamla i svart och hvitt.
Han inledde sina tal förträffligt. Han förvånade huset och
måste sannolikt äfven förvånat sig sjelf genom det
ofantliga förråd af teologisk lärdom, hvarmed han efter endast
en eller ett par dagars förberedelse kunde belysa de mest
invecklade kyrkliga frågor. Han hade den stora fördelen
att vara säker på allt. Han yttrade sig i de svåraste
kyrkliga frågor med tillförsigten hos en person, som egnat
hela sitt lif åt studiet deraf. Disraeli besvarade så till
vida sir William Harcourts bevekande uppmaning, att han
tog billen under sitt beskydd och gjorde sig till ledare
af rörelsen till dess förmån. Disraeli såg, att den vida
större delen af allmänna meningen utanför parlamentet
var emot ritualisterna, och att allmänna meningen för
ögonblicket uppfattade hela tvisten som en strid för eller
emot ritualismen. Premierministerns steg gaf anledning
till en temligen skarp ordvexling mellan honom och lord
Salisbury, hvilken Disraeli skildrade som en stor mästare
i hån och begabberi. Billen gick igenom i båda husen

och erhöll kunglig sanktion omedelbart före sessionens
slut.

Ungefär vid samma tid blef regeringen af mr Plimsoll
nödgad att framlägga en bill om sjömäns byggande mot
faran att bli sända till sjös i sjöodugliga fartyg. Plimsoll
var en man som genom duglighet och strängt arbete brutit
sig väg till sjelfständighet och rikedom. Han var en
särdeles varmhjertad menniska, som lifligt och verksamt
intresserade sig för de fattigas bästa. Plimsolls uppmärksamhet
hade af en händelse blifvit fäst på den ställning,
hvari vårt sjöfolk befinner sig, och han hade dervid funnit,
att lagen så godt som helt och hållet öfverlemnade dem åt
samvetslösa och sjelfviska skeppsredares godtycke. Det
var lätt att assurera ett fartyg, och sedan det en gång var
assureradt, bekymrade det en sådan skeppsredare föga, hur
snart det gick till botten. Lagen gaf en fredsdomare rätt
att sätta i fängelse hvarje sjöman, som af en eller annan
anledning vägrade fullgöra sitt kontrakt och gå till sjös.
Brottmålslagen tillämpades på honom, men på skeppsredaren
endast civillagen. Plimsoll fann vid sina undersökningar,
att sjömän verkligen blifvit dömda till fängelsestraff, emedan
de vägrat segla med läckande fartyg, hvilka aldrig anlöpt
någon hamn, utan gått till botten midt på oceanen. Man
fann i drunknade matrosers fickor bref, som visade, att de
gifvit sina vänner del af sina onda aningar om det fartygs
tillstånd, som skulle bli deras likkista. Plimsoll började
ett ordentligt korståg mot vissa skeppsredare. Han utgaf
en bok med titel »Våra sjömän, en appell till Englands folk»,
der han framkastade de mest häpnadsväckande beskyllningar
och ej endast mot vissa skeppsredare, utan mot alla utan
undantag. Han blef för sina påståenden åtalad inför
domstol, och skeppsredare, som tillika voro underhusledamöter,
anropade parlamentets skydd mot den okuflige
menniskovännens våldsamhet.

Plimsoll hade tydligen orätt i några af sina beskyllningar
mot personer, men enligt en mycket allmän mening
endast allt för rätt i sitt fördömande af systemet. Han väckte
nu en motion om bättre skydd af sjömännens lif. Billen

föreslog en obligatorisk undersökning af alla fartyg, innan
de lemnade hamnen, flere försigtighetsmått mot öfverlastning,
minskning af däckslasten, samt slutligen skyldighet
för hvarje fartyg att vara försedt med en målad lastlinie,
hvars läge skulle bestämmas genom lag. Motionen
bekämpades energiskt af skeppsredarne i huset och dessutom af
många andra, som ansågo den allt för sträng och äfven
befarade, att den genom att lägga allt för stort ansvar på
regeringen skulle befria skeppsredarne från allt ansvar.
Motionen kom under votering den 24 juni 1874 och
förkastades, men endast med en majoritet af tre röster.
Regeringen, som nu började inse frågans vigt och dessutom såg,
hvilka starka sympatier den hade i landet, framlade sjelf
under 1875 års session en bill i samma ämne. Den gick
på långt när ej så vidt, som Plimsoll skulle önskat, men
han såg deri åtminstone början till en följd af
lagstiftningsåtgärder, hvarigenom hans syfte möjligen skulle kunna
vinnas. Regeringen gjorde sig dock ej synnerligt brådtom
med billen, och mot slutet af juli tillkännagaf Disraeli, att
hon för detta år måste nedlägga den.

Den 22 juli bevitnade en af de utomordentligaste scener,
som någonsin förefallit i underhuset. Plimsoll syntes af
vrede och sviken förväntan förlorat all sjelfbeherskning.
Han utfor häftigt mot några af skeppsredarne i huset, han
hotade namngifva och bränmärka dem och kallade dem
skurkar, som sändt käcka män till döden. Då han afbröts
af talmannen och erinrades, att han ej hade rätt att kalla
medlemmar af huset skurkar, upprepade han gång på gång
och med sin starkaste röst, att de vore skurkar, och att
han stod fast vid hvad han sagt. Han vägrade erkänna
talmannens myndighet. Han skrek, skakade, sin knutna hand
mot regeringens främsta medlemmar och rusade ut ur huset
i ett tillstånd af den våldsammaste upphetsning. Disraeli
föreslog nu, »att talmannen ger mr Plimsoll en tillrättavisning
för hans opassande uppförande.» A. M. Sullivan, en
af husets home-rule-ledamöter, som vid de senaste allmänna
valen blifvit skickad till parlamentet af en irländsk valkrets,
en man med stor vältalighet och ädel karakter, lade

sig ut för Plimsoll. Han fäste uppmärksamheten på, att
Plimsoll var allvarsamt sjuk och knappast ansvarig för
sina handlingar i följd af den starka själsskakning, hvari
han befunnit sig. Han begärde, att Plimsoll skulle få en
veckas betänketid. Pawcett och andra ledamöter
understödde hans framställning, och regeringen gick in på att
uppskjuta frågans afgörande på åtta dagar. Plimsoll hade
förbrutit sig mot husets stadgar, traditioner och värdighet,
och många äfven bland dem, som sympatiserade med hans
syfte, ansågo, att han skadat sin sak och förstört sin
ställning. Ingenting kunde dock vara mer utomordentligt och
oväntadt, än livad som nu inträffade. Det var ett af dessa
tillfällen, då allmänheten utanför parlamentet visar, att hon
snabbare och säkrare än parlamentet sjelf kan tränga till
hjertat af en fråga. Utanför parlamentet insåg man
fullkomligt, att Plimsoll i sina beskyllningar gått till väga med
för liten urskilning, att han i några af dem helt och hållet
misstagit sig, att han begagnat hårda ord mot personer,
som ej förtjent sådana, och att hans beteende i underhuset
var en grof förbrytelse mot ordning och skick. Men
skilnaden mellan allmänheten och underhuset var, att den
förra, på samma gång hon insåg och erkände allt detta,
tillika klart såg, att Plimsoll i hufvudfrågan hade fullkomligt
rätt. Landet var derför fast beslutet att understödja honom.

Stora möten höllos under de närmaste dagarna i hela
England, och på alla dessa möten förbundo sig de
närvarande att bistå Plimsoll i den sak, för hvilken han
sträfvade. Följden var, att när Plimsoll en vecka derefter
uppträdde i underhuset och på ett mycket fullständigt och
nobelt sätt gjorde ursäkt för sin förbrytelse mot
parlamentets ordning, alla både inom och utom huset klart
insågo, att han var herre öfver ställningen, och att regeringen
med mer eller mindre hastiga steg skulle nödgas följa
honom på den väg, der han gick förut. Regeringen
framlade slutligen och dref äfven igenom en bill, som för
ögonblicket undanröjde några af de svåraste missförhållandena.
Hon lofvade äfven att sedermera fullständiga den genom

en lagstiftning, som på något sätt reglerade systemet för
sjöförsäkringar. Andra saker koramo dock emellan, och
frågan fick falla i glömska.

Regeringen syntes en tid benägen att i sakta mak
fortgå på de små inre reformernas väg. Hon lappade på
en bill för beredande af större trygghet åt arrendatorernas
rätt att njuta frukterna af de förbättringar, de genomfört.
Hon gjorde billen helt och hållet vilkorlig och derför helt
och hållet värdelös. Denna benägenhet, att göra alla
reformer vilkorliga skämde öfver hufvud många af hennes
inre reformplaner. Hon tycktes anse för ett mästerstycke af
politisk fyndighet att först framlägga en bill om undanrödjande
af någon orättvisa eller något annat missförhållande
samt derefter göra den vilkorlig och tillåta parterna att
genom kontrakt undandraga sig dess bestämmelser.
Inrikesstatssekreteraren Cross visade sig dock vara en mycket
duglig minister och framlade många värdefulla lagförslag,
bland dem en bill om arbetarbostäder, hvilken gaf de lokala
myndigheterna rätt att låta rifva hus, som voro odugliga
till bostäder för menniskor, och uppföra nybyggnader på
platsen der de stått. Regeringen försökte sig äfven i ett
och annat fall med reaktionära åtgärder. Hon återgaf
öfverhuset den domsrätt i vadmål, som varit så godt som
utdömd. Mycket obehag ådrog hon sig genom utfärdande af
ett cirkulär till befälhafvare på örlogsskepp rörande
upptagande af slafvar ombord på deras fartyg. Den grundsats
cirkuläret uppstälde var i sjelfva verket ett fullständigt,
erkännande af slafegarens rättigheter öfver en förrymd slaf.
En allmän förbittring utbröt i hela landet öfver detta
oerhörda kullkastande af Englands gamla ärofulla politik.
Cirkuläret återtogs, och ett nytt utfärdades i stället. Men
äfven detta visade sig otillfredsställande. Det var omöjligt
för regeringen att motstå den allmänna meningens påtryckning.
Några af hennes egna anhängare i underhuset afföllo
ifrån henne och yrkade, att den gamla grundsatsen måste
upprätthållas och att slafegaren ej skall kunna återtaga
en slaf, som tagit sin tillflykt under skyddet af Englands
nagga.

Under hela denna tid hade Gladstone hållit sig på
afstånd från det parlamentariska lifvet och egnat sig åt
polemiskt skriftställen. Han började en het tvist med kardinal
Manning, dr Newman och andra stora teologer, dervid han
dref den satsen, att oinskränkt hörsamhet mot den katolska
kyrkan numera är oförenlig med frihetens grundsatser,
och att läran om påfvens ofelbarhet öfverallt varit en
fiende till politisk frihet. Allvarliga politiker togo ej liten
anstöt öfver den ställning, som sålunda intogs af en
statsman, hvilken alldeles nyss förut varit premierminister. Man
drog häraf den slutsatsen, att Gladstone aldrig mer tänkte
taga någon ledande del i politiken. Hade han den
aflägsnaste tanke på att åter igen beträda det politiska fältet, sade
man, skulle han säkerligen aldrig på ett sådant sätt sårat
drottningens katolska undersåtar samt Europas alla katolska
suveräner och ministrar. Hans vänner skakade på hufvudet,
men hans fiender gnuggade händerna af belåtenhet.

Valet af en efterträdare åt Gladstone beredde först
någon svårighet. Två män stodo på hufvudets vägnar högt
öfver alla andra möjliga medtäflare: Bright och Lowe; men
det var väl kändt, att Brights helsa ej tillät honom att
åtaga sig så mödosamma pligter, och Lowe ansågs
allmänt sakna alla en ledares egenskaper. Sir William
Harcourt hade ännu ej tillräckligt anseende, och det samma
var äfven förhållandet med Goschen. Det verkliga valet
låg mellan Forster och lord Hartington. Forster visste
dock, att han stött nonkonformisterna ifrån sig genom sin
politik i skolfrågorna, och han drog sig tillbaka från en
ställning, som han ansåg ohållbar. Det var sålunda nästan
i följd af ett slags trötthet som man bestämde sig för lord
Hartington. Han visade sig dock långt bättre, än man
väntat. Han hade ett kraftigt sundt förstånd, ett öppet
och rättframt väsen samt hade genom oupphörlig öfning
utbildat sig till en god debattör. Det mod och det öppna
erkännande af sina egna brister, hvarmed han åtog sig det
ytterst svåra värfvet att intaga Gladstones plats i debatten
och korsa klinga med Disraeli, gjorde ett godt och behagligt
intryck i landet.

En förändring gjorde sig snart märkbar i regeringens
hela riktning. Det blef allt mer tydligt, att Disraeli ej
ansåg sig ha kommit till makten endast för att befatta sig
med prosaiska inre frågor. Hans håg låg helt och hållet
åt utrikespolitikens vidsträcktare och mer glänsande fält.
Den skarpa kontrasten mellan Disraelis och Gladstones
politiska skaplynne och böjelser inverkade ytterligare på
skilnaden mellan den nya regeringens och hennes företrädares
politik. Gladstone njöt ordentligt af arbete med
regeringsbestyren. Disraeli deremot hade hvarken sinne eller
fallenhet för styrelsens detaljer. Hans lust var att styra i stort.
Han hade sin fröjd i den politiska debatten: att hålla stora
tal var hans njutning. Men när han ej var upptagen af
detta sitt älsklingsarbete, gjorde han helst ingenting. Det
var derför naturligt, att Gladstones styrelse skulle vara en
styrelse af praktiskt arbete, att hon skulle framlägga
lagförslag om undanrödjande af invecklade missförhållanden,
och att hon särskildt skulle lägga sig vinn om att hålla
landets finanser i godt skick. Men sådana saker intresserade
ej Disraeli. Han älskade att frossa i yppiga fantasier
om rikets makt och storhet. Hans älsklingstanke var, att
England var en asiatisk makt, och han invaggade sig gerna
i den föreställningen, att han skötte ett stort orientaliskt
rikes affärer. Disraeli hade aldrig förr än nu haft tillfälle
att visa arten af sin egen statskonst. Han hade hittills
alltid endast varit vid styret, men ej vid makten. Nu hade
han för första gången en stark majoritet bakom sig. Han
kunde göra hvad han behagade. Han hade suveränens
oinskränkta förtroende, och hans parti var honom blindt
tillgifvet. Det började anse honom ofelbar. Äfven de, som
afskydde honom, fruktade honom alltjemt. Man trodde ej
mindre på hans makt derför, att man ej hade något
förtroende för hans politik. I underhuset hade han ej längre
någon rival att frukta i debatten. Gladstone hade dragit
sig tillbaka från den aktiva politiken, Brights helsa var ej
stark nog att tillåta honom ofta deltaga i debatterna, och
det fans ingen annan, som kunde anses för en Disraeli
vuxen motståndare. Den nye premierministern hade derför

fullkomligt fria händer. Han visade också snart, hvilken
statskonst var honom mest i smaken. I politiken som i
konsten bli mästarens svagheter alltid tydligast i hans
efterapares och beundrares arbeten. En framstående
medlem af Disraelis kabinett förklarade öppet, att sedan de
konservativa kommit till makten, det i sjelfva luften låg
någonting, som talade om stora och djerfva företag.
Elisabeths dagar skulle återkomma, hette det. England skulle
återtaga sin höga plats bland nationerna. Det skulle göra
sitt inflytande förnimbart öfver hela verlden, men i synnerhet
på den europeiska kontinenten. Europas kabinett och
kanslier skulle få erfara, att ingenting längre kunde ske utan
Englands samtycke. En energisk utrikespolitik skulle
invigas, en nya era börja.

Den första yttringen af den nya utrikespolitiken var
måhända inköpet af den egyptiske khedivens aktier i
Suez-kanalen. Khediven var egare till nära hälften af de
400,000 ursprungliga aktierna i kanalen, och khediven
fortgick med hvar dag allt hastigare på vägen till sin ruin.
Han var så godt som bankruttmessig. Hans 176,000 aktier
kommo ut i marknaden, och den 25 november 1875
öfverraskades verlden af underrättelsen, att engelska regeringen
gjort sig till börsspekulant och köpt dem för fyra millioner
pund sterling. Idén var ej regeringens egen. Utgifvaren
af en aftontidning i London, mr Frederick Greenwood, var
den man, i hvars hufvud den först upprunnit. Han
meddelade den åt premierministern. Disraeli fann behag i
planen, och aktierna uppköptes genast för engelska
regeringens räkning. Sällan har i vår tid någon regeringsåtgärd
mottagits med ett så allmänt bifall. Londontidningarna
utbröto i en korus af beundran. Londonklubbarna voro
förtjusta. Luften återskallade af loford öfver det mod
och den energi, ministären utvecklat. Om här och der
en svag röst höjdes för att antyda, att köpet var ett
dåraktigt företag, att det var onyttigt och ej öfverensstämmande
med regeringens värdighet, dränktes genast denna
lågsinnade föreställning i ett anskri af förnärmad
patriotism.

Åtgärden har historisk betydelse som det första i en
följd af schackdrag i regeringens utrikespolitik, hvilka alla
hade arten af en öfverraskning för parlamentet och landet.
Det är sannolikt, att Disraeli hoppades göra sin regering
populär genom att allt emellanåt skänka allmänheten den
upplifvande njutningen af en ny sensation. Allmänheten
hade obestridligen något tröttnat på det lugn och välstånd,
hon så länge njutit. Hon tyckte om att höra, att hennes
regering gjorde någonting. Disraeli underhöll och eggade
denna allmänhetens smak; han var lejonet för dagen.
Regeringen sökte upprätta en sydafrikansk konfederation och
skickade ut Froude, den romantiske historieskrifvaren, som
representant för sin politik. Hon vidtog några ändringar
i förhållandet mellan det indiska departementet här hemma
och vice konungen i Calcutta, hvilka gåfvo statssekreteraren
för Indien långt större makt, än han förut haft. En
omedelbar följd häraf var, att lord Northbrook, en duglig och
försigtig man, nedlade sitt embete, innan tiden för hans
förvaltning ännu gått till ända. Disraeli gaf landet en
annan liten öfverraskning. Han utnämde lord Lytton till
vice konung af Indien efter lord Northbrook. Lord Lytton
hade förut hufvudsakligen gjort sig känd som författare till
smånätta och något slippriga poem samt en eller ett par
anspråksfulla, men klena romaner. Verlden blef ej så litet
öfverraskad att se en sådan man utnämd till en post, hvilken
tagit i anspråk hela den öfverlägsna förmågan hos män
sådana som Dalhousie, Canning och Elgin. Men man var
i allmänhet benägen att tro, det Disraeli visste, att lord
Lytton var i besittning af herskargåfvor, som de utanför
stående ej kunnat upptäcka hos honom. Utnämningen var
dessutom egnad att slå an på en mängd personer, som funno
det vackert och vänligt af Disraeli att sålunda upphöja
sonen till sin gamle vän och vapenbroder. I hela England
mottogs utnämningen med välvilja och en uppriktig önskan,
att den måtte visa sig gjord i en lycklig stund.

En annan liten sensation väcktes genom uppfinningen
af en ny titel åt drottningen. I början af 1876 års session
tillkännagaf Disraeli, att drottningen skulle kallas

»kejsarinna af Indien». Detta öfverflödiga och pråliga tillägg
till de engelska suveränernas gamla enkla titel väckte ett
starkt missnöje. Den bildade smaken i landet reste sig
mot denna narraktiga nyhet. I underhuset föreföllo några
debatter öfver frågan, hvilka genom sin liflighet och kraft
erinrade om de tider, då det liberala partiet var vid fullt
mod och full styrka. Lowe talade emot den nya titeln
med en sarkastisk bitterhet, som påminde åhörarne om hans
namnkunniga opposition mot 1866 års reformbill. Joseph
Cowen, ledamot för Newcastle, som suttit i parlamentet i
nere sessioner utan att göra sig bemärkt, uppträdde nu
plötsligt i debatten med ett tal, som med ens tillvann honom
namn af talare och ordentligt elektriserade huset. Till
stöd för sitt förslag uppläste Disraeli ett bref från en
skolflicka, hvilken fäst hans uppmärksamhet på, att i »Guys
geografi» drottningen redan kallades kejsarinna af Indien.
Detta argumentationssätt bidrog ej mycket att öka debattens
värdighet. Lowe talade med rättvist förakt om
premierministerns sätt att införa »barnkammarpjoller» i en
allvarsam debatt och frågade, om det var Disraelis mening, att
huset skulle taga en lika lumpen uppfattning af frågan som
han sjelf. Regeringen genomdref naturligtvis sin önskan,
men hon gaf dock så till vida efter för den allmänna
meningen, att hon i billen upptog en bestämmelse, att
kejsarinnetiteln ej skulle få begagnas i det förenade konungariket.
Det var visserligen en allmän önskan, att titeln ej skulle
få användas på något annat ställe än i Indien, och de flesta
af oppositionens medlemmar hade fått det intrycket, att
regeringen lofvat det; men den enda inskränkning, som
verkligen upptogs i den nya lagen, afsåg endast den nya
titelns användande här hemma i moderlandet.

Det olyckliga ämnet gaf anledning till en ny och
temligen obehaglig tvist. I ett tal, som Lowe höll på ett
offentligt möte i East Retford, fälde han det olyckliga
yttrandet, att drottningen sökt förmå två föregående
ministrar att gifva henne denna nya titel, men ej lyckats.
Det visade sig, att Lowes påstående saknade all grund.
Drottningen hade aldrig gjort något sådant försök. Disraeli

hade nu sin fiende helt och hållet i sitt våld. Frågan blef
tillfälligtvis ånyo upptagen i underhuset den 2 maj 1876,
och Disraeli försummade ej att begagna sig af tillfället.
Han utfor i de skarpaste ordalag mot Lowe, staplade upp
en hel hög af negativa bevis för att ådagalägga, att hans
påstående omöjligt kunde vara sant, och krossade honom
slutligen med tillkännagifvandet, att han hade drottningens
eget bemyndigande att förklara hela uppgiften falsk. Lowe
satt som tillintetgjord, medan Disraeli med tordönsstämma
lät slag på slag falla ned öfver honom. Han sade
ingenting denna afton, men följande torsdag gjorde han en
ursäkt, som säkerligen ej saknade vare sig fullständighet eller
ödmjukhet. Titeln, som gifvit anledning till så mycket
tvistande, har sedan dess ej blifvit mer populär. Landet
glömde snart hela saken. Allvarsammare frågor skulle snart
tilldraga sig allmänhetens uppmärksamhet.

När Disraeli under debatterna om den nya titeln ansattes
med uppmaningar att gifva några verkliga skäl för
förändringen, anmärktes det, att han i sitt svar lät undfalla
sig mer eller mindre dunkla anspelningar på nödvändigheten
att häfda den engelska suveränens ställning som
herskare öfver hela det indiska riket. Disraeli hade med
flit anslagit en sträng, som han visste skulle återljuda i
hela landet. Den nödvändighet, på hvilken han anspelade,
var nödvändigheten att plantera Englands flagga på
citadellet af Englands asiatiska välde som en varning till den
fiende, engelska folket trodde sig ha skäl att frukta.
Disraeli hade frambesvurit hvad som blifvit kalladt det ryska
spöket. En stor kris stod nu åter för dörren. Under hela
den tid, som förflutit sedan Krimkriget, hade Turkiet gjort
sitt bästa att kasta bort alla tillfällen till sin politiska och
sociala pånyttfödelse. Resningar hade förefallit på Kreta,
i Herzegovina samt i andra af Turkiets vanstyrda provinser,
och de hade ständigt, när Portens krafter tilläto, blifvit
qväfda med barbarisk stränghet. Ryssland höll emellertid
på att återintaga den ställning, det före Krimkriget
innehaft. Det hade på senaste tiden gjort hastiga framsteg i
Centralasien. Platser, som en gång troddes vara trygga

för dess angrepp, föllo den ena efter den andra i dess händer.
Dess mål ena dagen blef dess utgångspunkt den andra. I
början af juli 1875 erhöll lord Derby underrättelse om
utbrott af oroligheter i Herzegovina och någonting snarlikt
en organiserad resning i Bosnien. De provinser med en
till ras och religion blandad befolkning, som lyda under
Turkiets välde, ha alltid varit källan till dess svaghet. Odet
har gifvit den odugligaste och eländigaste af alla verldens
regeringar uppdraget att styra en stor mångfald af
nationaliteter och trosbekännelser, som knappast ha någonting
annat gemensamt än hatet till det turkiska väldet. Slaven
fruktar och afskyr greken, greken föraktar slaven.
Albaniern hatar både slaven och greken. Den muhamedanske
albaniern afskyr den katolske albaniern. Slaverna dragas
till Ryssland af frändskap i nationalitet och religion. Men
just detta förhållande, som i ett hänseende utgör deras
politiska styrka, alstrar å andra sidan en viss svaghet,
emedan det gör dem farligare för grekerna och tyskarne.
hvilka i dem frukta blifvande fiender. Krimkrigets verk
hade småningom, fallit sönder. Serbien var en sjelfständig
stat i verkligheten, om ej till namnet. Donau-provinserna,
som skulle styrts af särskilda herskare, förenade sig först
under en gemensam regent och derefter till ett enda rike
samt blef slutligen den suveräna staten Rumania under
den preussiske prinsen Karl af Hohenzollern. Sålunda blef
det enhetsverk, som flertalet af de europeiska makterna på
Pariskongressen sökt hindra, trots dem lyckligt genomfördt.

Försöken att hålla Bosnien och Herzegovina qvar under
sultanens välde misslyckades helt och hållet. Den resning,
som nu utbröt i Herzegovina, grep hastigt omkring sig.
De turkiska statsmännen påstodo, att resningen erhöll
understöd icke blott från Ryssland, utan äfven från Österrikes
undersåtar, ej mindre än från Serbien och Montenegro.
Porten vände sig till engelska regeringen med anhållan,
att hon måtte använda sitt inflytande på Österrike för att
hindra, det insurgenterna erhölle hjelp från det österrikiska
området. Dylika framställningar gjordes äfven till Serbien
och Montenegro. Lord Derbys handlingssätt vid detta 
tillfälle synes varit obeslutsamt och svagt. Han tyckes ej ha
insett krisens betydenhet och öfverhängande art och väckte
ett starkt missnöje i landet genom sina råd till Porten, att
det bästa han kunde göra vore att så fort som möjligt
qväfva resningen och ej låta den svälla ut till dimensionerna
af en europeisk fråga.

Resningen utbredde sig emellertid alltjemt, och
slutligen funno några af de vestra makterna, att tiden
fölen europeisk intervention kommit. Grefve Andrassy, den
österrikiske utrikesministern, uppsatte en till Porten stäld
not, der Österrike, Tyskland och Ryssland, efter en erinran
att de af Porten gifna reformlöftena ej blifvit uppfylda,
förklarade, att någon gemensam åtgärd af de europeiska
makterna vore nödvändig för att förmå Turkiet att uppfylla
de många löften, det gifvit och brutit. Noten, som var
daterad den 30 december 1875, meddelades de makter, som
undertecknat Parisfördraget. Frankrike och Italien
förklarade sig genast villiga att ansluta sig dertill, men
England tvekade. Lord Derby höll sig i sjelfva verket så länge
på afstånd, att det var först sedan Porten sjelfbedt engelska
regeringen ansluta sig till noten som han omsider samtyckte.
Med eller utan skäl hade statsmännen i Konstantinopel fått
i sina hufvuden, att England var deras blindt tillgifne vän,
som af sina egna intressen manades att skydda dem mot
alla motståndare. I stället för att i Englands anslutning
till Andrassy-noten se en tillökning i det tryck, hvarigenom
makterna sökte förmå dem att uppfylla sina förbindelser,
tyckas de uppfattat den som endast gjord för att i hemlighet
hjelpa dem undandraga sig dessa samma förbindelser.

Lord Derby anslöt sig till Andrassy-noten. Den
tillstäldes Porten, och den turkiska regeringen lofvade
ofördröjligen verkställa de der antydda åtgärderna, men det
var också allt hvad hon gjorde. Efter några veckor blef
det fullkomligt klart, att hon ej blott gjort ingenting, utan
ej heller någonsin ämnat göra någonting. Ryssland
föreslog derför, att de tre kejserliga utrikesministrarne skulle
sammanträda i Berlin och öfverlägga om de åtgärder, som
vore att vidtaga för att gifva Andrassy-noten kraft. Ett

aktstycke, kalladt Berlin-memorandum, uppsattes, der de
tre makterna föreslogo vissa åtgärder för att tvinga Turkiet
att uppfylla sina brutna löften. Det antyddes, att om
Turkiet ej ville foga sig efter dessa fordringar, vapenmakt
skulle användas för att tvinga det dertill. Men å andra
sidan är det klart, att ett sådant hot skulle ensamt varit
tillräckligt för vinnande af det afsedda syftet. Det är
otänkbart, att Turkiet skulle gjort det minsta försök att sätta
sig emot ett gemensamt uppträdande af England, Frankrike,
Österrike, Tyskland, Ryssland och Italien.

Olyckligtvis vägrade dock lord Derby och engelska
regeringen ansluta sig till Berlin-memorandum. Englands
vägran gjorde hela förslaget om intet. Förklaringen blef
aldrig öfverlemnad till Porten. För en tid var det slut
på all samverkan mellan de europeiska makterna. Från
detta ögonblick visste hvar och en i vestra Europa, att ett
krig i Orienten var oundvikligt. En hel följd af uppskakande
händelser höll den allmänna uppmärksamheten i
spänning. Ett utbrott af muhamedansk fanatism egde rum
i Saloniki, dervid de franska och tyska konsulerna blefvo
mördade. En revolutionär demonstration föreföll i
Konstantinopel, och sultanen blef afsatt. Den eländige Abdul
Aziz tog lifvet af sig eller blef mördad några dagar
derefter. Det var samme sultan, som i England mottagits
med så mycken officiel ståt och så entusiatiska ovationer.
Hans brorson Murad blef sultan i hans ställe. Murad
regerade endast i tre månader, då han störtades och hans bror
Hamid uppsattes i hans ställe. Plötsligt drogs nu engelska
allmänhetens uppmärksamhet till ännu förfärligare
tilldragelser än palatsrevolutioner i Konstantinopel. En resning
hade utbrutit i Bulgarien, och turkiska regeringen skickade
stora skaror bashi-bozouks och andra irreguliera trupper för
att krossa den. De nöjde sig dock ej med att qväfva
resningen. Undertryckandet förvandlades snart till massaker.
Rykten började framtränga till Konstantinopel om
ohyggliga mord i massa på bulgariska qvinnor och barn. Daily
News' korrespondent i Konstantinopel anstälde

undersökning på stället och fann ryktena endast allt för sanna.
Några dagar derefter framlades inför engelska allmänheten
berättelser om de dåd, som allt sedan varit kända under
benämningen »de bulgariska grymheterna».

Disraeli behandlade först dessa förfärliga berättelser
med en likgiltighet, som gjorde ett obehagligt intryck på
nästan alla hans åhörare. Det var tydligt, att han ej trodde
dem eller fäste någon vigt vid dem. Han gjorde sig ej den
minsta möda att undersöka de bevis, på hvilka de stödde sig.
Han trodde sig derför berättigad att behandla dem som
blotta amsagor. Disraeli hade alltid förmågan att tro eller
icke tro, hvad han behagade. Men saken visade sig vara
allt för allvarsam för en sådan behandling. Den engelske
konsuln Baring, som enkom skickats ut till Bulgarien för
att anställa undersökningar och ansågs för en vän till
Turkiet, inberättade, att ej mindre än 12,000 personer blifvit
dödade i provinsen Filippopel. Turkarnes försvarare
påstodo, att de enda dödade vore de som fallit i öppen strid,
insurgenter på ena sidan och turkiska soldater på den andra.
Men Baring liksom Daily News' korrespondent MacGahan
såg hela massor lik af qvinnor och barn uppstaplade i
högar på ställen, der inga lik af fallna krigare kunde ses.
Qvinnorna och barnen hade blifvit massakrerade. Det är
möjligt, att turkiska regeringen först ej kände till de
ogerningar, som begåtts af hennes soldater; men visst är, att
hon, sedan hennes uppmärksamhet blifvit fäst på saken,
gaf nya utmärkelser åt de förnämsta föröfvarne af de brott,
som upprörde hela Europa.

Bright kallade träffande den agitation, som nu följde,
en uppresning af engelska folket. Först var det en
uppresning utan ledare. Snart erhöll den dock en anförare
af oförliknelig kraft och makt. Gladstone framträdde nu
ur den halfva tillbakadragenhet, hvari han hittills lefvat.
Han kastade sig midt in i agitationen mot Turkiet med
en ynglings passionerade kraft. Han höll tal i och
utanför underhuset, han bevistade massmöten under bar himmel,
han utgaf flygskrifter, han skref bref, han väckte motioner
i parlamentet, han brännmärkte Turkiets brott och den

politik, som ville understödja Turkiet, med en vältalighet,
som en tid bortåt satte hela England i lågor. Efter en
liten tid inträdde dock en viss reaktion mot denna
upphetsade stämning. Landet kunde ej länge förblifva i denna
glödhetta af förbittring. Disraeli och hans anhängare
förstodo också att med stor skicklighet och framgång anslå
denna starka, djupt rotade känsla hos den nyaste tidens
engelsman, hans misstroende till Ryssland och fruktan för
dess planer. Gladstone hade i sin broschyr, »De bulgariska
grymheterna och den österländska frågan» sökt visa, att
det enda sättet att skaffa Turkiets kristna provinser en god
styrelse vore att jaga bort de turkiska embetsmännen »med
pick och pack» (bag and baggage). Nu höjdes ett anskri,
att han fordrat turkarnes utdrifvande från Europa, och att
i samma ögonblick turkarne lemnade Konstantinopel,
ryssarne måste tåga in der. Ingenting kunde gerna varit bättre
egnadt att framkalla oro och reaktion. En plötslig och
stark omkastning i allmänna tänkesättet till fördel för
regeringen egde nu rum. Gladstone ansågs på fullt allvar af
millioner engelsmän som Rysslands vän och verktyg, Disraeli
deremot som försvarare af Englands ära och fiende till
Englands fiende.

Disraeli? Men det fans nu ej mer någon Disraeli.
Den 11 augusti 1876 var en vigtig dag i Englands
parlamentariska historia. Disraeli höll då sitt sista tal i
underhuset. Han försvarade regeringens politik som en
rikspolitik, hvars syfte var att upprätthålla Englands välde.
Underhuset anade föga, att detta tal var det sista, det
skulle höra från honom. Hemligheten bevarades väl. Den
meddelades denna afton endast tidningarna. Följande morgon
visste hela England, att Benjamin Disraeli blifvit earl of
Beaconsfield. Ingen hade någonting emot, att om Disraeli
ville ha ett earlskap, han skulle få det. Hans offentliga
bana kunde med skäl göra anspråk på hvarje belöning af
detta slag, som hans suverän kunde gifva. Om han sträfvat
och kämpat för hedersbevisningar af denna art, var det
endast rättvist, att han skulle få priset. Men kommande
just nu, föreföll tillkännagifvandet om hans upphöjelse till

peersvärdigheten som en utmaning kastad midt i ansigtet
på dem, som ville anfalla hans politik. De anfall, som
gjordes på mr Disraeli, skulle besvaras af lord
Beaconsfield. Hans fiender hade blifvit hans fotapall.


<chapter name="ELFTE KAPITLET.
Kongressen i Berlin.">
ELFTE KAPITLET.

Kongressen i Berlin.

Lord Beaconsfield begaf sig ned till det grefskap, han
så länge representerat, och höll ett afskedstal i Aylesbury.
Talet var i många hänseenden värdigt tillfället.
Olyckligtvis gick lord Beaconsfield snart öfver till ett häftigt
anfall på sina politiska motståndare. Striden mellan
Beaconsfield och Gladstone, redan förut tillräckligt bitter, blef
det nu i ännu högre grad. Den politik, båda representerade,
kan angifvas med några få ord. Lord Beaconsfield ville
till hvad pris som helst upprätthålla Turkiet som en barriér
mot Ryssland. Gladstone deremot ville, att England skulle
frånsäga sig allt ansvar för Turkiet, följderna måtte bli
hvilka som helst.

Hvad man väntat, inträffade snart. I slutet af juni
1876 förklarade Serbien och Montenegro Turkiet krig.
Serbiens kamp var kort. I början af september var den
slut? och Serbien låg vid Turkiets fötter. Montenegros
härdiga bergsbor höllo öfverallt käckt stånd mot turkarne,
men på krigets utgång kunde de ej utöfva något verkligt
inflytande. Ryssland intervenerade och yrkade på ett
vapenstillestånd, och Turkiet gaf efter. Emellertid blef
allmänna tänkesättet i England på båda sidorna allt
bestämdare. Gladstones anhängare höllo öfverallt i landet
offentliga möten, der engelska regeringen på det eftertryckligaste
uppmanades att vidtaga kraftiga åtgärder mot Turkiet. Å
andra sidan kan det ej betvinas, att den allmänna misstron
till Rysslands planer började bli starkare och vaksammare
än någonsin. Lord Derby sade i en not kejsar Alexander

helt öppet hvad man i England tänkte eller befarade, och
kejsaren gaf i sitt svar den heligaste försäkran, att han ej
hade den minsta afsigt att besätta Konstantinopel och att,
om han af händelserna tvunges att besätta någon del af
Bulgarien, det endast skulle bli för en tid och tills de
kristnes säkerhet blifvit tryggad. Lord Derby föreslog
nu, att en konferens af de europeiska makterna skulle
hållas i Konstantinopel för att öfverenskomma om något
sätt att på en gång skaffa en bättre styrelse åt Turkiets
särskilda provinser och befolkningar och tillika sörja för
upprätthållande af det osmaniska rikets sjelfständighet och
integritet. Förslaget antogs af alla de stora makterna, och
den 8 november 1876 tillkännagafs det, att lord Salisbury
och sir Henry Elliott, den engelske ambassadören i
Konstantinopel, skulle representera England på konferensen.

Lord Beaconsfield var tydligen fast besluten att återvinna
den popularitet, som blifvit i någon mån försvagad
genom hans olyckliga sätt att behandla de bulgariska
massakrerna. Hans plan var nu att djerft gå Ryssland inpå
lifvet. Han talade stundom om denna makt som en fiende,
hvilken redan förklarat England krig. Utsigterna till en
fredlig biläggning af den europeiska tvisten blefvo allt
mörkare. Lord Beaconsfield tycktes hålla krigshundarna
vid halsbandet och endast vänta på ett lägligt tillfälle för
att släppa lös dem. Det var allmänt bekant, att några af
hans kolleger, i främsta rummet lord Derby och lord
Carnarvon, voro emot all tanke på ett krig och för Turkiets
kristna provinser hyste nästan lika starka sympatier som
Gladstone sjelf. Men alla lugna iakttagare skakade tvinande
på hufvudet, när de tillfrågades, om det vore sannolikt, att
lord Derby eller lord Carnarvon eller båda i förening skulle
kunna bjuda lord Beaconsfield spetsen.

Konferensen i Konstantinopel förmådde ingenting
uträtta. De turkiska statsmännen sökte först ställa de
vesterländska diplomaterna till freds med tillkännagifvandet, att
sultanen gifvit Turkiet en författning, och att ett turkiskt
parlament skulle inrättas, der representanter för alla rikets
särskilda delar skulle kunna föra sina provinsers talan. Ett

turkiskt parlament blef verkligen äfven sammankalladt. De
vesterländska statsmännen kunde naturligtvis ej ställas till
freds med ett dylikt tillkännagifvande. De visste mer än
väl, hvad ett turkiskt parlament måste betyda. Det är
nästan öfverflödigt att säga, att det turkiska parlamentet
befaldes gå sin väg, så snart försöket att föra de europeiska
makterna bakom ljuset misslyckats. Turkiet hade tydligen
fått i sitt hufvud, att engelska regeringen skulle i sista
ögonblicket ställa sig på dess sida och ej tillåta några
kraftåtgärder emot det. Porten vägrade gifva efter, och
konferensen åtskildes utan att ha kunnat åstadkomma
någonting. Sedan nya bemedlingsförsök gjorts, men alla
misslyckats, förklarade Ryssland slutligen den 24 april 1877
Turkiet krig, och den 27 juni gick en rysk armé öfver
Donau och ryckte mot Balkan, mötande jemförelsevis litet
motstånd, medan på samma gång en annan rysk styrka
inbröt i Mindre Asien.

För en tid såg det ut, som ryssarne skulle nedslå allt
motstånd. Men de hade begått det stora misstaget att
helt och hållet underskatta sin fiende. Deras förberedelser
voro allt för hastigt och illa gjorda. Turkarne vände sig
plötsligt emot dem och kämpade med nästan förtvinad
tapperhet. En af deras befälhafvare, Osman pascha, kastade
upp försvarsverk vid Plevna i Bulgarien, en punkt som
ryssarne försummat bemäktiga sig, satte sig der fast och
slog ryssarne med stor manspillan gång på gång tillbaka.
För en tid syntes framgången helt och hållet vara på
turkarnes sida, och i England voro många öfvertygade, att
det ryska företaget redan fullständigt misslyckats, och att
för czarens arméer ingenting annat återstod än att anträda
ett nesligt återtåg. Under ledning af general Todleben,
den store krigaren hvars glänsande försvar af Sebastopol
utgjort Krimkrigets enda stora militäriska bragd, vände sig
dock snart krigslyckan. Kars togs med storm den 18
november, och Plevna gaf sig den 10 december 1877. I
början af 1878 voro turkarne fullkomligt slagna. Vägen
till Konstantinopel var öppen. Innan engelska allmänheten
ännu haft tid att hemta andan och göra sig reda för hvad

som föregick, stodo Rysslands segrande armeer så godt
som i sigte af Stambuls minareter.

Emellertid hade engelska regeringen fattat vigtiga
beslut. I de första dagarna af 1878 blef sir Henry Elliott,
som varit ambassadör i Konstantinopel, förflyttad till Wien,
och Layard, hittills vår minister i Madrid, skickades i hans
ställe till den turkiska hufvudstaden. Layard var känd
för att hysa en stark tro på Turkiets lifskraft och i några
hänseenden vara mer turk än turkarne sjelfva. Men han
var en man med utomordentlig energi, med hvad man
nästan skulle kunna kalla en stormande energi. Den
osmaniska regeringen måste i hans utnämning se ett nytt
och ännu starkare bevis på, att engelska regeringen var
fast besluten att hjelpa Turkiet, men hon borde deruti
äfven sett ett bevis, att engelska regeringen beslutit
använda något tryck för att bringa henne till förnuft.
Olyckligtvis uppfattade sultanens regering Layards utnämning
endast i den förra meningen och ej i den senare.

Parlamentet inkallades minst fjorton dagar före den
tid, som under de senare åren varit vanlig. Trontalet
tillkännagaf, att hennes majestät ej kunde dölja för sig, att
om fiendtligheterna mellan Ryssland och Turkiet olyckligtvis
skulle förlängas, »någon oväntad tilldragelse kan ålägga
mig att vidtaga försigtighetsåtgärder.» Dessa ord läto
olycksbådande för dem, som önskade fredens bevarande, och
höjde krigspartiets mod. Ty det fans redan ett mycket
talrikt och mycket högröstadt krigsparti. Det var i
synnerhet starkt i London och omfattade en del liberala liksom
nästan alla tories. Det var populärt i Londons »music-halls»
och på dess andra offentliga ställen. Männen af
aktionspartiet fingo ett öknamn. En källar-poet hade författat
en visa, som hvar enda afton sjöngs på ett af dessa
allmänna ställen under stormande applåder från ifriga och
upphetsade patrioter. Omqvädet i denna krigssång lydde:
Och måste vi slåss, vid Jingo, låt gå!
Vi ha skepp, vi ha män, vi ha pengar också.
Någon, hvars pulsar detta utbrott af nationalstolthet ej
förmådde sätta i lifligare rörelse, kallade dess

entusiastiska beundrare »jingoer». Ordet, först användt som ett
spenamn, antogs snart af ridderliga jingoer som ett hedersnamn.

Regeringen gaf Medelhafsflottan order att passera
Dardanellerna och gå upp till Konstantinopel.
Skattkammarkanslern tillkännagaf, att han tänkte begära ett
tilläggsanslag af sex millioner till armén och flottan. Nu begärde
koloniministern, lord Carnarvon, genast sitt afsked. Han
hade redan förut velat utgå ur ministeren, men lord
Beaconsfleld hade öfvertalat honom att stanna. Han ogillade nu
så bestämdt flottans sändande till Konstantinopel och
propositionen om ett tilläggsanslag, att han ej längre ville
uppskjuta sin afgång. Lord Derby ville äfven nedlägga sin
post och ingaf verkligen sitt afsked, men förmåddes att
återtaga det. Flottan beordrades emellertid tillbaka från
Dardanellerna till Besikabugten. Hon hade redan hunnit
till öppningen af sundet, då hon återkallades. Den liberala
oppositionen i underhuset protesterade oupphörligt mot
regeringens krigiska mått och steg, men utan synnerlig
verkan. Medan hela denna agitation inom och utom
parlamentet pågick, kom underrättelsen, att turkarne, som nu
helt och hållet förlorat modet, tvungits att i Adrianopel
underteckna ett stillestånd samt en öfverenskommelse om
fredsbas. Hack i häl efter denna underrättelse kom ett
rykte, att ryssarne, trots stilleståndet, småningom närmade
sig Konstantinopel i syfte att besätta det. Ett anskri af
oro och förtrytelse höjdes i London. Hade ropet på gatorna
i detta ögonblick varit Englands röst, skulle ingenting
kunnat hindra en krigsförklaring mot Ryssland. Lyckligtvis
visade sig dock ryktet ogrundadt. Men flottan fick nu
bestämda order att passera Dardanellerna, och hon kastade
ankar i sigte af Konstantinopel. Ryssland förklarade
visserligen först, att sedan engelska flottan passerat sundet,
ryska trupper hade rätt att besätta staden. Men lord
Derby visade en fast hållning, och man lyckades träffa en
öfverenskommelse, att engelska trupper ej skulle landsättas
och ryssarne ej framrycka. Ryssland var ännu benäget att
underhandla.

Det var sannolikt ej Rysslands afsigt att åtaga sig det
fruktansvärda ansvaret för en ockupation af Konstantinopel.
Det hade afslutit ett fördrag med Turkiet, det namnkunniga
San-Stefano-fördraget, som gjorde de kristna provinsernas
befolkning nästan helt och hållet oberoende af Turkiet
och skulle skapa en ny stor bulgarisk stat med hamn vid
Egeiska hafvet. Engelska regeringen vägrade erkänna
detta fördrag. Ryssland erbjöd sig att framlägga fördraget
för en kongress till genomläsning, om vi så få uttrycka
oss, men förklarade tillika, att då det endast rörde Turkiet
och Ryssland, ingen annan makt egde inblanda sig i
saken. Detta var tydligen en ohållbar ställning. Det
låter ej tänka sig, att så länge den europeiska politiken
ledes efter dess nuvarande grundsatser, de stora makterna
i vestra Europa skulle tillåta Ryssland att påtvinga
Turkiet hvilka vilkor det behagade. Turkiet hade också hela
tiden klagat, att det blifvit tvunget att underteckna
fördraget. Regeringen beslöt nu inkalla reserverna, beordra
en afdelning indiska trupper till Europa, besätta Cypern
samt göra en väpnad landstigning på syriska kusten. Alla
dessa beslut blefvo dock först en tid efteråt bekanta. Man
var emellertid allmänt förvissad, att någonting vigtigt
förestod, och allmänhetens förväntan var stegrad till det högsta.
Den 18 mars 1878 tillkännagaf lord Derby sin afgång ur
ministeren. Åtgärder, sade han, hade blifvit beslutna, som
han ej kunde gilla, men redogjorde ej för hvilka de af
honom ogillade åtgärderna voro. Lord Beaconsfield yttrade
efter lord Derbys tillkännagifvande några ord, vitnande om
finkänsla och god takt. Han hade hoppats, sade han, att
lord Derby snart skulle intaga den plats, han sjelf nu
innehade, och talade några varma ord om deras långvariga
vänskap. Fredspartiets sista hopp syntes ha försvunnit,
när lord Derby utgick ur regeringen.

Lord Salisbury blef nu utrikesminister. Han efterträddes
i indiska departementet af Gathorne Hardy, numera
lord Cranbrook, medan öfverste Stanley, lord Derbys bror,
blef krigsminister efter lord Cranbrook. Sir Michael
Hicks-Beach hade redan vid lord Carnarvons afgång blifvit

statssekreterare för kolonierna. Posten som förste sekreterare
för Irland gafs åt James Lowther. Lord Salisbury
utfärdade ett cirkulär, deri han förklarade, att England
omöjligt skulle kunna deltaga i en kongress, som ej hade
full frihet att revidera alla bestämmelserna i
San-Stefanofördraget. Parlamentet tog sig nu påskferier, och redan
dagen derpå erhöll indiska regeringen order att skicka
vissa af sina regementen till Malta. Detta steg var en
fullkomlig öfverraskning för landet. Det gaf anledning
till en mycket allvarsam tvist i båda parlamentshusen
rörande en vigtig konstitutionel fråga. Oppositionen påstod,
att den konstitutionella grundsats, som öfverlemnade åt
parlamentet att bestämma antalet af de soldater, kronan
egde underhålla i England, förvandlades till ett tomt
blandverk, om premierministern kunde när som helst, utan att
ens rådfråga parlamentet, draga hur stora förstärkningar
han behagade från Indiens nästan obegränsade resurser.
Men den majoritet, som understödde lord Beaconsfield,
var ej synnerligt benägen att fråga efter skäl och bevis.
Den var fullt beredd att godkänna hvarje steg, lord
Beaconsfield kunde finna lämpligt att taga.

Furst Bismarck hade ofta under dessa händelser visat
en benägenhet att uppträda i den nya rollen af fredsmäklare.
Han trädde nu åter emellan och utfärdade inbjudning till
en kongress, som skulle hållas i Berlin för att taga under
ompröfning San-Stefano-fördragets alla bestämmelser. Efter
något dröjsmål och diplomatiskt tvistande antog Ryssland
slutligen inbjudningen på de föreslagna vilkoren, och det
beslöts, att en kongress skulle sammanträda i Berlin den
13 nästkommande juni. Till stor allmän öfverraskning
tillkännagaf lord Beaconsfield, att han sjelf, åtföljd af lord
Salisbury, ville representera England och leda underhandlingarna
i Berlin. Hans beslut saknade, så vidt vi känna,
alla prejudikat. Aldrig förut hade en engelsk
premierminister lemnat landet, medan parlamentet ännu var
samladt, för att representera landet i en utländsk hufvudstad.
Den roll han åtagit sig att spela tilltalade i hög grad lord
Beaconsfields smak för det pittoreska och teatraliska. Hans

statsresa till Berlin var ett slags triumftåg. I hvar enda stor
stad, nästan vid hvar enda jernvägsstation han passerade,
strömmade stora folkmassor till, lockade dels af beundran,
dels af nyfikenhet att få se den engelske statsman, hvars
sällsamma och vexlande bana så länge väckt Europas förundran.
Furst Bismarck, som presiderade vid kongressen, säges ha
afvikit från det vanliga bruket i diplomatiska församlingar
och öppnat förhandlingarna med ett tal på engelska språket.
Begagnandet af vårt språk vid detta tillfälle uppfattades
som en vänlig och något nedlåtande uppmärksamhet mot
den engelske premierministern, hvars bekantskap med
franska språket troddes under de senare åren något legat af sig.
Kongressen upptog till behandling alla eller nästan alla de
frågor, hvartill det senaste kriget gifvit anledning.
Grekland fordrade att bli hördt och fick efter några svårigheter
tillstånd att föra sin talan på kongressen.

Berlin-fördraget erkände Rumanias, Serbiens och Montenegros
fullständiga oberoende, dock med vissa vilkor för
tryggande af de olika religiösa bekännelsernas likställighet.
Montenegro gaf det en hamn och ett litet dertill hörande
område. Härmed hade Svarta bergens söner vunnit ett
länge och ifrigt eftersträfvadt mål, och de hade nu fritt
tillträde till hafvet. Fördraget skapade norr om Balkan
en bulgarisk stat, om också ett långt mindre Bulgarien än
det, hvars gränser uppdragits i San Stefano. Bulgarien
skulle bli en till sultanen skattskyldig stat, hvilken erkände
honom som sin suverän, men i andra hänseenden var
fullkomligt sjelfständig. Det skulle styras af en furste, vald
af befolkningen med stormakternas bifall och sultanens
stadfästelse. Ingen medlem af någon regerande dynasti i
de stora europeiska staterna skulle dock kunna väljas
till furste af Bulgarien. Söder om Balkan skapade
fördraget en annan stat af helt olika slag under namnet
Östrumilien. Denna stat skulle stanna under sultanens
omedelbara politiska och militära myndighet, men i afseende på
sin inre styrelse erhålla ett slags »administrativ autonomi»,
såsom den diplomatiska frasen då lydde. Östrumilien skulle
styras af en kristen guvernör, och det stadgades tillika, att

sultanen till garnisonstrupper på gränsen ej skulle ega
använda några irreguliera trupper, tsjerkesser eller
bashibozouks. De europeiska makterna skulle i samråd med
Porten ordna den nya statens inre organisation. Hvad
Grekland beträffar, kom man öfverens, att sultanen och
konungen af Grekland skulle sins emellan träffa
uppgörelse rörande någon omreglering af den grekiska gränsen
och att, om de ej kunde blifva ense, de stora makterna
skulle ha rätt att erbjuda, det vill med andra ord säga
påtvinga dem sin medling. Bosnien och Herzegovina skulle
besättas och styras af Österrike. Rumania förband sig,
eller med andra ord tvangs lofva att till Ryssland
återlemna den del af det bessarabiska området, som genom
Paris-fördraget blifvit skild från Ryssland. Rumania skulle
som ersättning erhålla några öar i nedersta Donau samt
en del af Dobrudscha. Hvad Mindre Asien angår, skulle
Porten afträda till Ryssland Ardahan och Batum med
dess stora och rymliga hamn vid Svarta hafvet.

Berlin-fördraget framkallade en skarp kritik. Särskildt
bitter var den strid, som det bessarabiska områdets
återlemnande till Ryssland föranledde. Ryssland hade
återvunnit allt, som det vid Krim-krigets slut tvungits att
uppoffra. Svarta hafvet stod öppet för ryska krigsskepp
och dess stränder för ryska arsenaler. Det sista svaga
spåret af Krim-krigets förödmjukelser utplånades nu genom
det bessarabiska områdets återställande. Anordningarna
rörande regleringen af den grekiska gränsen väckte på
många håll i Europa äfven utom Grekland ett starkt
missnöje. I allmänhet kan sålunda sägas, att Berlinkongressen
lärde sydöstra Europas kristna befolkningar att
i Ryssland se sin vän och i England och Turkiet sina
fiender. Grekerna ingaf den den föreställningen, att
Frankrike var deras bäste vän och England deras fiende.
Öfverallt erfor man en obehaglig förnimmelse, att hela
kongressen var en på förhand uppgjord affär, en komedi,
som i alla sina detaljer blifvit förut noga instuderad
och endast som ett galaspektakel uppfördes på scenen i
Berlin.

Detta intryck förvandlades snart till öfvertygelse af
vissa följande afslöjanden. Det blef bekant, att lord
Beaconsfield och lord Salisbury afslutit hemliga
öfverenskomkommelser både med Ryssland och Turkiet. Den hemliga
öfverenskommelsen med Ryssland blef i förtid röjd genom
vårdslöshet eller förräderi af en person, som för tillfället
var anstäld i utrikesdepartementet för afskrifning af
depescher. England lofvade der samtycka till Bessarabiens
återlemnande och Batums afträdande. Det uppgaf på
förhand alla de punkter, för hvilka dess representanter i Berlin,
såsom man här hemma inbillade sig, beslutsamt och
hårdnackadt kämpat. Lord Beaconsfield hade alltså ej skrämt
Ryssland till att på de vilkor han föreskref deltaga i
kongressen. Det var hvarken de indiska truppernas kallande
till Malta, eller reserverna, eller beviljandet af de sex
millionerna, som förmått det dertill. Ryssland hade deltagit
i kongressen helt enkelt derför, att lord Salisbury hemligen
lofvat det, att det skulle få allt hvad det särskildt önskade.
Kongressen var endast en tom och pompös ceremoni. Genom
en annan hemlig öfverenskommelse med Porten förband
sig engelska regeringen att garantera Turkiet dess asiatiska
besittningar mot alla anfall på det vilkor, att Turkiet
öfverlemnade till England ön Cypern att besättas af dess
trupper. Skilnaden mellan den konservativa regeringens
politik och de liberalas framträdde således nu i den
skarpast möjliga dager. Gladstone och de som tänkte lika med
honom hade ständigt gjort till en grundsats för sin politik,
att England ej hade något särskildt intresse att
upprätthålla Turkiets sjelfständighet. Och nu förklarade lord
Beaconsfield den ledande grundtanken i sin politik vara
den, att upprätthållandet af turkiska rikets integritet och
sjelfständighet intresserade England särskildt, och England
framför alla andra makter, att med ett ord Turkiets
trygghet måste ligga Englands statsmän lika mycket om hjertat
som Normandiska öarnas eller Maltas.

För ögonblicket syntes lord Beaconsfields politik helt
och hållet beherska fältet. Hans hemkomst firades med
stor pomp och ståt. Han höll ett triumferande intåg i

London. Vid ankomsten till utrikesministeriet höll han
från fönstren ett tal till en larmande folkmassa och
förkunnade i ord, som blifvit historiska, att han förde med
sig tillbaka »fred med ära». I detta ögonblick var han
sannolikt den mest firade af verldens statsmän, furst
Bismarck måhända allena undantagen. Han hade vunnit en
hittills i England nästan exempellös popularitet. Lord
Beaconsfield hade i detta ögonblick bort följa det klassiska
rådet att offra åt gudarne det dyrbaraste han egde. Ingen
skulle utan offer kunnat köpa varaktigheten af en
sådan framgång och bevarandet på längre tid af en sådan
ställning. Emellertid hade, så vidt man af yttre tecken
kunde döma och särskildt i hufvudstaden, Gladstones
popularitet fallit ända till nollpunkten. De flesta
Londontidningarna voro helt och hållet på Beaconsfields sida. I
landsorten var allmänna meningen i det hela allt jemt
liberal, och Gladstone skulle här allt jemt på ett stort
möte varit viss om entusiastiska bifallsrop. Men i London
var förhållandet helt annat. Det kom en dag, då han
under en promenad med sin hustru på en af dess gator
nödgades söka skydd i en väns hem för att undgå de
hotande demonstrationerna af en liten hop patrioter, som
larmande återvände från en jingo-karneval.

Medan allmänhetens intresse var upptaget af förberedelserna
till Berlin-kongressen, slutade helt tyst och stilla en
lång och vacker bana. Den 28 maj 1878 dog lord Russeli
på sitt landställe Pembroke Lodge vid Richmond. Han
kan snarare sägas långsamt försvunnit från lifvet, upphört
att lefva, än dött. Så stilla, nästan omärklig var hans
bortgång. Han hade ej på någon tid tagit verksam del i
det offentliga lifvet. Endast en och annan gång, när någon
offentlig tilldragelse väckte hans uppmärksamhet, sågs ett
bref från honom i någon tidning. Ännu i de sista
ögonblicken af sitt lif ville ej lord Russeli helt och hållet
uppgifva sitt intresse för menskliga ting. Verlden lyssnade
aktningsfullt till dessa få tillfälliga ord från en man, som
spelat en ledares roll i några af århundradets största
politiska strider och ännu från grafvens brädd ifrigt

framhviskade ord af råd eller varning. Det var i det hela en
stor bana som nu slutade. John Russell hade genomlefvat
stora förändringar, han hade äfven hjelpt till att utföra
några af de största förändringar hans tid bevitnat. Hans
lif var i hög grad fritt från sjelfviskhet. Han trängde sig
ofta fram i främsta ledet, då han trodde sig kunna göra
något gagn, och en del personer förvexlade nitet för en
sak med den personliga ärelystnadens ifver. Materiella
fördelar betydde för honom intet, och den samhällsställning,
hvari han var född, höjde honom öfver allt fikande efter
yttre utmärkelser. Han hade begått många misstag, men
de som bäst kände honom voro också de som mest lofordade
både hans politiska förmåga och hans personliga karakter.
Hans senare år gjordes lyckliga och lugna genom allt hvad
nära anhörigas kärlek förmår åstadkomma. Han hade
förlorat en son, lord Amberley, en ung man med stora
framtidslöften, som aflidit 1876; men i det hela hade han under sina
senare år lidit mindre än som vanligen är deras lott, hvilka
uppnå en mycket hög ålder. Tiden för hans bortgång var
i viss mening som den varit vald. Hans offentliga bana
hade börjat vid den tid, då kongressen i Wien sammanträdde,
och den slutade vid förberedelserna till kongressen i Berlin.

Hvarför offrade ej lord Beaconsfield åt gudarne strax
efter sin triumferande återkomst från Berlin det dyrbaraste
han egde, sin parlamentariska majoritet? Nästan alla,
hvilkas omdöme hade någon vigt, voro af den åsigt, att vid
denna tid den stora majoriteten af valmännen var för honom.
Det säges, att han af några bland sina anhängare i norden
uppmanades att ej ådraga landet de kostnader, nya val
skulle medföra. Orsaken må ha varit hvilken som helst,
visst är, att den väntade upplösningen uteblef, och från
denna tid hade lord Beaconsfield aldrig mer någon utsigt
att med framgång vädja till landet. Från denna tid
började hans regerings popularitet allt mer sjunka.
Affärsställningen var tryckt. De dåliga tiderna voro ej
regeringens fel, men hon förvärrade det onda genom den osäkerhet
och spänning, hvari hon höll landet. Hennes inre politik

hade ej varit lycklig. Hon hade försökt några stora reformer,
men ej genomfört någon. Hon hade ej tillfredsstält
landtpartiet, till hvilket hon stod i så stora förbindelser.
Maltskatten var ännu, såsom i generationer, en tryckande
börda. Regeringen hade kommit i delo med home-rule-partiet.
Parnell, en ung man som nyligen kommit in i
parlamentet, visade sig snart vara den märkligaste politiker
som uppträdt på den irländska politikens fält sedan den
dag, då John Mitchel affördes från Dublin till Bermuda.
Den af Parnell valda taktiken oroade ej blott regeringen,
den nedsatte äfven hennes anseende. Allmänna meningen
klandrade ministeren, hon visste knapt med hvad skäl, för
det hon tillåtit den så kallade obstruktions-politiken vinna
insteg. Det var tydligt, att ett nytt kapitel i den irländska
agitationen nu öppnats, och de som oroades öfver denna
utsigt kände sig benägna att skjuta skulden på regeringen,
liksom hon, derför att hon händelsevis råkade vara vid
styret, måste vara ansvarig för allt som tilldrog sig under
hennes förvaltning. Mer än af något annat led dock
regeringens anseende af de små krig, i hvilka hon inlåtit sig,
och af det intryck, de gjorde i landet.

Det första af dessa krig var det afghanska. Regeringen
beslöt skicka en ambassad till Shir Ali, en af Dost
Mohameds söner och för närvarande herskare i Kabul, för
att skydda sig mot de ryska intrigerna genom att tillförsäkra
England ett öfvermäktigt inflytande i Afghanistan. Shir
Ali hyste en stark motvilja för att mottaga vare sig en
utomordentlig ambassad eller en ordinarie ministerresident.
Ambassaden afsändes. Den var så talrik, att den mer
liknade en armé än en beskickning. Den lemnade Peshawur
den 21 september 1878, men hejdades på gränsen af en
bland Shir Alis officerare, hvilken vägrade låta den passera,
förr än han erhållit sin herres tillåtelse dertill. Detta
uppskof förstorades af de första underrättelserna till ett
oförsynt afvisande. Sändebudet befaldes fortsätta marschen,
och inom kort var ambassaden förvandlad till en flendtlig
armé. Afghanerna gjorde endast ett obetydligt motstånd,
och de engelska trupperna besatte snart Kabul. Shir Ali

flydde från sin hufvudstad. En del af vår armé besatte
Kandahar. Shir Ali dog, och hans son Jakub khan blef
hans efterträdare. Jakub instälde sig i det britiska lägret
vid Gandamak, en plats mellan Jellalabad och Kabul. Här
undertecknades fördraget i Gandamak den 5 maj 1879.
Indiska regeringen förband sig att betala emiren 60,000
pund om året, hvaremot denne afträdde eller lofvade
afträda, hvad lord Beaconsfield kallade den »vetenskapliga
gränsen», och samtyckte att mottaga en britisk representant
i Kabul. Mot dessa vilkor skulle indiska regeringen
understödja honom med penningar och vapen och i nödfall äfven
med en armé mot hvarje utländsk fiende.

Landet hade knapt slutat jubla öfver en engelsk residents
lugna installerande i Kabul, förr än ett telegram
anlände, som berättade, att händelserna i november 1841
upprepats i denna stad. Sir Alexander Burnes' tragedi hade
uppförts på nytt igen. Alldeles som 1841, hade en folkresning
egt rum i Kabul, hvarvid engelska sändebudet, sir Louis
Cavagnari, och alla eller så godt som alla medlemmarne
af hans stab blifvit mördade. Det blef nödvändigt att göra
ett nytt infall i Afghanistan och utkräfva hämd för
massakern på de engelska officerarne. De britiska trupperna
banade sig med vanlig framgång väg och intågade julaftonen
1879 åter i Kabul. Den för delaktighet i massakern
anklagade Jakub khan sändes som fånge till Indien. Kabul
ockuperades, men togs ej i besittning. Engelska regeringen
herskade öfver jemt så stor del af Afghanistan, som hon
kunde betäcka med sina läger, och innehade denna del
jemt lika länge, som hennes trupper stannade der.
Fördraget i Gandamak var naturligtvis endast ett värdelöst
pappersblad.

Kriget i Sydafrika var, om möjligt, ännu oursäktligare.
Det utföll äfven, om möjligt, ännu olyckligare. Den
landsträcka, som vi kalla Sydafrika, bestod af nere inhemska
och europeiska stater med olika styrelsesätt. Kap-kolonien
och Natal voro länge de enda engelska besittningarna.
Oranje-fristaten och republiken Trausvaal voro deremot
holländska kolonier. Engelska regeringen hade 1848

utsträckt sin myndighet öfver området vid Oranje-floden, men
sedermera öfverlåtit sin makt på en provisorisk regering af
holländskt ursprung. Transvaal var en holländsk republik,
med hvilken vi ända till helt nyligen ej haft någon
omedelbar förbindelse. År 1852 beslöt engelska regeringen
inskränka sina operationer och sitt ansvar i Sydafrika till
Kapkolonien och Natal samt erkände uttryckligen så väl
Oranjefristatens som republiken Transvaals oberoende. Utom dessa
stater af europeiskt ursprung fans en stor mängd
negersamhällen, af hvilka några voro tillräckligt ordnade att
nästan kunna anses för stater. Kaffrerna hade ofta förut
vållat oss obehag. Den mäktigaste af deras stammar var
zuluerna, hvilkas område af floden Tugela skildes från Natal.
Zulustammens höfding Cetewayo önskade ifrigt stå i godt
förhållande till engelsmännen, och ehuru han ej på något
sätt hade oss att tacka för sin makt, samtyckte han dock
att underkasta sig en ceremoni, der han i närvaro af våra
representanter formligen mottog sin krona som förläning ur
den engelska suveränens händer. Han var ofta invecklad
i tvister med boers eller republiken Transvaals holländska
innevånare. Andra infödda stammar lågo ännu oftare och
mer omedelbart i strider med boers. Republiken Transvaal
anföll en af de mäktigaste af dessa afrikanska höfdingar,
Secocoeni, men dess trupper blefvo i grund slagna.

Republikens styrelse var ej den bästa. Kriget leddes
illa, finanserna voro uttömda, ordningens upprätthållande
mötte de allvarsammaste svårigheter, och det såg för
ögonblicket mycket sannolikt ut, att republikens sydafrikanska
fiender skulle öfversvämma hela dess område, sålunda
framtränga till gränsen af de engelska staterna och möjligen
äfven inveckla dem i kriget. Under dessa omständigheter
gjorde ett antal af Transvaals missnöjda eller oroade
innevånare ett slags indirekt framställning till England, att
republiken måtte bli införlifvad med det engelska området.
Sir Theophilus Shepstone utsändes af engelska regeringen
för att på ort och ställe söka utröna, om detta anbud var
folkets verkliga och allmänna önskan. Han synes helt och
hållet misstagit sig i sin uppfattning af sakernas tillstånd

och förklarade dristigt republiken Transvaal hädanefter
utgöra en del af de britiska besittningarna. Mellan republiken
och Cetewayo hade länge pågått en tvist rörande en viss
landsträcka. Tvisten hänsköts till Englands skiljedom,
och fyra engelska kommissarier förklarade, att den
omtvistade landsträckan rätteligen tillhörde zuluerna.

Emellertid hade sir Bartle Frere blifvit utskickad som
lord öfverkommissarie. Från och med hans uppträdande
på scenen synes sakernas ställning undergått en fullständig
förvandling. Sir Bartle Frere hemlighöll i nere månader
skiljedomarnes utslag, då han ej ville obetingadt öfverlemna
något nytt område åt Cetewayo, hvilken han ansåg för en
farlig fiende och en blodtörstig despot. Under denna tid
började fiendtliga känslor mot England allt mer få insteg
hos zuluhöfdingen. Han synes verkligen ha fått den
öfvertygelsen, att engelsmännen beslutit söka en förevändning
att anfalla honom, annektera hans land och inspärra honom
i fängelse, såsom de redan förut, 1874, gjort med en annan
sydafrikansk höfding, Langalibalele. Sir Bartle Frere var
en man, som gjort sitt land många och stora tjenster. Han
hade varit öfverkommissarie i Scinde från 1852 till 1859
och under indiska upproret gifvit prof på stor duglighet
och kraft. Sedan dess hade han varit ledamot af vice
konungens råd, i några år beklädt guvenörsposten i Bombay,
samt derifrån förflyttats till indiska departementet i London.
Han hade 1872 utfört en vigtig beskickning till sultanen
af Zanzibar för att söka förmå honom undertrycka
slafhandeln och hade sett sitt uppdrag krönas med framgång.
Sir Bartle Frere synes verkligen varit lifvad af detta
brinnande nit för rikets storhet, livarom andra endast talade.
Det var en kraftig natur med en oböjlig herskarvilja och
en outtömlig energi. Han var otvifvelaktigt en efter sin
uppfattning samvetsgrann man. Ett brinnande nit att
utbreda kristendomen och utvidga Englands välde var, efter
allt utseende, driffjädern i hans politik. I Afrika synes
han från första stunden fått den öfvertygelsen, att det
både för de hvites trygghet och de färgade rasernas höjande
vore nödvändigt att utsträcka Englands välde öfver hela

södra delen af denna kontinent samt utplåna gränserna
mellan de infödda stammarna genom att förena dem alla
till en enda britisk konfederation.

Cetewayos ställning gjorde honom till en farlig motståndare
till sir Bartle Freres politik. Denne synes ha
fått klart för sig, att hans och Cetewayos stjernor ej kunde
röra sig i samma bana, med andra ord att Sydafrika ej
kunde styras på en gång af den engelske kommissarien och
zulukonungen. Sir Bartle qvarhöll i flere månader de fyra
engelska skiljedomarnes utslag utan att taga något steg för
dess verkställande, och när han slutligen meddelade det åt
Cetewayo, ledsagade han det med ett ultimatum, som
förklarade, att zulu-armén genast måste upplösas och
återvända till sina hem. Detta var i verkligheten en
krigsförklaring. De engelska trupperna inbröto genast i
zululandet, och nästan den första underrättelse från krigsteatern
som nådde England var tidningen om det fullständiga och
förfärliga nederlag, som en engelsk styrka lidit den 22
januari 1879. Aldrig i mannaminne hade de engelska vapnen
drabbats af ett så plötsligt och fullständigt nederlag.
Engelsmän voro helt och hållet ovana vid blotta tanken, att
engelska trupper kunde bli slagna på öppna fältet.
Tidningen att en engelsk styrka blifvit öfverrumplad och i grund
slagen af halfnakna barbarer kom öfver landet som ett
åskslag, hvars like det ej erfarit sedan de olyckliga dagarna i
Kabul och Jugdullukpasset. Nederlaget blef naturligtvis
hämnadt. Öfverbefälhafvaren lord Chelmsford behöfde endast
tid för att samla sin styrka och återtaga sin förlorade
ställning. Kriget slutade snart på det sätt, som hvar och
en måste ha förutsett: zulukonungen blef först slagen och
sedan tillfångatagen. Cetewayos område delades mellan
hans förnämsta höfdingar. En del deraf gafs åt John Dunn,
en engelsman, hvilken som helt ung bosatt sig i landet och
blifvit ett slags potentat bland zuluerna.

En sorglig tilldragelse gjorde kriget minnesvärdt ej
blott för England, utan äfven för Europa. Den unge franske
prinsen Louis Napoleon, som studerat i engelska militärskolor,
hade som frivillig anslutit sig till lord Chelmsfords

stab. Under krigets gång blefvo en dag han och några af
hans följeslagare öfverrumplade af en skara zuluer. De
andra kommo undan, men prinsen dödades.

Ehuru kriget fått ett lyckligt slut, ansågs det icke dess
mindre af den engelska allmänheten som en förödmjukelse
och ett groft misstag. Ej ens den afghanska affären, så
förkastlig den i nästan alla afseenden var, skadade
regeringens popularitet så mycket som zulukriget. Engelska
folkets sunda, praktiska förstånd ansåg, att sir Bartle Frere,
hur upphöjda än hans bevekelsegrunder må ha varit, hade
orätt från början till slut, och att Cetewayos sak i det hela
äfven var rättvisans. Regeringen fick nu dela bördan af
sir Bartle Freres ansvar utan sir Bartle Freres tröstande
öfvertygelse om rättvisan af sin sak.

Ställningen i landet blef med hvar dag allt mer tryckt.
Några af dess vigtigaste industrigrenar befunno sig redan
i stor förlägenhet. Vintern 1878 hade varit lång och sträng,
och det hade knapt varit någon sommar. I nästan alla
fabriks- och grufdistrikten lågo affärerna så godt som helt
och hållet nere. De arbetande klasserna befunno sig i
verklig nöd, och på Irland hade man redan förkänning af
något snarlikt hungersnöd. Under sådana tryckta
omständigheter är man vanligen benägen att skjuta skulden på
regeringen. Hennes anseende i underhuset var betydligt
skakadt. Sir Stafford Northcote hade ej den för en ledare
oundgängliga kraften. Följden var, att majoriteten började
vackla. Regeringen framlade en plan till reform af
universitetsbildningen på Irland, hvilken i sjelfva verket ej
var någonting annat än en stympad upplaga af Gladstones
förkastade bill. Den genomdrefs på några veckor i båda
husen, emedan regeringen var angelägen att göra
någonting, som kunde få utseende af en åt irländarne utsträckt
hand, utan att på samma gång stöta ifrån sig sina
konservativa anhängare. Men förslaget hade en alldeles motsatt
verkan mot den beräknade. Det stötte bort ett stort antal
konservativa anhängare, väckte ny fientlighet hos
nonkonformisterna och gaf ej tillräckligt mycket efter för de
irländska katolikernas fordringar för att vara af någon nytta som

försoningsåtgärd. Det var tydligt, att parlamentets fullmakt
var i det närmaste tilländalupen. 1879 års session var dess
sjette, och det hade således i alla händelser blott en session
qvar. Från den liberala sidan blefvo uppmaningarna till
regeringen att genast vädja till landet allt högljuddare. Så
förgick vintern. Två eller tre val, som under tiden egde
rum, utföllo till de konservativas fördel. Tillförsigten
började åter stiga bland lord Beaconfields vänner och på samma
gång modet falla bland det stora flertalet af de liberala.
Parlamentet sammanträdde i februari, och regeringen lät
förstå, att det skulle bli en session af strängt arbete.
Plötsligt ändrade hon dock plan. Hon beslöt antaga Gladstones
utmaning och upplösa parlamentet under påskferierna.
Upplösningen egde rum den 24 mars 1880, och valen började.

Redan på valens första dag visade det sig tydligt, att
den konservativa majoriteten var försvunnen. Och hvarje
följande dag röjde allt tydligare den förändring, som egt
rum i allmänna tänkesättet. Nederlaget förvandlades till
vild upplösning. När valen voro förbi, befans det, att det
konservativa partiet ej längre fans till. En majoritet af
120 sände de liberala tillbaka till makten. Ingen liberal
statsman på vår tid hade hittills sett sig understödd af en
sådan armé af anhängare. Det var ett eller ett par ögonblick
af tvekan — af dröjsmål. Drottningen skickade först
efter lord Hartington och derpå efter lord Granville, men hvar
och en visste på förhand, hvem som slutligen skulle komma
till makten. Striden hade på senaste tiden varit den gamla
duellen mellan två stora män. Gladstone hade i några år
ensam utkämpat striden mot lord Beaconsfield. Han hade
dragit sitt parti med sig i mången fara. Han hade mer
än en gång tvungit sina anhängare att kämpa, när mången
af dem helst skulle velat hålla sig på afstånd och ingen
såg någon utsigt till seger. Nu omsider hade striden blifvit
krönt med seger, och det var endast en naturlig följd, att
triumfen skulle föra tillbaka till makten den man, genom
hvars energi och vältalighet den vunnits. Drottningen
skickade efter Gladstone, och nu börjar ett nytt kapitel i
Englands historia.


<chapter name="SLUTKAPITEL. 
1880-1886.">
SLUTKAPITEL. Tillägg af öfversättaren.

1880-1886.

Den stora valseger, som förde de liberala åter till makten,
hade till ej ringa del vunnits genom det kraftiga
understöd, Gladstone erhöll från nonkonformisterna och
öfverhufvud från den demokratiska meningen i landet. Det
var derför naturligt, att denna fraktion af det liberala
partiet skulle bli i större proportion än förut representerad
i den nya regeringen. Så blef äfven fallet. De vigtigaste
posterna besattes visserligen nu, som vanligt, med äldre
och yngre whigstatsmän, men ej mindre än sex platser
gåfvos åt män med demokratiska åsigter. Bright tog som
kansler för hertigdömet Lancaster säte i kabinettet, sedan
han nu som 1868 vägrat öfvertaga något departement.
Chamberlain, Brights kollega i representationen för
Birmingham och redan en af underhusets främste talare, blef
president i handelsbyrån. Sir Charles Dilke erhöll
visserligen ännu endast posten som utrikes understatssekreterare
utan säte i kabinettet, men ansågs ha en lysande bana
framför sig. Fawcett, demokrat till åsigter, men allt jemt
independent till partiställning, kom på sin rätta plats som
chef för postverket, der han utvecklade en betydande
administrativ förmåga. Mundella, likaledes en representant
för de demokratiska ideer, som nu sökte arbeta sig fram,
intog Porsters gamla plats som undervisningsminister och
fann här ett stort fält för sig i genomförandet af

folkskolreformen, medan Forster sjelf slutligen i en för sig olycklig
stund åtog sig den vanskligaste af alla poster i regeringen:
posten som förste sekreterare för Irland.

De öfriga platserna delades mellan de gamla whigstatsmännen,
utan hvilka ännu intet liberalt kabinett ansågs
kunna bildas. Lord Granville blef sålunda utrikes
statssekreterare, lord Hartington statssekreterare för Indien, lord
Kimberley för kolonierna, Childers krigsminister, lord
Northbrook förste lord af amiralitetet, sir William Harcourt
inrikes statssekreterare, medan Gladstone sjelf jemte
premierministerposten som skattkammarkansler öfvertog finanserna.
Presidiet i öfverhuset och lordkanslersposten gafs åt lord
Selborne. Vice konung på Irland blef lord Cowper,
lordpresident lord Spencer och lord privy seal hertigen af
Argyll, hvilken dock, när den irländska jordfrågan kom å,
bane, drog sig tillbaka för att sluta sig till oppositionen.
I allmänhet skulle denna Gladstones andra minister undergå
stora förändringar, innan den afträdde från scenen. Den
förbrukade sålunda ej mindre än tre förste sekreterare för
Irland, ett bevis ej mindre på den brännande arten af de
frågor denna posts innehafvare hade att behandla, än
påutvecklingen och förändringarna inom regeringens irländska
politik.

Under valkampanjen i Midlothian hade Gladstone
utvecklat ett program, som visade, att han, om han kom till
makten, tänkte fortgå på den bana af stora reformer, som
1874 så tvärt afbrutits. Det är också utan allt tvifvel,
att han, när han den 28 april återvände från Windsor med
Englands stora sigill, nyss mottaget ur drottningens
händer, tänkte sig en stor fredlig reform-era, som det skulle
bli honom förunnadt att inviga. Alla de af lord Beacoosfield
började småkrigen och »äfventyren» skulle skaffas ur
verlden, Berlinfördraget utföras på ett för freden och
folklyckan i orienten tryggande sätt, Irland ställas till freds
genom en utveckling af 1870 års jordlag och så en serie
af reformer börja, som skulle få sina väsentligaste
förutsättningar i en förbättring af parlamentets arbetsordning
samt i en ny, omfattande valreform.

I dessa förhoppningar skulle han dock se sig bittert
sviken. Väl lyckades han genomföra den största af alla
sina reformer, den som skänkt politisk rösträtt åt två
millioner af de Förenade rikenas landtbefolkning, men Irland
lyckades han ej lugna, och en grym ödets ironi ville, att
hans regering skulle få utföra ännu nere krig än
företrädarens och utrikes-politiken öfverhufvud jemte den
irländska upptaga en betydlig del af hennes krafter och tid.

Ett af dessa krig hade den nya regeringen ärft efter
sin företrädare. Det var det afghanska. De engelska
trupperna stodo efter hämdetåget till Kabul allt jemt qvar
i landet. De höllo så väl hufvudstaden som Kandahar
besatta. En i synnerhet inom de militära kretsarna mycket
allmän mening fordrade, att det senare skulle införlifvas med
de indiska besittningarna och den i Gandamakfördraget
faststälda »vetenskapliga gränsen» bibehållas. Regeringen beslöt
dock att ej villfara någon af dessa fordringar. Hennes
plan var att återställa den genom den engelska invasionen
och Jakub khans fall störda ordningen och derefter draga
sina trupper helt och hållet tillbaka. För detta ändamål
öppnade hon underhandlingar med den ene af tronpretendenterna,
Abdurrahman khan, äfvenledes en ättling af Dost
Mohamed, som hittills lefvat i landsflykt, och erkände
honom formligen som emir af Afghanistan på en i Kabul
hållen »durbar» af de förnämsta höfdingarne. Utrymmandet
af Kandahar var redan börjadt, och endast en svag
eftertrupp under general Burrow höll det ännu besatt. Då
visar sig plötsligt i slutet af juli Shir Alis yngste son
Ejub khan, af fadern utnämd till ståthållare i Herat,
utanför Kandahar, slår den mot honom utryckande Burrow i
grund den 27 i samma månad och börjar belägra staden.
Vid första underrättelsen om nederlaget ger indiska
regeringen den vid Kabul stående general Roberts order att
skynda till Kandahars undsättning. Efter en ovanligt
snabb marsch är Roberts den 31 augusti utanför det hårdt
ansatta Kandahar, angriper redan dagen derpå Ejubs här,
slår och spränger den, och Ejub räddar sig med knapp nöd
till Herat. Först i april 1881, sedan emirens välde i någon

mån befästs, utrymmes Kandahar af de engelska trupperna.
Ejub khan gör visserligen ett nytt försök att taga Kandahar
och störta sin medtänare, men blir af emirens trupper
för andra gången i grund slagen utanför murarna af denna
stad och måste fly till Persien, der han på Englands
begäran hålles under bevakning. Hans flykt ur denna
fångenskap och nya uppträdande i Afghanistan höra till den
senaste tidens händelser.

Men om Gladstones regering sålunda i afghanska
frågan upphäfde sin företrädares verk, fullföljde hon det
och gjorde det till sitt eget i den orientaliska. Hon erkände
från första stund och utan förbehåll Berlinfördraget. Basen
för hennes politik blef här enig samverkan med de andra
makterna för utförande af fördragets alla bestämmelser.
Vid denna »europeiska konsert» fäste hon så stor vigt, att
Gladstone ansåg sig böra under adressdebatten i underhuset
göra Österrike ett slags ursäkt för de häftiga utfall mot
den österrikiska politiken, han under kampanjen i Midlothian
tillåtit sig. Lord Granville utvecklade i denna fråga en
förvånande energi. Goschen sändes i en särskild beskickning
till Konstantinopel för att förmå Porten att utföra de
punkter i fördraget, som rörde reformen i de kristna
provinserna samt afträdelserna till Montenegro, en konferens
hölls i Berlin för öfvervägande och reglerande af
Greklands fordringar, och slutligen sändes en förenad eskader
till albaniska kusten för att ge kraft åt makternas beslut.
Men alla dessa ansträngningar gåfvo endast mycket små
resultat. Mot fordringarna om reformer stälde turkiska
regeringen sin vanliga passivitet, och hennes obenägenhet
att afträda något område till Montenegro fick ett välkommet
understöd i albanesernas vägran att lemna en tumsbredd
af sitt land åt sin dödsfiende. De stämdes ej medgörligare
genom den ändringen i Berlinfördraget, att de af Porten
afträdda distrikten skulle utbytas mot Dulcignos hamn. De
besatte den lilla, med gamla befästningar försedda staden,
beredda att försvara den till det yttersta. Och nu följde
ett märkvärdigt skådespel. Den stora europeiska eskadern
under engelske amiralen Seymours befäl låg i flere veckor

overksam utanför den lilla platsen, som den med några
skott skulle kunnat förvandla till en grushög. Porten
gladde sig i hemlighet åt den något löjliga situationen,
men tvådde officielt sina händer. Slutligen lyckades man
dock genom ett gemensamt tryck i Konstantinopel förmå
honom att ingripa. Dervisch pascha i spetsen för några
tusen man gjorde snart slut på albanesernas motstånd, och
Dulcigno blef montenegrinsk besittning. Samtidigt hade
Grekland fått en del af sina önskningar uppfyld, men dock
endast en del. Det hade i Berlinfördraget fått löfte ej
blott om Tessalien, utan äfven om större delen af Epirus
med Janina. Nu fick det väl det förra, men af det senare
endast den sydligaste delen, och utan Janina. Till några
vidare eftergifter kunde Porten på inga vilkor förmås, och
till ett krig för att tvinga honom var hvarken England
eller någon annan af makterna benägen.

Ännu innan året 1880 gått till ända, skulle emellertid
England invecklas i ett nytt krig, som, om det också ej
ökade dess vapenära, dock fick ett för dess statskonst
hedrande slut. Vi ha sett, hur lord Beaconsfields regering
genom ett maktspråk införlifvat republiken Transvaal med
Englands sydafrikanska besittningar. Det var ej mycket
sannolikt, att de frihetsälskande boers, hvilka just för att
undgå det engelska väldet dragit sig från Kap och Natal
undan till slätterna norr om Oranjefloden, skulle tåligt finna
sig i sitt öde. Visa af erfarenheten, hade de nu slutit sig
fastare tillsammans och i Joubert fått en ledare, som i
ovanlig grad förenade statsmannens och krigarens
egenskaper. Begagnande sig af tillfället, då regeringen i
Kaplandet var sysselsatt med qväfvande af ett uppror bland
basuto-stammen, reste sig Transvaals kolonister, tillfångatogo
de engelska myndigheterna i dess hufvudstad Pretoria och
proklamerade sitt lands oaf hängighet. Engelska regeringen
beslöt med vapenmakt återställa sin myndighet och sände
guvernören i Natal sir George Colley med en liten här
mot insurgenterna. Men boers, som i följd af sitt hälft
nomadiska lefnadssätt på de stora vildbrådsrika slätterna i
södra Afrika äro ypperliga skyttar och af Joubert inöfvats

i det lilla kriget, öfverrumplade och slogo den engelska
hären två gånger under marschen och tillintetgjorde den
slutligen genom sin stormning af dess ställning på
Majuba-höjden den 27 februari 1881. Den olycklige sir George
Colley sjelf stupade i striden. I England höjdes nu ett
anskri af förbittring och förödmjukelse, och man ropade på
ett hämdetåg mot de trotsiga kolonisterna. Allmänna
meningen i hela Europa stälde sig dock på de käcka
fristatsbornas sida, och äfven i England sjelf höjdes starka röster
för en Englands makt och traditioner värdig politik.
Gladstones regering beslöt äfven lika högsinnadt som klokt sluta
fred med boers. Efter ett kort stillestånd öppnades
fredsunderhandlingar i London, som slutade med Englands
erkännande af Transvaals sjelfständighet mot vilkor, att
fristaten ej utan Englands samtycke skulle få inlåta sig i
några fördrag med främmande makter, liksom den måste
förbinda sig att lemna vissa garantier i afseende på skyddet
af den infödda befolkningens intressen.

Emellertid hade en stor inre fråga, som snart skulle
nästan helt och hållet beherska och utesluta alla andra,
börjat taga regeringens, parlamentets och landets
uppmärksamhet i anspråk. Det var den irländska frågan. Den
tidtals hvilande, men aldrig undanträngda frågan om
unionsaktens upphäfvande och återställande af Irlands sjelfstyrelse
genom ett eget parlament hade, som vi sett, lefvat upp på
nytt i den 1870 började home-rule-rörelsen. Ursprungligen
satt i gång af irländska protestanter under den första
förbittringen öfver den irländska statskyrkans upphäfvande,
hade den småningom spridt sig till den stora katolska
hufvudmassan af befolkningen och i Isaak Butt fått sin förste
nationelle ledare. Så länge han stått i spetsen för den,
hade den, i likhet med repeal-rörelsen under O'Connell,
inskränkt sig till en strängt parlamentarisk opposition och
agitation på möten, der lifliga, stundom äfven häftiga tal
höllos af Butt och hans vänner, men utan att målet
derigenom rycktes ett steg närmare. Under tiden hade en
yngre generation af irländare vuxit upp, som, otåliga öfver
långsamheten i denna taktik eller öfvertygade, att den

aldrig kunde leda till något praktiskt resultat, fordrade ett
djerfvare uppträdande, en anfallspolitik. De funno snart
ett vapen, och, eget nog, lånade de äfven detta, liksom
hela idén till rörelsen, från sina motståndare. När
Gladstone genomdref sin stora bill om den irländska
statskyrkans upphäfvande, hade tories sökt hindra dess fortgång
genom föreslående af ändlösa amendement och begagnande
i vidsträcktaste mått af det tillfälle att hålla långa tal,
som underhusets arbetsordning ger i rättigheten att när
som helst föreslå husets ajournering. Så föddes »obstruktionen».
Några unga representanter, som Irland i medlet
af sjutiotalet sände till parlamentet, upptogo nu vapnet
och utbildade snart dess handterande till en fruktansvärd
konst, som tidtals förlamat den engelska lagstiftningen och
mot hvilken hon endast kunnat skydda sig genom
tillgripande af de farligaste medel.

En af de verksammaste och snart den förnämste bland
dessa irländska parlamentsledamöter var Charles Stewart
Parnell. Son till en protestantisk godsegare i grefskapet
Wicklow af engelsk härkomst, tillhörde han sålunda både
genom börd och samhällsställning den herskande klassen,
ty han är sjelf som fadern godsegare. Parnells moder var
en amerikanska, dotter till amiral Stewart, och anses ha haft
en betydlig del i den riktning sonens lif tagit. Parnell fick
sin uppfostran i England. Efter fullbordade universitetsstudier
begaf han sig ut på resor och besökte härunder
äfven sin moders land, hvilket sedermera blifvit hans andra
fädernesland och der han knöt för framtiden vigtiga
förbindelser. Sin offentliga bana började han 1874, då han
vid de allmänna valen uppstäldes som kandidat för sitt
eget grefskap. Han misslyckades dock fullkomligt, och den
sedan så säkre och lugne talaren kom ohjelpligt af sig.
Med karakteristisk seghet försökte han sig redan året derpå
ånyo och blef nu verkligen vald till ledamot för grefskapet
Meath, hvilken plats han 1880 utbytte mot en af platserna
för Cork. I underhuset var han i början länge en »tyst
ledamot», och det var endast småningom han vann det
stora anseende som talare, ingen numera bestrider honom.

I sitt yttre har Parnell ingenting som fängslar. Gestalten
med sitt magra och bleka amerikanska ansigte gör långt
ifrån något sympatiskt intryck, och föredraget är oftast för
kyligt och afmätt att kunna verka anslående. Hans tal
sakna all anstrykning af entusiasm, en märkvärdig brist
hos en agitator, som visat sig kunna hänföra massor. Om
underhuset, trots dessa brister, med spänd uppmärksamhet
lyssnar till ledamoten för Cork, kommer det sig deraf, att
han i en ovanlig grad besitter konsten att i ett klart och
träffande språk säga just hvad han vill säga och fullständigt
beherska sitt ämne. Han är nu i sjelfva verket en af
husets främste debattörer.

Det var den nya regeringens afsigt att låta den senaste
tvångslagen gå till ända utan att förnya den och tillika
genom förbättringar i jordlagstiftningen söka ställa Irland
till freds. Hon framlade sålunda en lag om ersättning åt
arrendatorer; som blifvit vräkta på grund af oförmögenhet
att betala arrendet. Billen gick igenom i underhuset, men
förkastades af lorderna med stor majoritet. Tillståndet på
Irland började nu förvärras. Mord på godsherrar och
personer som öfvertagit arrenden efter deras vräkta
innehafvare inträffade flerstädes. Samtidigt blef den året förut
stiftade jordligan, hvars öppet uttalade syfte var att åt
Irlands jordbrukande befolkning återförvärfva eganderätten till
jorden, allt mäktigare. Hon uppmanade jordbrukarne att
ej betala utsugande arrenden, s. k. »rack-rents». En stor
del efterkom med ifver uppmaningen, andra af fruktan för
ligans makt. Denna steg slutligen till en sådan grad, att
en stor deputation af godsegare hos vicekonungen begärde
skydd mot ligans terrorism. Äfven från den liberala sidan
yrkades på tvångsåtgärder mot henne. Regeringen tvekade
länge. Slutligen, då nödropen från godsegarne blefvo allt
starkare, lät hon i november 1880 åtala nitton af ligans chefer,
och främst bland dem Parnell, inför Queen's Bench i Dublin.
Parnell hade länge hållit sig på afstånd från den agrariska
rörelsen och uteslutande egnat sig åt home-rule-saken, men
då en ny hungersnöd hotade utbryta på Irland 1879,
och den dåvarande förste sekreteraren Lowther, utan att

närmare förvissa sig om verkliga förhållandet, förklarade
uppgifterna om nöden ogrundade, slöt Parnell sig till ligan
och var den förste som uppmanade arrendatorerna att till
sina familjers skydd mot hungersnöden innehålla arrendena.
Faran visade sig endast allt för verklig, och man såg sjelfva
vicekonungens fru, hertiginnan af Marlborough, sätta sig i
spetsen för en stor insamling, afsedd att i någon mån
lindra nöden.

I samma månad blef engelska språket riktadt med ett
nytt ord. Man började nu tala om »boycotting». En
godsegare i grefskapet Mayo, en kapten Boycott, hade af någon
anledning ådragit sig ligans vrede och blifvit af henne
formligen belagd med interdiktet. Ingen fick på något
sätt betjena honom, sälja någonting åt honom eller ha
någon beröring med den bannlyste kaptenen och hans
familj. Han öfvergafs af allt sitt husfolk, och potatisskörden
på hans fält höll på att ruttna bort, emedan ingen
ville hjelpa honom med dess upptagande. Då fick man se
ett sällsamt skådespel. Det närbelägna protestantiska
Ulsters godsegare utrustade en expedition af 70 med
redskap försedda arbetare, som under eskort af en stark
truppafdelning begaf sig till Ballinrobe, Boycotts egendom, hjelpte
honom att inhösta sin skörd och efter väl förrättadt ärende
tågade tillbaka samma väg de kommit. Ordet »boyeotting»
har sedan dess vunnit burskap i mer än ett språk
utom det engelska.

Ännu afrådde sådana män som Bright och Chamberlain
från vidare fortgång på tvångsåtgärdernas sluttande
plan. Gladstone var obeslutsam. Men nu hemkom Forster
från Irland med helt och hållet ändrade åsigter. Han
skildrade för sina kolleger tillståndet i de mörkaste färger,
och på grund af hans berättelse framlade regeringen vid
den nya parlaments-sessionens början en ny tvångsbill, men
tillkännagaf på samma gång, att hon ämnade föreslå en ny
utvidgad jordlag. Oaktadt detta löfte göra Parnell och
hans anhängare en ytterst häftig och hårdnackad opposition
mot billen, för hvilken Gladstone begär prioritet framför
alla andra frågor. Det är det oaktadt först tre veckor

derefter och sedan underhuset nära ett helt dygn oafbrutet
diskuterat frågan, som Gladstones förslag antages i tredje
läsningen med 250 röster mot 33. Minoriteten utgjordes
nu endast af parnelliterna, såsom denna fraktion af
home-rule-partiet numera kallades, ty de moderata under Shaw,
hvilken efter Butt öfvertagit partiets ledning, hade
formligen skilt sig från obstruktionisterna. Dessa hade endast
allt för väl lyckats i sin föresats att förlama hela det
engelska lagstiftningsmaskineriet tills Irlands fordringar
blifvit uppfylda. De utgjorde endast en liten skara af
några och trettio — Biggar, Dillon, Sexton, Healy, Arthur
och T. P. O'Connor, Justin McCarthy, bröderna Sullivan
voro de förnämsta af dessa Parnells stridsbröder — men
genom en fördelning af rollerna emellan sig, så att en
afdelning alltid hvilade sig, medan en annan utförde
obstruktionsarbetet i Westminster-palatset, hade de lyckats spinna
ut debatten i tre hela veckor, så godt som natt på natt,
tills de nästan dignade af trötthet. Men ännu återstod
sjelfva billen, och den skulle kosta ännu längre tid och
ännu hetare strider. Det är vanligt, att en bill antingen
utan eller efter endast en kort debatt antages till första
läsningen, men detta stadium af den nya tvångsbillen, eller
skyddsbillen, såsom den officielt kallades, upptog oafbrutet
tre hela dygn, och debatten kunde äfven då först afslutas
genom ett slags kupp af talmannen, som förklarade, att han
ej längre kunde låta den fortgå.

Det var tydligt, att om billen på detta sätt bekämpades
genom alla sina stadier, en stor del af sessionen skulle
åtgå, innan den hann blifva lag, och att öfverhufvud på
något verksamt lagstiftningsarbete ej var att tänka.
Gladstone föreslog nu derför en resolution om rätt för talmannen
att på förslag af regeringen afsluta debatten och lyckades
äfven efter en förnyad hårdnackad kamp genomdrifva den.
Med tillhjelp af denna ändring i husets arbetsordning
genomgick nu tvångsbillen sina, återstående stadier och blef
den 25 februari antagen i tredje läsningen af underhuset
medan den i öfverhuset passerade alla stadierna på en enda
dag, samt erhöll genast kunglig sanktion. Den nya lagens

hufvudpunkter voro, att hvar och en som af vicekonungen.
misstänktes för högförrädiska planer, äfvensom alla som
förbröto sig mot den allmänna ordningen, kunde på hans
befallning häktas och hållas i fängsligt förvar. Den nya
billen åtföljdes omedelbart af förslag till lag om förbud
för enskilda att innehafva vapen, så framt de ej dertill
erhållit särskild licens. Denna så kallade vapenbill blef
äfven, ehuru först efter många och långa debatter,
genomdrifven. Nu som alltid visade sig dock tvångslagen
oförmögen att lugna Irland. Forster begagnade sig deraf i
vidsträcktaste mått för att häkta misstänkta, och dessas
antal hade inom årets slut uppgått till öfver 500, för att
derefter oupphörligt stiga. Men jordligan och hennes
organisation, som med ett nätverk af filialer omspann hela ön,
förmådde han ej bräcka. Ligan var tvärt om mäktigare
än någonsin. Rättegången mot hennes chefer hade slutat.
så, att juryn frikände dem alla, och fram på sommaren
bildade sig tillika under ledning af Parnells syster en
särskild qvinnoliga, beredd att upptaga agitationen efter de i
fängelse kastade männen.

Det var ett herkules-arbete Gladstone åtagit sig, och det
var endast genom hans energi det blifvit möjligt att
genomdrifva skydds- och vapenbillerna. Dag och natt stod han
på breschen. Mången gång måste han ha gripits af onda.
aningar och tvifvel, och det är måhända redan från denna
tid vi kunna räkna början till den långsamma förändring i
hans uppfattning af den irländska frågan, som först flere
år derefter var helt och hållet fullbordad. Men ännu hade
han det svåraste arbetet qvar. Det gälde att gifva
tvångsåtgärderna deras från början bebådade nödvändiga
komplement i en omfattande ny jordlag. Hittills hade han endast
haft irländarne emot sig; nu skulle han få att bekämpa det
mäktiga godsegarintresset så väl i England som på Irland,
bland whigs ej mindre än bland tories.

När Gladstone på allvar upptog striden mot de konservativa
intressena på Irland, fans dessa intressens främste
kämpe ej längre i lifvet. Lord Beaconsfield hade efter
endast en kort tids borttynande den 19 april aflidit på sin

egendom Hughenden i Buckinghamshire. Hans bortgång
kom i det hela oväntadt. Han hade visserligen fylt sina
sjutiosex år, men de, som under 1880 års session sågo honom
med vanlig kraft och stridslust från sin plats i öfverhuset
bekämpa regeringen och vid ett tillfälle till och med bereda
henne ett känbart nederlag, anade ej, att Benjamin Disraelis
glänsande bana var så nära sitt slut. Landet hade genom
de senaste valen fält en sträng dom öfver hans politik, men
det skulle vara förhastadt att deraf sluta, att hans
popularitet var gången. Inom stora klasser lefde den ännu
oförminskad, och inom en trängre krets af entusiastiska
beundrare gick den nästan till förgudning. Få voro bättre
förtrogna med det engelska folkets lynne, och han hade
anslagit en sträng deri, som vid den minsta beröring aldrig
underlåter att ljuda. Det var nationalstolthetens. Denna
qvarlefvande popularitet gaf sig också uttryck vid hans
bortgång. I underhuset gaf Gladstone ett varmt och
oförstäldt erkännande af sin forne motståndares många
glänsande egenskaper. Som det konservativa partiets ledare
hade lord Beaconsfield ej blott utvecklat en ovanlig
förmåga att sammanhålla och beherska dess många olika
element, utan äfven med stor skarpblick och takt förstått
undvika hvarje allvarsam sammanstötning med en bestämdt
och kraftigt uttalad folkmening. Hvem skulle nu
öfvertaga ledarskapet? Efter någon tvekan i valet mellan
hertigen af Richmond, lord Cairns och lord Salisbury gafs
det åt den sistnämde. Han var otvifvelaktigt också både
på hufvudets och viljekraftens vägnar den bäst passande af
de tre att öfvertaga arfvet efter lord Beaconsfield. Frågan
var endast, om han äfven var det i afseende på smidighet
och takt. Lord Salisburys föregående offentliga bana var
åtminstone ej en borgen derför.

Den nya jordbiilen framlades den 7 april. Under denna
lag skulle Irlands arrendatorer af de s. k. tre F: »Fixity
of tenure» (arrende på bestämd tid), »Fair rent» (skäligt
arrende), samt »Free sale» (rättighet att öfverlåta arrendet
på annan person) erhålla de båda senare. Arrendets
belopp skulle på arrendatorns begäran lagligen fastställas

på femton år af en för ändamålet nedsatt domstol. Vid
arrendets öfverlåtande på annan man skulle godsherrn ega
ett veto, men endast i det fall, att det godkändes af
domstolen. Vräkning skulle sedan den nya lagen trädt i kraft
endast få ske för verkliga olagligheter och arrendatorn ha
rätt till ersättning för gjorda förbättringar. Den medeganderätt
till jorden, som Gladstone redan i motiven till 1870
års lag tillerkänt Irlands jordbrukande befolkning, erkändes
äfven nu, och slutligen föreslogs bildandet af en statsfond
till försträckande af lån åt arrendatorer, som ville lösa till
sig jorden de brukade.

Den första följden af billens framläggande blef en
ofantlig tillväxt i vräkningarnas antal. Godsegarne ville
begagna sig af sin rätt, innan lagen kom till stånd.
Härigenom blefvo sinnena naturligtvis i hög grad upphetsade.
Och jordligan, som redan uppstält till sitt mål eganderättens
fullständiga öfverflyttande på brukarne, intog äfven
en mycket kylig och afvaktande hållning till billen.
Parnelliterna i underhuset bekämpade den väl ej öppet, men
understödde den ej heller. Så mycket häftigare och ihärdigare
var anfallet från oppositionens sida. Först den 23 juli blef
den i tredje läsningen antagen af underhuset. Lorderna
antogo den visserligen äfven, men med så stora ändringar
och strykningar, att den knapt var igenkänlig. Nästan
alla whiglorderna röstade mot regeringen. I detta
förändrade skick gick den tillbaka till underhuset, som
återstälde den i dess förra gestalt. Slutligen lyckades det
regeringen att bringa till stånd en kompromiss, hvarigenom
arrendatorernas rätt att hos domstolen begära nedsättning
i arrendet blef i någon mån inskränkt. Parnelliterna
anklagade i följd häraf regeringen för att ha »strukit flagg»
för öfverhuset, hvilket nu, den 18 augusti, antager jordbillen.

Hade Gladstones energi och goda vilja allena kunnat
besegra alla svårigheter, skulle han utan tvifvel lyckats
tillfredsställa irländarne. Men han hade för stora motståndskrafter
att bekämpa: å ena sidan hatet och förbittringen
hos godsegarne, å den andra nationalpartiets allt mer

stegrade fordringar. På ett stort möte i Dublin af 1,200
delegerade från alla delar af Irland fattades resolutioner,
som utom home-rule fordrade jordens arrendefria
öfverlåtande på dess verkliga brukare. »Orsaken till Irlands
politiska och sociala olyckor, hette det i ingressen till
mötets beslut, är främlingsväldet. Irland skall aldrig känna
sig tillfreds förr än det får sjelfstyrelse». Jordligan
uppmanade nu öppet till arrendevägran, och en mängd möten
hölls, der Parnell och andra af ligans ledare talade i denna
riktning. Regeringen var ej heller rätt lycklig i valet af
sina representanter på ön. Vice-konungen lord Cowper var
en man utan större förmåga, och Forster, onekligen en af
det liberala partiets dugligaste män och uppfyld af de
redligaste afsigter, synes helt och hållet tappat hufvudet. Retad
af irländarnes öppna trots och förd bakom ljuset af sina
underordnade, lät han rycka sig från tvångsåtgärd till
tvångsåtgärd, och polisen fick under hans förvaltning fara fram
på ett sätt, som gjort Forsters namn till ett af de mest
hatade på Irland. På hans förslag beslöt nu regeringen
skrida till kraftåtgärder. Först blefvo Parnell och Dillon
häktade för uppviglande tal och insatta i Kilmainhams
fängelse i Dublin. Detta skedde den 13 oktober, och en
vecka derefter upplöstes jordligan genom en proklamation
af vice-konungen. Det hade dock endast till följd, att hon
förlade sin verksamhet till Liverpool, sedan hon genom
ett manifest till irländska folket uppmanat till fortsatt
kamp. Parnells plats som ligans chef intogs nu af Arthur
O'Connor.

Den nya jorddomstolen hade emellertid trädt i verksamhet
och genast fått mottaga ansökningar i massa om
arrende-nedsättningar. En stor del af dem afgjordes till
arrendatorernas förmån. Häröfver stor förbittring bland
godsegarne, hvilken gaf sig luft dels på ett stort möte i Dublin
i januari af 4,300 godsegare, dels i öfverhuset vid början
af 1882 års session. Lorderna beslöto nemligen nedsätta
en komité för undersökning af jordlagens verkningar, och
denna komité kallade Forster inför sig för att lemna
upplysningar, men han vägrar, enligt regeringens beslut,

inställa sig, och hela komité-undersökningen faller till marken.
I trontalet hade drottningen visserligen meddelat parlamentet,
att ställningen vore förbättrad, men det skulle snart
visa sig, att denna förbättring endast var skenbar.
Regeringen hade hopat massor af trupper på Irland, och
öfverallt der de stodo, stördes ej lugnet, men utanför det af dem
besatta området herskade samma tillstånd som förut. Det
kunde ej undgå Gladstones skarpa blick, att Forsters politik
var helt och hållet förfelad. Han började få klart för sig,
att regeringen här stod inför en kompakt folkmening och
ej endast, såsom. Forster fullt och fast trodde, inför en
rörelse, som hade sin grund i terrorism. Han fattar nu ett
lika sällsamt som djerft beslut. Genom Chamberlain och
en af de irländska parlamentsledamöterna öppnar han
underhandlingar med den alltjemt i Kilmainham inspärrade
Parnell, och dessa underhandlingar leda till en öfverenskommelse,
enligt hvilken alla de politiska fångarne skola
frigifvas och regeringen framlägga en bill om efterskänkande
åt arrendatorerna af resterande arrenden, hvaremot Parnell
och hans anhängare förbinda sig att understödja regeringen
i hennes bemödanden att återupprätta ordningen. Detta steg
hade till följd, att så väl lord Cowper som Forster afgingo.
Den förre ersattes med lord Spencer, den senare med lord
Frederick Cavendish, en yngre broder till lord Hartington.
Den 2 maj tillkännagaf Gladstone i underhuset formligen
den förändring, regeringen beslutit vidtaga i sin irländska
politik. Hon tänkte upprätthålla ordningen och med fasthet
undertrycka alla försök att störa den, men i irländarnes
tal- och församlingsfrihet ämnade hon ej ingripa. Ansatt med
frågor om »fördraget i Kilmainham», svarade Gladstone
undvikande, hälft förnekande.

När Parnell lofvade understödja regeringen, handlade
han utan tvifvel på fullkomligt god tro. Ty det låg
numera i hans och hans partis tydliga intresse att ej stöta
bort den hand, som sålunda utsträcktes åt Irland. Men
han hade lofvat mer än han kunde hålla. Det hade gått
Parnell på samma sätt som ledare af andra stora folkrörelser:
agitationen hade vuxit honom öfver hufvudet, och

de våldsamma element frän samhällets djup, som inblandats
deri, hade undandragit sig hans kontroll. Så länge jordligan,
hvilken handlade i fall och öppen dag, ännu hade styret
i sina händer, höllo sig dessa element till större delen gömda.
Men när ligan var undertryckt och hennes hand ej i samma
grad som förut kändes i hvar enda vrå af Irland, kommo
de åter fram ur sina gömslen, färdiga till de mest förtvinade
företag. De utgjordes till större delen af qvarlefvor från
de gamla feniska brödraskapen så väl på Irland som i
Amerika, och hade nu slutit sig till sammans till ett nytt
förbund, kalladt »De oöfvervinneliga», med syfte att genom
brandanläggningar och mord injaga skräck hos en fiende,
mot hvilken de kände sig vanmäktiga. Den 6 maj, samma
dag den nye vice-konungen hållit sitt intåg i Dublin, blefvo
den likaledes nyutnämde förste sekreteraren för Irland lord
Frederick Cavendish och understatssekreteraren Bourke
mördade på en af hufvudstadens förnämsta promenadplatser,
Phoenix park. Mördarne undkommo och blefvo först en
lång tid derefter gripna, genom vitnesmål af en bland deras
egna medbrottslingar öfverbevisade och afrättade. Det
sorgliga i ogerningen ökades ej litet deraf, att den unge
Cavendish, en i hög grad ädel personlighet, åtagit sig den svåra
posten som Forsters efterträdare endast för att genomföra
en försoningspolitik. Han kom från Gladstone med
budskap om fred och förlikning. Alla förhoppningar om en
sådan voro nu med ens förbi, ty nu utbröt i England en
af dessa orkaner af förbittring, som någon gång svepa fram
öfver ön och hota att i sin framfart sopa med sig
ministärer. Ett allmänt rop på hämd och stränga
repressivåtgärder höjdes. Gladstone hade endast att välja mellan
sitt afgå eller böja sig för stormen. Han valde det senare,
och nu började på nytt det gamla, välbekanta skådespelet:
framläggande af en ny och skärpt tvångsbill, dess ytterst
mödosamma genomdrifvande i underhuset mot en hårdnackad
opposition af parnelliterna, som bekämpade den steg
för steg, billens förvandling till lag och verkställande —
för att till slut visa sig lika vanmäktig och gagnlös som
sina föregångare.

Medan bitterheten mellan England och Irland sålunda
erhållit ny näring, hade förvecklingar uppstått i Orienten,
som snart skulle leda till verkligt krig. Egyptiska
regeringen hade hösten 1881, på Englands och Frankrikes råd,
beslutit göra stora besparingar i armébudgeten och för detta,
ändamål gifvit order om upplösning af nere regementen.
Åtgärden framkallade ett militäruppror, hvarigenom
khediven tvangs att återtaga upplösningsordern, afskeda
ministèren och utnämna en ny, i hvilken upprorets chef, Arabi
bey, en ärelysten och energisk regementsöfverste, blef
krigsminister och den verkligt styrande. Det visade sig snart,
att den rörelse, för hvilken Arabi satt sig i spetsen, ej
endast var ett soldat-myteri, utan något som hade starkt
tycke af en nationalresning. En lång följd af händelser
hade gjort, att den verkliga styrelsen öfver Egypten kommit
i händerna på England och Frankrike, hvilka genom sina
»finanskontrollörer» ej blott öfvervakade förvaltningen, utan
äfven gåfvo hela styrelsen dess riktning. Detta var utan
tvifvel i nere hänseenden en välgerning för Egypten. Dess
finanser kommo på en ordnad och redig fot, dess industri
fann en förut ej känd trygghet, och den af embetsmännen
på allt sätt utsugna och förtryckta landtbefolkningen,
fellahs, var åtminstone skyddad för rofferi och plundring.
Men å andra sidan kunde den ej annat än med missnöje se
de skatter, den måste utgöra, användas till betalande af
oskäliga räntor på den slösaktige f. d. khediven Ismails
utländska skulder samt till aflönande af en stor skara
utländska embetsmän. I de styrande klasserna rådde ett ännu
större missnöje med främlingsväldet, men af en helt annan
orsak. De voro förbittrade öfver, att de ej längre, som förr,
kunde fritt utsuga den befolkning, de voro tillsatta att
styra, och ej minst öfver konkurrensen med de europeiska
embetsmännen, hvilkas löner voro betydligt högre än deras.
Det var af detta dubbla missnöje utom jäsningen i armén
som Arabi nu begagnade sig för att genomföra sin plan till
främlingsväldets störtande. Han erhöll dessutom ett utmärkt
verktyg i den af khediven inkallade notabelförsamlingen, som
tvang denne att göra den ena eftergiften efter den andra.

Stäld mellan vestmakternas representanter å ena sidan
och det af Arabi ledda nationalpartiet å den andra, befann
sig khediven, Tewfik pascha, i ett så mycket svårare läge,
som han var en svag och vacklande karakter. Det stöd de
båda generalkonsulerna kunde gifva honom var för öfrigt
i början mycket obetydligt. De framburo visserligen noter
och ultimata från sina kabinett, men då dessa ej understöddes
af några kraftigare mått och steg, göto de endast olja på
elden. Slutligen, då Arabis välde allt mer antog arten af
en militärdiktatur, började makterna allvarsamt oroas för sitt
inflytande i Egypten, i synnerhet som Arabi hade den
klokheten att åberopa sig på sultanens suveränitet och från den
af utländingen beroende khediven vädja till storherrn i
Konstantinopel. Särskildt var England för Suez-kanalen
och sina förbindelser med Indien mycket nära intresseradt
af, att ej Egyptens styrelse skulle falla i händerna på en
mot sig fiendtlig regering. Frankrike och England
öfverenskommo derför nu att sända en gemensam eskader till
Alexandria för att ge kraft åt sina noter, och på samma
gång bringa till stånd en sändebudskonferens i
Konstantinopel för att taga i öfvervägande frågan om en väpnad
intervention. Den fransk-engelska eskadern anlände den 19
maj till Alexandria, men då den ej hade några landstigningstrupper
ombord, förfelade den sitt ändamål och uppretade
endast sinnena ännu mer. Verkningarna visade sig snart.
En militärrevolution utbröt i Kairo, hvarigenom khediven
tvangs att i regeringen återupptaga den entledigade Arabi,
och kort derefter, den 11 juni, blef Alexandria skådeplats
för en ohygglig massaker, derunder ett femtiotal europeer
nedhöggos af den fanatiserade folkmassan och ett ännu
större antal svårt sårades. Största delen af den kristna
befolkningen hade lyckligtvis redan förut tagit sin tillflykt
ombord på de engelska och franska fartygen i hamnen, som
voro overksamma åskådare af blodsdåden.

Konferensen hade emellertid uppfordrat sultanen som
Egyptens suverän att intervenera, men han vägrade, då
makterna vid uppdraget fäst vilkor, som Porten ansåg
oantagliga. Det enda han kunde förmås till var att sända Dervisch

pascha som sin kommissarie till Egypten, men utan trupper.
Hans beskickning blef naturligtvis utan verkan. Arabi
vägrade efterkomma sultanens inbjudning till Konstantinopel.
Han stärkte i största hast Alexandrias försvarsverk och
bestyckade den kedja af starka fästen, som beherskar de
båda hamnarna. Amiral Seymour, befälhafvaren för de
britiska fartygen i hamnen, skickar honom nu den 10 juli
bud med förklaring, att om fästena ej inom tolf timmar
äro utrymda och öfverlemnade åt honom, han skall
bombardera dem. Då Arabi ger ett afslående svar, sätter
amiralen dagen derpå sin hotelse i verket, och de engelska
pansarfartygen — de franska hade dagen förut begifvit sig
bort — bombardera hela denna dag och en god del af den
följande den olyckliga staden. Fästena besvarade först
kraftigt elden, men blefvo snart tystade. Arabi öppnade
underhandlingar om kapitulation, men endast för att med
trupperna kunna draga sig ut ur staden. Efter hans aftåg
förnyades de förfärliga scenerna från den 11 juni. Det
europeiska qvarteret stacks i brand af den ursinniga folkmassan,
och mer än fem hundra kristna nedhöggos. Alexandrias
bombardement väckte allmänt ogillande i hela Europa och
försvarades endast lamt af engelska regeringen. Visst är, att
den allmänna oviljan deröfver betydligt ökades derigenom,
att det företogs utan landstigningstrupper, som kunnat hindra
mord och brand. Först den 13 juli landsattes några hundra
man marinsoldater, som återstälde ordningen.

En intervention ansågs nu nödvändigare än någonsin.
Den enda frågan var, hvilken skulle verkställa den. Porten
tvekade alltjemt, och konferensen kunde ej heller nu enas
om någonting. Då beslöt England att antingen ensamt
eller tillsammans med Frankrike återställa sakernas gamla
ordning i Egypten. Frankrike, som fruktade binda någon
större del af sin armé i ett nytt afrikanskt företag, med
den ständigt hotande faran af ett krig med Tyskland
hängande öfver sig, vägrade deltaga. Freycinet begärde
visserligen ett anslag dertill, men kammaren afslog det. Nu hade
engelska regeringen fria händer, och med en skyndsamhet
och kraft, som man ej skulle tilltrott henne, utrustade hon

en här på nära 30,000 man, dels britiska, dels indiska
trupper, och sände den på en flotta af 72 stora
transportångare och 40 pansarskepp till Alexandria och Suez.
En sådan kraftansträngning hade England ej gjort sedan
Krimkrigets och indiska upprorets dagar. Till öfverbefälhafvare
utnämdes general Wolseley, ashantiernas besegrare.
Trupperna landsattes i medlet af augusti i Alexandria,
utanför hvilken stad Arabi med den egyptiska hären
intagit en befäst ställning vid Kafr-ed-Dauar. för att spärra
vägen till Kairo. Genom en mästerligt utförd frontförändring
kringgår dock Wolseley hans ställning och bemäktigar sig
genom en lycklig kupp Suez-kanalen, hvilken han gör till
sin operationsbas. Arabi måste nu uppgifva sin ställning
och intaga en ny vid Tel-el-Kebir, på vägen mellan Ismailia
och Kairo. Här öfverrumpias hans här den 23 september
i dagningen af den britisk-indiska styrkan, som stormar
hans förskansningar och i grund slår och spränger hans
armé. Redan dagen derpå inrycker det engelska avantgardet
i Kairo, och landets öfriga städer falla den ena efter
den andra utan svärdslag i segervinnarnes händer.
Upproret var sålunda krossadt, fälttåget slut, och Arabi gaf sig
efter ett par dagar fången. Han stäldes för en krigsrätt,
som dömde honom och hans förnämsta anhängare till döden.
Den allmänna förbittringen bland de styrande klasserna
vände sig nu mot den fallne, och de som förut mest höjt
honom till skyarna ropade nu ifrigast på hans blod.
Engelska regeringen trädde dock skyddande emellan och
utverkade dödsstraffets förvandling till landsförvisning till
Ceylon.

Så slutade Egyptens nyss allsmäktige diktator sin korta
bana. Att han i sin strid mot det engelska öfverväldet drefs
af fosterländska bevekelsegrunder, torde ej kunna förnekas.
Men högst tvifvelaktigt är, om Egypten, för den händelse
hans företag krönts med framgång, skulle blifvit lyckligare
och dess folk mindre förtryckt än under det gamla
paschaväldet. Arabis egen styrelse, en af de sämsta Egypten
haft, synes tala för att det motsatta skulle blifvit förhållandet.

Armén och flottan fingo mottaga drottningens och parlamentets
tack, och deras båda befälhafvare, general Wolseley
och amiral Seymour, belönades med peersvärdigheten. Det
genom inre och yttre tilldragelser märkliga året slutade
med en höstsession af parlamentet, der »cloturen», efter
häftigt motstånd både från tories och parnelliterna,
genomdrefs, samt med flere förändringar inom ministeren. De
vigtigaste af dem voro, att Gladstone lemnade ifrån sig
finansportföljen till Childers, att lord Derby ingick i ministèren
som statssekreterare för kolonierna, samt att sir
Charles Dilke blef president i kommunalbyrån (local
government board) med säte i kabinettet, der han som Gladstones
högra hand vid genomförande af valreformen skulle utveckla
en mycket betydande verksamhet. Sir George Trevelyan
hade redan i maj strax efter katastrofen i Phoenix park
blifvit förste sekreterare för Irland.

Året 1883 förgick utan några större rörelser i in- eller
utlandet. I början af året var allmänna uppmärksamheten
i England upptagen af ransakningen med Phoenix-park-mördarne,
som nu blifvit gripna och genom vitnesmål af
en bland dem sjelfva, en viss Carey, öfverbevisade och
lifdömda. Ransakningen fick en särskild märkvärdighet genom
det nya bevis den gaf på den förvridning af rättsbegreppen,
nationalhatet framkallat hos den stora massan af irländska
folket. Mördarne ansågos hardt när som martyrer, och
kronovitnet Carey, som förrådt dem, blef föremål för ett
så vildt hat, att regeringen, för att undandraga honom
folkhämden, måste under bevakning sända honom ur landet.
Men en irländare ombord på fartyget, som förde honom till
Kap, hade, trots hans förklädnad, känt igen honom, och
Carey hade knapt satt foten i land, förr än han blef
nedskjuten af sin landsman, en gerning som kostade denne
lifvet, men på Irland ej derför blef mindre prisad.

Parlamentets tid upptogs ej detta år af någon tvångsbill
för Irland, och lagstiftningsarbetet kunde derför mer
ostördt fortgå, än under de tre föregående åren varit fallet.
Bland andra inre frågor parlamentet nu hade att behandla
var äfven en kommunikationsfråga af stor märklighet och

betydelse. Den gälde ingenting mindre än anläggande af
en jernvägstunnel under Kanalen mellan England och
Frankrike. Planen ansågs fullkomligt utförbar, ett bolag hade
bildats för dess verkställande, och arbetena voro redan
i full gång på båda sidorna, då allmänna meningen i
England började starkt oroas öfver de farliga följder, företaget
ur militärisk synpunkt ansågs skola medföra för Englands
trygghet. Underhuset nedsatte en komité af sakkunniga
för pröfning af frågan, och dess utlåtande blef afstyrkande.
Under dessa förhållanden föreslog regeringen sjelf,
oaktadt planen hade starka sympatier hos mer än en af
hennes medlemmar, att bolaget skulle förständigas att
inställa arbetet, och detta blef äfven parlamentets beslut.
Den tillämnade förbindelseliniens ofantliga betydelse för
samfärdseln mellan de båda länderna framhölls dock med
stor styrka af flere talare, bland dem Bright, hvilken
förutsade, att den dag med visshet skall komma, då det stora
företaget skall bli en verklighet.

Gladstone gjorde äfven under denna session ett försök
att på lagstiftningsväg aflägsna en fråga, som blifvit
underhuset en verklig förargelse. Det var frågan om
parlamentseden. Vi ha i det föregående sett, hvilka scener den
föranledde, då judar, som blifvit valda till parlamentsledamöter,
sökte intaga sin plats i underhuset, men naturligtvis ej
kunde aflägga eden »på en kristens sanna tro.» Ännu värre
blef det, när den 1880 nyvalde ledamoten för Northampton
Bradlaugh förklarade, att han ej kunde aflägga någon religiös
ed alls, emedan han vore ateist. Han blef då förständigad
att lemna huset, men kom några dagar derefter tillbaka
och begärde nu få aflägga eden. Men husets majoritet,
whigs som tories, hvilken ansåg hans begäran, efter den
förklaring han nyss förut afgifvit, för ett gäckeri med eden,
afslog den och lät, då han, yrkande på sin och sina
kommittenters rätt, det oaktadt ville intaga sin plats, husets
sergeant-at-arms leda ut honom. Det märkliga inträffade
härvid, att Gladstone, som talade och röstade för Bradlaughs
yrkande, vid voteringen öfvergafs af större delen af sitt
parti och att oppositionens ledare i hans ställe måste taga

initiativet till åtgärderna mot representanten för Northampton.
Efter nere uppträden af denna art medgaf dock huset
slutligen på Gladstones förslag och med upphäfvande af ett
endast några dagar förut fattadt beslut, att Bradlaugh skulle
få taga inträde mot afläggande af en. »högtidlig försäkran»
i stället för ed. Men i nästa session upptogs frågan på nytt,
sedan Bradlaugh emellertid genom domstols utslag förklarats
förlustig platsen för Northampton, men blifvit af sina
kommittenter återvald. Nu upprepades scenerna från föregående
session: huset utvisar honom gång på gång, och Bradlaugh
protesterar och protesterar ytterligare. Slutligen tillkännagaf
sig Gladstone ämna framlägga en bill, gående ut på,
att hvar och en som är berättigad att inför domstol utbyta
eden mot en försäkran, äfven skall åtnjuta samma rätt i
parlamentet. Irländska frågan skulle dock snart ge
regeringen annat att tänka på, och billen blef först framlagd i
1883 års session. Den förkastades, men endast med tre
rösters majoritet i ett starkt besatt hus. Bradlaugh måste
åter lemna underhusets sal, men allt bebådade, att hans
långa och hårdnackade kamp snart skulle sluta med seger.
Emellertid hade på Egyptens södra gräns uppvuxit en
fara af ännu allvarsammare slag än den vid Tel-el-Kebir
krossade rörelsen. Det var ej endast i Egypten, som en
stark reaktion mot det europeiska främlingsväldet gjort sig
förnimbar. En sådan visade sig vid denna tid hos den
muhamedanska befolkningen i nästan hela norra Afrika och
djupt in i hjertat af verldsdelen. Första stöten dertill gaf
sannolikt den franska eröfringen af Tunis. Liksom alla
större rörelser inom den museimanska verlden, antog den
en religiös karakter, och dess ledare var, enligt gamla
förebilder, på en gång profet och härförare. I det under Egypten
hörande östra Sudan, i de brännheta trakterna kring öfre
Nil, uppstod en »mahdi», en gudasänd profet, som förklarade
sig korad att fördrifva de otrogna från Egypten och Afrika
och återställa kalifernas gamla välde i hela dess omfång.
Egyptens utsugande välde var djupt hatadt i dessa trakter,
och ej mindre derför att det stöddes af de otrogna. Den
nationella rörelsen i Egypten sjelf spridde sig äfven hit

och göt olja på elden. När derför mahdins upprop kom
till öknens vilda söner, fann den sinnena väl förberedda,
och den religiösa fanatismen flammade med ens upp i full
låga. Från trakterna öster om Nil ända bort mot Abessiniens
gräns, från Darfurs och Kordofans oaser strömmade
ryttarskaror i massor till den nye profetens fana. Han
ryckte med dem mot Kordofans hufvudstad, intog den och
gjorde den till utgångspunkt för sina vidare eröfringar.

I Egypten och England hade man i början ej fäst
någon synnerlig vigt vid mahdirörelsen. Men när
underrättelse kom om Kordofans eröfring, blef man i Kairo
allvarsamt orolig för de öfriga egyptiska garnisonerna i Sudan
och beslöt qväfva rörelsen, innan den hunnit få öfverhand.
En armékår på tio tusen man sändes derför i november för
att återeröfra Kordofan, under befäl af Hicks pascha, en i
egyptisk tjenst öfvergången engelsman. Det gick nu som
så ofta under krigen mellan reguliera trupper och vilda
stammar. Den egyptiska kolonnen lät i ett bergpass i öknen
öfverrumpla sig af sin med terrängen förtrogne fiende och
blef så godt som till sista man nedhuggen. Hicks pascha
sjelf, omgifven af några fä trogna, stupade efter ett tappert
försvar. De öfriga nedhöggos under flykten.

Hicks paschas nederlag hade till följd hela Sudans
förlust. På afsändande af någon ny expedition var tills vidare
ej att tänka, och man måste inskränka sig till att söka
rädda de som öar i oceanen här och der spridda
garnisonerna i de fasta platserna. Den förnämsta af dessa platser
var Chartum, Östra Sudans hufvudstad, beläget vid Blå och
Hvita Nilens sammanflöde. Man kunde taga för gifvet, att
mahdins segerdruckna skaror skulle först vända sig mot
denna plats. Det gälde derför att i största hast få den
undsatt eller utrymma den. Det senare var dock redan för
sent, ty mahdins skaror började visa sig längre ned vid
Nilen, och öster ut stod hela landet i resning under befäl
af hans dugligaste och verksammaste underbefälhafvare
Osman Digma. Khedivens regering vände sig i sin
förlägenhet till sina engelska beskyddare med begäran om
råd och hjelp. Några trupper ville man i London ej sända,

men engelska regeringen sände i stället hvad som nästan
uppvägde en armé: en stor krigare, som tillika var en
stor man.

Charles George Gordon, en af samtidens utomordentligaste
personligheter, åtog sig att försvara Chartum mot
mahdin. Han hade bakom sig en mycket skiftande bana.
Efter att som ung ingeniörofficer ha kämpat på Krim och i
Kina, hade han på uppdrag af kinesiska regeringen
reorganiserat hennes trupper och med dem nedslagit det
fruktansvärda taiping-upproret. Han hade sedan gått i
egyptiska regeringens tjenst och som ståthållare i Sudan utvecklat
en energisk verksamhet för slafhandelns undertryckande och
den infödda befolkningens skyddande mot de egyptiska
embetsmännens utsugningssystem. Detta, i förening med ett
dödsförakt, som hade sin grund i en orubblig religiös tro,
gjorde Gordon pascha snart sagdt afgudad af det folk han
styrde. I sina ansträngningar för dess bästa hade han sett
sig mer motarbetad än understödd af khedivens regering,
och detta var äfven orsaken, hvarför han efter ett par år
nedlade sin post och vände om hem till England igen.

Endast åtföljd af en annan britisk officer, begaf han sig
nu genom öknen till Chartum, lyckades hinna denna stad,
innan madhins här ännu fullständigt inneslutit den, och hade
på några veckor satt den i ett sådant försvarsskick, att den
ett helt år trotsade fiendens alla försök att taga den. Gordon
gaf härunder prof på en herskarkraft och en organisationsförmåga,
som i nyare tider sällan blifvit öfverträffade. De
infödda sammanrafsade negertrupperna hade han inom kort
förvandlat till ypperliga soldater, på sina varf vid Blå Nilen
lät han bygga och utrusta en hel flottilj af ångbåtar, som
höll hans kommunikationer på floden öppna och länge för
såg den belägrade staden med dess behof af lifsmedel. Näst
hans orubbliga tillförsigt var det ingenting i Gordons
karakter som så anslog sinnena, som den lugna herskarvilja,
hvarmed han förstod göra sig fruktad och åtlydd
af denna massa vilda och råa krigare af olika stammar,
som utgjorde Chartums garnison. Det var ej heller från
dem förräderiet utgick, som slutade hans bana. Det kom

från   de   egyptiska  trupperna,  det opålitligaste och sämsta
elementet i hans lilla armé.

Men det allmänna intresset i England drogs snart från
den djupt in i Afrika begrafne Gordon af vigtiga inre
händelser. Gladstone hade strax i början af 1884 års session
framlagt sin bebådade reformbill, den tredje i ordningen af
de stora valreformer, som afsågo rösträttens utsträckning till
allt större kretsar af engelska folket. Genom 1867 års reform
— ett verk af en tory-ministèr — hade census för valrätten
i städerna blifvit så godt som helt och hållet struken och
rösträtt gifvits åt hvarje myndig man, som innehade ett
hus eller en lägenhet på ej mindre än ett år till ett visst
minimum af hyra och skattade till kommunens fattigvård.
Denna så kallade »household-suffrage» skulle nu, enligt den
nya reformbillen, utsträckas äfven till landsbygden, der det
hittills fordrats en förmögenhetsqvalifikation af tolf punds
årlig inkomst af arrenderad jord för att vara röstberättigad,
och den stora massan af jordbruks- och grufarbetare sålunda
varit utesluten från deltagande i valen. Länge hade ej
heller från dem höjts några anspråk på likställighet i detta
hänseende med arbetarne i städerna. Men den märkliga
rörelse, som satts i gång af Joseph Arch, hade haft till
naturlig följd, att äfven hos landsbygdens arbetare vaknat
ett lifligt behof af politisk myndighet för att kunna utöfva
inflytande på lagstiftningen. Bland resolutionerna på deras
möten var alltid en, som fordrade politisk rösträtt för
arbetarne på landet, och dessa fordringar blefvo slutligen så
högljudda, att Gladstones regering beslöt lyssna till dem.

De förändringar billen afsåg voro högst betydande.
Genom den utsträckning af rösträtten den föreslog skulle
först och främst valmännens antal i rund siffra ökas med
ej mindre än två millioner. Dessutom skulle äfven förhållandet
mellan land och stad derigenom väsentligt förändras.
Hittills hade städernas valmän haft öfvervigt i antal. Nu
skulle motsatsen bli förhållandet. Det skulle alltså tyckas,
som det konservativa partiets förnämsta representanter, de
stora jorddrottarne, bort vara högligen belåtna med en
anordning, som gaf en så stor öfvervigt åt landsbygdens

intressen. Men förhållandena hade här betydligt förändrats.
Tidens demokratiska ideer hade äfven inträngt bland
arbetarne på de stora godsen. Deras intressen voro ej längre
de samma som godsegarens, och den slutna omröstningen
skulle skydda dem i den fria utöfningen af den rätt, den
nya lagen ville tillerkänna dem. Redan denna omständighet
gjorde grefskapens stormän reformen i hög grad
obenägna. Men deras farhågor ökades ej litet deraf, att det
stod i regeringens skön att genom den indelning af
valkretsarna, som skulle bli föremål för en särskild bill,
försvaga de konservativa intressenas inflytande på valen.
Denna fruktan var äfven en af hufvudanledningarna till
det bestämda och sega motstånd, reformen länge mötte från
deras sida. I underhuset genomgick billen alla sina stadier
med stora majoriteter och antogs utan några väsentliga
ändringar vid midsommartiden. Men hos lorderna stötte
den genast på starkt motstånd och blef redan i början af
juli definitift förkastad.

Gladstone och hans kolleger hade emellertid föresatt
sig att ännu under året genomdrifva billen. Och denna
bestämda hållning kunde de så mycket tryggare intaga,
som de visste sig ha allmänna meningen bakom sig.
Förbittringen mot öfverhuset var nu som 1832 mycket stor.
Indignationsmöten höllos öfverallt i landet, der, liksom i
pressen, frågan om öfverhusets afskaffande i dess nuvarande
ärftliga form på allvar och med stor hetta diskuterades
samt gjordes till föremål för kraftiga resolutioner. Under
dessa förhållanden inkallade regeringen parlamentet till en
höstsession i oktober, och redan i underhusets första
sammanträde antydde Gladstone, att om reformfrågan föll, »en
annan konstitutionel fråga möjligen kunde bli föremål för
parlamentets behandling». Lorderna förklarade sig dock
fortfarande ej vilja bifalla billen, förr än de fått kännedom
om den nya kretsindelningen. Härpå vägrade dock
regeringen i början ingå. Till lycka för landets lugn och den
stora reformens framgång, visade dock oppositionens ledare,
lord Salisbury, vid detta tillfälle en politisk klokhet och
ett tillmötesgående, som man hittills ej trott honom om.

Han begärde ett samtal med Gladstone, och mellan de
båda statsmännen öfverenskoms nu om vilkoren för en
kompromiss, bland hvilka det förnämsta var, att regeringen
redan nu skulle framlägga sin »redistributionsbill». Den
godkändes af Salisbury och de förnämsta torycheferna med
några förändringar. Enligt den sålunda ändrade billen
skulle af de små valköpingar, som öfverlefvat de båda
föregående valreformerna, alla, hvilkas folkmängd ej uppgick
till 1,500, förlora sin särskilda representationsrätt och
förenas med den kringliggande landsbygden till ett valdistrikt.
Städerna Birmingham, Dublin, Edinburgh, Glasgow, Leeds,
Liverpool och Manchester samt de sex folkrikaste
stadsdelarna i London skulle indelas i valkretsar (wards) med
en representant för hvar. Den 1 december framlades
redistributionsbillen, och fyra dagar derefter, den 5, antogo
lorderna reformbillen. Redan dagen derpå erhöll den
drottningens sanktion, och sålunda var en af de största
reformerna i Englands politiska lif lyckligt genomförd.

Det skulle tyckas, som regeringens ställning genom
en sådan bedrift på lagstiftningens område bort bli i hög
grad stärkt och hennes popularitet betydligt ökad. Att
det ej blef fallet, utan båda tvärt om vid denna tid
betydligt försvagades, hade sin grund i det allmänna
missnöjet öfver hennes hållning i en fråga, som låg engelska
folket mycket nära om hjertat. Det var frågan om
undsättning åt Gordon. Hans ställning i Chartum hade i flere
månader ej gifvit anledning till någon egentlig oro, så
länge han kunde hålla sina förbindelser på floden öppna.
Han sjelf afrädde också i början på det bestämdaste från
alla expeditioner till hans undsättande. Men hans fiender
trängde honom allt närmare in på lifvet. I juni togo
mahdins trupper det vigtiga Berber vid Nilen, som
beherskade vägarna både norr- och österut, Gordons bref och
depescher uppfångades, och han var slutligen alldeles
afskuren. När alla underrättelser från honom uteblefvo,
började en stark oro få makt med sinnena i England. Man
fordrade allmänt, att något kraftigt och skyndsamt steg
skulle tagas för hans räddning, och i underhuset föreslogs

ett misstroendevotum mot regeringen för hennes dröjande
och vacklande hållning i denna sak. Motionen förkastades,
men regeringen såg, att något måste göras, och så
begärde hon ett anslag till en expedition, för den händelse
en sådan skulle visa sig nödvändig; men dervid fick det
tills vidare stanna. Hon hyste tydligen den föreställningen,
att den allmänna oron saknade grund, och att Gordon skulle,
såsom hon uppmanat honom, lyckas draga sig tillbaka från
Chartum. Då sommaren emellertid gick och ännu inga
underrättelser afhördes från den belägrade staden, insåg
hon omsider nödvändigheten att skrida till handling. Men
olyckligtvis dref hon sina rustningar så långsamt, att det
var först i december expeditionen afgick från England.
Till dess befälhafvare hade hon utsett general Wolseley,
eller såsom han numera kallades lord Wolseley, med
oinskränkt fullmakt att leda operationerna. Han hade två
vägar att välja emellan. Den ena gick Nilen uppför, den
andra vesterut från Suakim vid Röda hafvet till Berber vid
Nilen. Båda vägarna erbjödo stora svårigheter: den förra
i de många forsarna och strömhvirflarna, som söder om
egyptiska gränsen besvära flodfarten, den andra i de
vattenlösa ökensträckor, genom hvilka marschen skulle gå, samt
i nödvändigheten att bekämpa Osman Digmas skaror, hvilka
nu kringsvärmade Suakim. Mot en mängd militära auktoriteters
mening beslöt sig lord Wolseley för den förra vägen och
lyckades äfven med otroliga ansträngningar föra sina trupper
i båtar uppför floden samt stod i början af januari i Korti
vid ingången till Nubiska öknen.

Det var ursprungligen hans mening att härifrån
fortsätta Nilen uppför till Berber. Men underrättelser, som
han här mottog om den förtvinade ställningen i Chartum,
förmådde honom att ändra plau. Han stannade sjelf qvar
i Korti, men sände en »flygande kolonn» under en af sina
mest betrodda underbefälhafvare, general Herbert Stewart,
raka vägen genom öknen söderut till Metamneh vid Nilen,
för att derifrån i ilmarscher tränga fram mot Chartum
och öppna väg åt Gordon och hans belägrade trupper.
Stewart utförde sitt uppdrag med hjeltemodig beslutsamhet.

Två gånger under ökenmarschen föllo de sudanska skarorna
med ursinnigt dödsförakt öfver hans lilla trupp och hade
så när lyckats spränga den britiska fyrkanten, men blefvo
till sluts med stora förluster tillbakaslagna. Olyckligtvis
blef Stewart sjelf i den senare drabbningen så svårt sårad,
att han måste lemna ifrån sig befälet. Det öfvertogs nu
af general Wilson. Vid ankomsten till Metamneh funno
engelsmännen här emot sig två af Gordon utsända ångbåtar;
men i stället för att på dessa genast skynda floden uppför
till Chartum, dröjde Wilson här öfver en dag, innan han
inskeppade sig, och när han kom i sigte af Chartum, vajade
mahdins fana redan från dess citadell och minaret.

Staden hade fallit dagen förut, som det påståtts genom
förräderi af de egyptiska trupperna. Häröfver hvilar dock
ännu mycket dunkel. Om Gordons öde sväfvade man först
i ovisshet, men snart kom budskapet, att han fallit vid
stadens intagande, huru, känner man ej. Historien om
Chartums försvar har Gordon sjelf skrifvit i den dagbok
han under hela belägringen fört, och hvaraf fragment
blifvit bevarade. Deraf visar sig, att det var hungersnöden
som i främsta rummet vållat katastrofen. Hjelpen kom för
sent. Den flygande kolonnen drogs tillbaka till Korti, der
lord Wolseley träffade anstalter till ett allmänt framryckande
mot Chartum. Hans avantgarde hade äfven redan brutit
upp mot Berber, då order kommo från England om hela
företagets uppgifvande, och Wolseley drog nu sina trupper
tillbaka till Egypten, sedan han på gränsen qvarlemnat en
mindre afdelning för att hålla mahdins skaror på afstånd.
Fram på sommaren dog mahdin sjelf i kopporna, som
härjade i hans läger. Väl upphöjdes hans brorson
Abdullah till »kalif» efter honom, men mahdirörelsen hade
förlorat sin egentliga drifkraft, och från denna tid gjordes
intet allvarsamt försök att utföra den döde profetens väldiga
eröfringsplaner. Floden, som svält öfver sina bräddar och
ett ögonblick hotat med en fruktansvärd öfversvämning,
sjönk åter långsamt tillbaka i sin fåra. Men Chartum och
Sudan voro förlorade för Egypten. Visserligen träffade
regeringen anstalter för att från Suakim vid Röda hafvet

sända en expedition mot Berber och. Chartum. Men det
stannade vid förberedelserna och några strider med Osman
Digma, hvars anfallskraft från denna tid synes bruten.

Den egyptiska frågan hade emellertid ej blifvit skaffad
ur verlden genom nedslåendet af resningen under Arabi.
Den skulle tvärt om lefva upp i en ny form och länge
gifva anledning till diplomatiska tvister och ett visst kyligt
förhållande mellan England och Frankrike. Den senare
makten yrkade, att britiska regeringen skulle förbinda sig
att inom en viss tid draga sina trupper från Egypten och
på ett för de utländska fordringsegarne mer tryggande sätt
ordna dess finansförhållanden, och hon understöddes i dessa
fordringar af flere andra makter. Gladstones regering
förklarade sig äfven beredd att inom en snar framtid
småningom verkställa utrymmandet, ehuru hon ej ville binda
sig vid någon bestämd tid. Och för att ordna den senare
frågan, hölls på hennes inbjudning en sändebudskonferens
i London, dervid dock meningarna visade sig så omöjliga
att förlika, att lord Granville upplöste den, innan den
hunnit fatta några beslut.

Grämelsen i England öfver händelserna i Sudan var
stor och allmän, och regeringen fick höra många och skarpa
förebråelser för sin långsamhet och brist på förutseende,
Hon skulle säkerligen också blifvit stäld till sträng
räkenskap, hade ej just vid denna tid på en helt annan
skådeplats händelser timat, som snart drogo den allmänna
uppmärksamheten från det ämne, som nyss så uteslutande
fängslat henne. Det såg ett ögonblick ut, som ett krig
med Ryssland vore oundvikligt. Den ryska makten hade
under de senare åren med starka steg närmat sig Indiens
gräns. Den hade gjort khanen af Bokhara till sin vasall
samt eröfrat hela turkmen-området på Persiens norra gräns,
och slutligen hade tekke-turkmenernas hufvudstad Merv,
som länge af engelska statsmän och strateger förklarats för
nyckeln till Herat, underkastat sig Ryssland. Czarväldet var
nu sålunda omedelbar granne med Afghanistan, hvars emir
var Englands skyddsling och bundsförvandt. Det kunde med
skäl befaras, att ryssaraes framträngande ej skulle stanna

här, och så mycket mer som gränsen mellan tekke-turkmenernas
område, hvilket nu tillhörde Ryssland, och
nordvestra Afghanistan aldrig varit noga bestämd. För att
för framtiden förekomma alla gränstvister föreslog nu
engelska regeringen den ryska, att en kommission, bestående
af ombud för alla tre staterna, skulle tillsättas, hvilken
skulle ega att på ort och ställe uppdraga gränsen.
Ryssland samtyckte väl, men underlät att sända några delegerade
till mötesplatsen, der de engelska kommissarierna i månader
förgäfves väntade dem. I stället lät ryska regeringen
trupper inrycka på det område, som afghanerna hittills ansett
för sitt, och der besätta flere vigtiga punkter. Och nu,
sedan hon sålunda skapat ett »fait accompli», förklarade
hon sig beredd att underhandla. Hon skickade en särskild
agent till London, som skulle utverka engelska regeringens
samtycke till en sådan reglering, hvarigenom det af hennes
trupper besatta området skulle falla norr om gränslinien.
Den ryska gränsen skulle derigenom närma sig Herat på
endast 11 sv. mils afstånd. Lord Granville förkastade
detta regleringsförslag, men afslöt på samma gång, den
16 mars, med ryske ambassadören i London en
öfverenskommelse, i kraft hvaraf inga trupper, vare sig ryska eller
afghanska, skulle medan underhandlingarna pågingo få
framskjutas i det omtvistade området. Det oaktadt anföll
ryske generalen Komaroff den 30 i samma månad en vid
Penjdeh stående afghansk styrka under förevändning af
en gränskränkning, slog den och besatte denna genom sitt
läge synnerligt vigtiga plats.

När underrättelsen om Penjdehs intagande kom till
England, uppstod en oerhörd förbittring öfver detta öppna brott
mot den nyss afslutna öfverenskommelsen. Gladstone
förklarade i underhuset i ett tal, som genom sin fasthet väckte
stort bifall, att om ryska regeringen ej gåfve en tillfredsställande
förklaring öfver sin generals handlingssätt, England ej
skulle tveka att gifva sin bundsförvandt emiren det
understöd, hvartill det genom fördrag vore förpligtadt. Den i
Petersburg begärda förklaringen kom, men befans föga
tillfredsställande. General Komaroff hade blott velat straffa

afghanerna för en af dem begången gränskränkning och
derefter dragit sig tillbaka. Czaren — det var nu den
efter den mördade Alexander II på tronen uppstigne
Alexander III — lät i London beklaga händelsen som ett
missförstånd, men sände på samma gäng den ohörsamme
generalen en dyrbar hederssabel. Detta bidrog ej att lugna
sinnena. Engelska regeringen begärde den 21 april af
underhuset ett utomordentligt anslag på 11 millioner till
kriget i Sudan och »förberedelser utom Sudan».
Drottningen hade redan genom ett budskap underrättat
parlamentet, att hon beslutit inkalla reserverna och milisen,
order gåfvos om mobilisering af en betydlig del af den
indiska armén, hvilken under sir Frederick Roberts' befäl
skulle inrycka i Afghanistan, och slutligen vidtogos i alla
örlogshamnarna vid Kanalen stora rustningar för att vid
första öppet vatten kunna sända en stark flotta till
Östersjön. Den allmänna föreställningen var, att ett vidt
utseende krig mellan England och Ryssland stod för dörren.

Det visade sig dock, att allt detta blott var en bullrande
demonstration. Ryssland lät ej heller deraf inverka
på sig öch vidhöll ej blott sina gamla fordringar, utan
framsköt äfven sina trupper ännu längre. Hvad
Penjdehaffären beträffade, ville det samtycka till att den hänsköts
till afgörande af en skiljedomare, men med det uttryckliga
vilkor, att denne ej skulle ega företaga någon undersökning
om det militära förloppet dervid, endast yttra sig rörande
omfånget af öfverenskommelsen den 16 mars. I denna
form blef den nyss så brännande frågan alldeles oskadlig.
Ingen intresserade sig numera heller för henne.
Visserligen utsågs konungen af Danmark af båda parterna till
skiljedomare, och han förklarade sig äfven beredd att åtaga
sig uppdraget. Men dervid stannade det ock, och hela
saken fick förfalla. Den retade stämningen å båda sidorna
hade emellertid hunnit lugna sig. Underhandlingarna i
hufvudfrågan kunde nu drifvas med större kraft, och genom
ömsesidiga eftergifter bragtes slutligen en öfverenskommelse
till stånd, der hufvuddragen af gränsregleringen bestämdes
— det så mycket omtvistade Penjdeh tillerkändes Ryssland

— men detaljerna öfverlemnades till en ny blandad
kommission, som på ort och ställe skulle utstaka den nya
gränsen. Denna kommission började äfven sitt arbete, men
då detta i följd af de ständiga tvisterna drog ut på
tiden, togo båda kabinetten saken omedelbart om hand,
och på detta sätt blef den vigtiga frågan ändtligen afgjord.
Afghanistan vann den stora fördelen att numera ha en
bestämd, af Ryssland sjelf erkänd gräns. Men den största
vinsten stannade dock på den senare maktens sida. Hon
kom dervid i besittning af en i strategiskt hänseende
mycket värdefull landsträcka, som i förbindelse med den
nya transcaspiska jernbanan lofvar att bli en ypperlig
utgångspunkt för vidare operationer mot söder och öster, och
från hvars bergkullar blicken öfverskådar Heratdalens leende
trädgård.

Midt under förvecklingarna med Ryssland hade ett
uppror utbrutit i Canada. Långt upp i den nya provinsen
Manitoba, vester om Vinipegsjön, hade de der kringströfvande
halfblodsindianerna, afkomlingar af de forna pelsjägarne,
gjort en ny resning under samme Riel, som äfven förra
gången anfört dem. De klagade öfver orättvisa vid
fördelningen af jorden samt de rikare kolonisternas gynnande
på deras bekostnad. I förbund med en indianstam hade
de angripit och tagit ett af de fästen, som här blifvit
anlagda till kolonisternas skydd och för handeln med
indianerna. De slogo äfven nere mot dem utsända milisskaror.
Canadas regering handlade med beslutsamhet. Hon sände
i största hast förstärkningar under general Middleton. Riel
blef slagen och tillfångatagen under flykten samt dömd till
döden och afrättad, trots de ansträngningar, den franska
befolkningen i Nedre Canada gjorde för hans räddning.
Hela upproret var dermed nedslaget.

Den liberala regeringens anseende hade lidit en svår
stöt genom tilldragelserna i Sudan. Hon hade visserligen
för ett ögonblick återvunnit sin popularitet genom det fasta
uppträdande hon visade omedelbart efter Penjdeh-affären.
Men de senare underhandlingarna hade, oaktadt de räddat
landet från ett nytt krig, ej varit egnade att bevara den.

Och missnöjet inskränkte sig ej till de vanliga motståndarne
till hennes politik. Det visade sig äfven bland anhängarne
och gaf sig till känna genom stor slapphet i partidisciplinen.
Man tyckte sig äfven hos Gladstone sjelf märka tecken
till trötthet vid dessa ständigt återkommande utländska
förvecklingar, som med sina interpellationer och debatter
hindrande stälde sig i vägen för lagstiftningsarbetet. Det
var under dessa omständigheter skattkammarkanslern den
8 juni förelade underhuset den nya inkomstbudgeten, der
han till betäckande af de utomordentliga utgifterna för
armén och flottan föreslog ett höjande af afgifterna på
bränvin och öl. Detta var, som Childers och Gladstone
under debatten visade, den lämpligaste utvägen, om man ej
ville beskatta sådana artiklar som te och socker, hvilka
till så betydlig del ingå i den allmänna förbrukningen,
äfven bland de fattigaste klasserna, på de britiska öarna.
Icke dess mindre föreslog nu sir M. Hicks-Beach ett
amendement i denna riktning, och vid anstäld votering antogs
det med 264 röster mot 252.

Regeringen hade sålunda blifvit slagen med tolf rösters
majoritet. Båda sidorna stodo öfverraskade, segervinnarne
ej minst. De hade också endast segrat derigenom, att ej
mindre än 76 af regeringens eget parti, dels må hända
afsigtligt, men till större delen säkerligen af ren vårdslöshet,
underlåtit att rösta, medan 39 parnelliter förstärkt
oppositionens led. De hade derför utan tvifvel rätt, som påstodo,
att här ej förelåg något verkligt uttryck af majoritetens åsigt,
och följaktligen ej heller något nederlag. Allt hade skett
i följd af en öfverrumpling, och regeringen hade ännu
majoritet i huset. Men antingen Gladstone nu var
öfvertygad, att han ej längre kunde vara säker på att ha sitt
parti bakom sig, eller han greps af ett ögonblicks missmod,
allt nog, han och hans kabinett beslöto ingifva sitt afsked.
Drottningen beviljade det, och lord Salisbury fick i uppdrag
att bilda det nya kabinettet.

Han åtog sig det äfven, men först efter några dagars
tvekan. Och dertill hade han utan tvifvel skäl. Hans
eget parti utgjorde endast en minoritet af underhuset, och

han kunde ej genast skrida till den under sådana
förhållanden vanliga åtgärden: en parlamentsupplösning. Den
nya valreformen kunde först i november tillämpas; men
efter den gamla valakten kunde inga val vidare ske.
Dertill kora, att det var all utsigt till, att det liberala partiet
nu, då det var i oppositionen, skulle fastare sluta ihop sina
led, än det gjort medan det var vid makten. Men trots
allt detta och sannolikt i hopp om irländarnes understöd
gaf han slutligen efter för drottningens uppmaningar. Det
kabinett han nu bildade upptog till större delen gamla
namn. Sjelf öfvertog lord Salisbury jemte premierministerposten
utrikesportföljen. W. H. Smith, en affärsman i
London med stor förmåga, blef krigsminister. Lord Carnarvon,
bekant genom sin utgång ur lord Beaconsfields regering 1878,
mottog  uppdraget att som vicekonung afgå till Irland.

Det märkligaste draget i det nya torykabinettets
sammansättning var dock tillkomsten af ett nytt och saknaden
af ett gammalt namn. Lord Randolph Churchill tog som
statssekreterare för Indien första gången plats i regeringen,
och sir Stafford Northcote, sedan den dag Disraeli blef
lord Beaconsfield torypartiets ledare i underhuset, förflyttades
nu som lord Iddesleigh till lordernas hus och lemnade
ledarskapet till den förre koloniministern sir Michael
Hicks-Beach. Han fick visserligen plats i kabinettet, men ej i
sin förra egenskap af skattkammarkansler, utan som förste
lord af skattkammaren, en sinekur som hittills alltid
innehafts af premierministern sjelf, men nu gafs som en
hederlig reträtt åt en statsman, hvilken man ej ansåg sig kunna
utesluta, men som i ungtoriernas ögon saknade den för
ledarskapet nödiga energien. Dessa båda utnämningar stodo
för öfrigt i nära samband med hvarandra. Lord Churchill,
en i hög grad originel personlighet, med godt hufvud,
betydande talförmåga och stor ärelystnad, hade småningom
vunnit ett ej ringa inflytande i huset som chef för ett
särskildt parti af unga tories, kalladt »det fjerde partiet»,
hvilket i de flesta fall röstade med partiets hufvudstyrka,
men en och annan gång visat benägenhet till myteri mot
de gamla ledarne. Det var af vigt för lord Salisbury att

vinna denna fraktions understöd, men lord Churchill
uppstälde sina vilkor, och bland dem var det förnämsta, att
ledarskapet i underhuset skulle tagas ifrån sir Stafford
Northcote och gifvas åt sir Michael. Det påstods vid denna
tid, att den unge Marlborough-ättlingen sjelf eftersträfvade
platsen, men då han ännu ej kunde intaga den, önskade
se den tills vidare besatt med en person, som lättare kunde
skjutas åt sidan än den af torypartiets kärna högt ansedde
sir Stafford Northcote. Afsigten må ha tillagts honom med
eller utan skäl, visst är, att lord Randolph Churchill ej fullt
ett år derefter var underhusets ledare och skattkammarkansler.

Den nya regeringens svaghet i parlamentet var så stor,
att det kunde förutses, att hon skulle falla vid första
angrepp af oppositionen. Lord Salisbury sökte derför trygga
sin ställning genom, att föreslå ett slags stillestånd, tills de
nya valen hunne gifva sitt utslag. Härtill ville dock
Gladstone ej gifva något formligt samtycke, men genom ett
slags tyst öfverenskommelse inskränkte man sig å båda
sidorna under den återstående delen af sessionen till
behandlingen af budgeten och de löpande frågorna. Så
förgick sommaren i lugn. Det afbröts endast för ett ögonblick
af den starka sensation, som tidningen Pall Mall Grazettes
afslöjanden af det upprörande våld, för hvilket unga flickor
i London voro utsatta, väckte i både in- och utlandet. De
ledde äfven under den allmänna meningens starka
påtryckning till omedelbart framläggande af en bill om skydd för
unga qvinnor, hvilken genast antogs af båda husen och blef lag.

Vid denna tid erhöll Englands kolonialvälde en
betydlig tillväxt i Asien, i det hela den återstående delen af
det gamla birmanska riket införlifvades med de indiska
besittningarna. En tvist hade uppstått med dess herskare,
konung Thibå, en på en gång svag och blodtörstig despot
af det asiatiska slaget. Till sin olycka utmanade han sin
farlige granne genom våldsamma åtgärder mot dess
undersåtar och ett förbud för ett engelskt bolag att afverka
teakskogarna i det inre af hans rike. Lord Dufferin,

numera Indiens vice konung, sände en truppstyrka under general
Prendergast, hvilken på en flottilj af ångbåtar trängde
Iravaddyfloden uppför till hans hufvudstad Mandalay och utan
någon egentlig strid besatte den, tog Thibå sjelf till fånga
och sände honom till Indien, der han internerades i en stad
i det inre landet. Dermed var dock landets eröfring
ingalunda verkstäld. En nationel resning, det så kallade
dakoitupproret, utbröt under ledning af en prins af den gamla
herskarätten, och den antog en så farlig natur, att indiska
regeringen året derpå måste sända en ny expedition under
general Roberts för att kufva den. Han lyckades
visserligen vinna några framgångar öfver birmanerna, men då
de sällan vågade sig ut på öppna fältet, utan endast
opererade i smärre guerillaskaror, var resningen så godt som
oåtkomlig och uppblossade genast på ett nytt ställe, sedan
den blifvit qväfd på ett annat. Innan han lemnade den
nya eröfringen, hade Roberts sökt trygga den genom ett
väl organiseradt nät af militära posteringar. Elden glimmar
dock alltjemt under askan.

Den 18 november upplöstes parlamentet, och den 23
togo de nya valen sin början. De ådrogo sig denna gång
ett mer än vanligt intresse derigenom, att den nya
vallagen för första gången tillämpades. Nära två millioner
nya valmän, till större delen jordbruks- och grufarbetare,
skulle nu öka antalet af de röstande. De begagnade sig
äfven i mycket stor proportion af sin nyförvärfvade rätt,
och ett stort flertal röstade, som det var att vänta, med de
liberala. I några få kretsar afgjorde äfven deras röster
valet till förmån för kandidater ur deras egna led. Så
blef Joseph Arch, ledaren för hela den rörelse, som skaffat
dem borgerliga rättigheter, vald för en krets i sitt grefskap.
Om ej nere arbetarkandidater valdes, hade detta sin naturliga
grund i det förhållandet, att så få sådana kandidater
framträdde, som voro i tillfälle att åtaga sig det lönlösa
representantskapet i Westminster. De liberala erhöllo. en stor
majoritet öfver de konservativa: valda blefvo nemligen 333 af det
förra mot 251 af det senare partiet. Att valen dock ej
gåfvo dem en så dominerande ställning, som fallet varit

1880, hade sin grund deruti, att parnelliterna eller
nationalisterna, som de numera kallades, sett sitt antal så
betydligt ökas genom de nya valen. De irländska bänkarna
»nedanför tvärgången» i underhuset skulle i nästa session
presentera en tätt sluten falang af ej mindre än 86
homerulers. Det var tydligt, att det nu stod i deras makt att
gifva den sida seger, åt hvilken de med hela sin tyngd
kastade sig. De länge så förbisedda irländarne hade med
ens blifvit en mäktig faktor i den parlamentariska striden.
Under valen hade de afgjordt gifvit sitt understöd åt tories,
som visat benägenhet att gå dem till mötes. Parnell
påstod till och med sedermera i underhuset, att vicekonungen
lord Carnarvon, inlåtit sig i underhandlingar med dem och
till hälften lofvat dem home-rule, hvilket dock af denne
förnekades.

Om nationalisterna det oaktadt vid början af 1886 års
session slöto sig till de liberala, hade detta sin grund i
en högst märklig tilldragelse, som emellertid inträffat.
Gladstone hade under årets sista dagar utfärdat ett
politiskt manifest, der han förklarade sig efter de irländska
valens utgång omöjligt längre kunna betvina, att sjelfstyrelse
genom ett eget parlament önskades af det stora flertalet
af Irlands befolkning. Han uttalade sig derför nu för
beviljande af home-rule på vissa vilkor, som garanterade
unionens bevarande och riksparlamentets öfverhöghet,
äfvensom för ett jordköpssystem, hvarigenom med låneunderstöd
af staten stora gods skulle inköpas eller exproprieras för
att sedermera, mot afbetalning på längre tid, styckas ut i
smärre lotter bland arrendatorerna, hvilka sålunda efter ett
visst antal år skulle bli egare deraf. Gladstone motiverade
sin plan ej blott ur rättvisans synpunkt, utan äfven med
hänvisning till nödvändigheten för rikets väl att göra slut
på den långa strid och splittring, som förlamade hela
lagstiftningen. Han ville, som han sade, utbyta en union på
papperet mot en union i verkligheten.

Tillkännagifvandet kom plötsligt och var för de flesta
en öfverraskning. Både bland vänner och motståndare föll
det ned som en bomb. För dem deremot, som med

uppmärksamhet följt förändringen i Gladstones irländska politik
under de senaste fem åren, var det endast det sista steget
i en långsamt fortgående utveckling. Hans »affall», såsom
det kallades, hade i detta hänseende en slående likhet med
Robert Peels 1846. Men ogillandet blef derför icke mindre
starkt bland anhängare så väl som bland motståndare.
Äfven en hittills så bepröfvad vän och vapenbroder som
lord Hartington kunde ej dölja sitt ogillande af sin gamle
kollegas irländska politik, och från denna stund skildes
deras vägar. Andra af Gladstones förra kolleger voro ännu
obeslutsamma. Men af en stor del af det liberala och
demokratiska partiet mottogs det med ett bifall, som syntes
visa, att sinnena voro väl förberedda.

Störst och lifligast var naturligtvis bifallet på Irland
sjelf. Här hade sedan underhandlingarna i Kilmainham
och den strax derpå följande blodiga katastrofen i Phoenix
park sakerna småningom återtagit sitt gamla skick. Jordligan
hade visserligen efterträdts af nationalligan, men ledarne voro
alltjemt de samma. Organisationen mot godsegarne blef ej
mindre fast under den nya än under den gamla ligan. Men
under lord Spencers på en gång fasta och humana styrelse
aftog de agrariska brottens antal så, att när tories kommo till
styret, de förklarade sig ämna styra Irland utan tvångslagar.
Härigenom lyckades de äfven, som vi sett, vinna de i England
bosatta irländarnes understöd vid valen. Nu förändrades
emellertid med ens ställningen. Irland hade nu utsigt att
hos det liberala partiet i England erhålla ett mäktigt stöd för
sina anspråk, och från denna stund slöto sig nationalpartiets
ledare helt naturligt till Gladstone. Det visade sig redan,
då under adressdebatten vid början af 1886 års session
huset skred till votering öfver ett af den radikale
ledamoten för Birmingham Jesse Collings föreslaget
amendement med beklagande af, att trontalet ej bebådade några
åtgärder till förbättring af de små jordbrukarnes ställning.
Collings' amendement antogs med 329 röster mot 250.
Irlands 86 nationalistiska representanter hade gifvit utslaget.

Denna märkvärdiga omröstning egde rum den 27 januari,
och dagen derpå tillkännagaf lord Salisbury hos lorderna

och sir Michael Hicks-Beach i underhuset, att regeringen
ingifvit sitt afsked. Det beviljades, och Gladstone fick
den 30 af drottningen uppdrag att bilda det nya kabinettet.
Och här, vid tröskeln till händelser som ligga så nära, att
de äro i friskt minne hos de flesta, och må hända för nära
att ännu kunna klart öfverskådas, nedlägga vi pennan.


<chapter name="INNEHÅLL.
Förra delen.
Senare delen.">
 INNEHÅLL.

 Förra delen.
Sid.
Kap.   1. En ny regering börjar . . . 1
 »     2. Svårigheten för den nya regeringen . . . 19
 »     3. Melbourneska ministèrens fall  . . .37
 »     4. Afghanska kriget . . . 53
 »     5. Peels styrelse . . . 69
 »     6. Ligan mot spanmålslagarna . . . 81
 »     7. Disraeli . . . 94
 »     8. Hungersnöd och politiska förvecklingar . . . 102
 »     9. Athen, Rom och London . . . 115
 »     10. Palmerston . . . 133
 »     11. Krimkriget . . . 159
 »     12. Lorchan Arrow. — Deportationen . . . 196
 »     13. Indiska upproret . . . 206
 »     14. »John Companys» slut . . . 236
 »     15. Sammansvärjningsbillen . . . 242
 »     16. Disraelis första reformbill . . . 259


 Senare delen.

Kap.   1. Palmerston åter vid makten . . . 1
 »     2. Inbördeskriget i Amerika . . . 17
 »     3. Lord Palmerstons sista dagar . . . 31
 »     4. Den nya regeringen . . . 60
 »     5. Valreformen . . . 82
 »     6. Strider hemma och utomlands . . . 103
 »     7. Irländska frågor . . . 137
 »     8. Reformarbetet i full gång . . . 161
 »     9. Den stora ministèrens fall . . . 186
 »     10. Lord Beaconsfield . . . 208
 »     11. Kongressen i Berlin . . . 229
Slutkapitel. 1880—1886 . . . 248





På P. A. Norstedt & Söners förlag:

Öfversigt af de europeiska staternas politiska historia
under de senaste tjugu åren (1861—1880).  Af P. O.
Bäckström.  Häft. 8 kr.; inb. 10 kr.

Niccolò Machiavell's Florentinska historia.  Öfvers. af
Rud. Afzelius.  5 kr.

Sveriges historia under konungarne af Pfalziska huset.  
Af F. F. Carlson.  
Del. 1, Carl X Gustaf.  Med porträtt och karta.  7 kr.
Del. 2—5, Carl XI.  Med porträtt. Tills.  20 kr.
Del. 6, 7, Carl XII.  Med karta. Tills.  13 kr.

Sveriges politiska historia under konung Gustaf III:s
regering.  Af C. T. Odhner. Del. 1, (1771—1778).  8 kr.

Svenska flottans historia, af P. O. Bäckström.  6 kr. 50 öre.

Den europeiska civilisationens historia från romerska
kejsardömets fall till franska revolutionen.  Föreläsningar af
François Guizot.  Ny öfvers. efter originalets 19:de uppl.
af J. R. Spilhammar.  Med anmärkningar af H. Hjärne.  
3 kr.


Stockholm 1887. Kongl. Boktryckeriet.


