<chapter name="Om den svenska allmogens jakt af Nils Keyland">
<table o>
<td c><h2>Om den svenska allmogens jakt</h2>
<td c>af
<td c><b>Nils Keyland.</b>
</table>

<big><big><big>U</big></big></big>pphofvet till jakten i detta ords ursprungligaste mening kan
anses hafva varit af två slag, dels människans näringsbehof, som
drifvit henne att tillgodogöra sig det nyttiga i djurvärlden, dels
nödvändigheten att oskadliggöra de element i denna, som på ett eller annat
sätt uppträdt fientligt mot hennes intressen. I hvarje fall är denna
handtering, om riktad på det ena eller andra ändamålet, ytterst att
betrakta som ett existensvillkor för hvarje folk på naturstadiet.

Hvad vi för vårt lands vidkommande genom spridda fynd
känna om de äldsta förhållandena är tillräckligt att konstatera
jaktens betydelse som hufvudnäring äfvensom att i dess hufvuddrag
klargöra spörsmålet om de jaktbara djurens utbredning under
förhistorisk tid. Dock, några tillfredsställande detaljkunskaper om
jaktnäringens ekonomiska betydelse i dess olika grenar kunna vi
svårligen af dessa fynd inhämta. Vi måste ta ett stort språng framåt
i tiden, innan vi i en upptecknad tradition möta några försök till
mera detaljerade utredningar af en af vårt folks viktigaste lifsfrågor.
Den förste författare, som mera ingående sysslar härmed, är
ärkebiskopen i Uppsala, Olaus Magnus, som i sin <i>Historia de gentibus
septentrionalibus</i> upptar till behandling de olika såväl jakt- som
fångstmetoderna äfvensom jaktbytets mångahanda nytta och
användning i hushållet och medicinen. Särskildt vid denna senare synes den
mångsidige författaren fästa vikt. Hans uppgifter, hvilkas innehåll
allt fortfarande gå igen i folktron, äro bevisligen sanna uttryck för
den tidens uppfattning. Och de låta oss klarare fatta de anstalter
till själfbevarelse, som naturjägaren med sina otaliga knep afsett.

Enskilda förbud för vissa jakt- och fångstsätt förekomma
visserligen redan i landskapslagarna; dock endast gällande villebrådsarter,
som ansågos tillhöra den kungliga jakten. Några stadganden rörande
fridlysningstider för det ena eller andra villebrådet förekomma
däremot icke. Sannolikt voro också vid den tiden samtliga matnyttiga
djur så ymnigt representerade, att några bestämmelser om
inskränkningar i jakträttigheterna ej ansågos af behofvet påkallade. Ännu
på 1500-talet fanns enligt nämnde författare på numera sällsynta
djur ett värkligt öfverflöd. Huru länge denna jaktens guldålder med
obegränsade tillgångar på vildt varade, är ej så lätt att afgöra.
Dock torde vi i de första bestämmelserna från midten af 1600-talet
angående fridlysningstid för det mindre, matnyttiga villebrådet se
ett bevis på en inträdande minskning. Vid denna tid börjar en för
den svenska allmogejaktens forna frihet på skiftande öden rik
lagstiftningsbana, som i stora drag täljer ej mindre om klasskampens
och egoismens uppträdande i den mångbesjungna skogen än om
ödeläggelsen af en af landets fordom förnämsta näringskällor.

Vi vilja här genom några enstaka exempel ur urkunderna söka
belysa våra sagesmans erfarenhet om jakten och dess resultat förr
och nu. Så finna vi, att Olaus Magnus i anförda arbete ännu ej
finner den ringaste anledning att knussla; med frikostig hand slösar
han på sina jägare och fångstmän ur naturens förrådskammare allt,
hvad dessa rimligtvis kunna önska. Om hermelinjakten säger han,
att hundarna bita ihjäl dessa djur och lägga dem i högar framför
sina herrars fötter. Och hermelinen var ett för sitt dyrbara skinn
synnerligen värdefullt jaktbyte.

I sin beskrifning, Jämtelands jakt och djurfänge (1749), anför
Aeschill Nordholm några siffror, hvilka utgöra de första försöken
till en statistik öfver dessa förhållanden.

»Haregiller», säger denne författare, »har nästan hvarje
landtman. Ofta vet jag händt, att en öfver vintren fångadt 100:de, 150
eller 200 harar. Om jag skall göra en jämnad, kan med all säkerhet
räknas 9 för hvar rök, blifver däraf en summa 16,416 harar, som
årligen fälles. Godt understöd i spisen har landtmannen af dessa
kreaturens kött,.....(och) ho vet icke hur goda och varma
hareskinns fellar äro till sängkläder.».<footnote>
1 Under medeltiden åtnjöt haren, såväl som ekorren, skydd, emedan han
betraktades som ett värdefullt pälsdjur. Nordholm beklagar, att folket ej förstår uppskatta
harens egenskap som sådant. Hvad han anför om harskinnens handtering, att de
visserligen afflås, men sedan kastas på skräphögen, äger allmänt sin riktighet ännu i dag.
</footnote>

Af fågelfångsten i Jämtland gör han följande öfverslag: »De
åren då fågelen efter vanligaste myckenhet vistas och fångas på våra
skogar, försäljas öfver vinteren ungefär uti Hammerdal 15 lass, Lit
10, Ragunda 10, Refsund 10. För de andra sju socknarna kan jag ej
taga mer än 5 lass på hvardera, somliga mer och somliga mindre.
Blifver således ett antal af 80 lass, då 32 lisp. varda räknade på
hvart lass. Och jag tror mig ej fara vilse, om jag säger, det landet
gjör sig för denna fogel en årlig penning vid pass 30,000 dal.
kopp:mt.»

Såsom ett exempel på fågelns ojämna förekomst må vi efter
samme sagesman anföra följande uppgifter. »1745 om hösten, då såg
man helt litet fogel nästan på alla orter, där han plägar vistas;
men följande året eller 1746 begynte han, helst uti Norrland lika
som inrymma alla skogar både större och smärre: då uti Jämteland
hvar god fogelfängare hade ett lass till afsalu. Samma vinter, eller
början af 1747, kom fogeln i så ringa värde, att en hjärpe eller ripa
byttes på handelsplatsen för ett fikon. Landtmannen har då ätet
så, att han vämjdes vid fogel-kjött, och ingen ville kjöpa; emedan
hvar fogelhandlare vid afsättningen i Stockholm kommer i förlust
på 2 à 3000 d. Se vi på det året som efterkom, så var der icke en
fjärdedel i jämnförelse med förra året. Men ännu mindre antal af
fogel fångades i denna förflutna vinter, det landttullarnes specialer
utvisa.»

Ännu fortlefver bland folket i bygderna en tradition, som synes
vilja bekräfta, hvilken riklig tillgång på allehanda vildt ännu
funnits för få mansåldrar tillbaka, samt med hvilken framgång och ifver
en del personer ägnat sig åt det med en viss hemlighetsfull respekt
betraktade jaktyrket. De af öfverdrift och humor färgade historierna,
som gå igen här och där, tala oförtydigt om, hvilken roll jakten
spelat i det dagliga lifvet.

Om Huske-Jo i södra Finnskoga berättas, att han nedlagt 36
björnar. Han hade haft björnen på sig så många gånger, att han
var sönderrifven öfver allt, munnen satt på sned, och han måste
begagna två käppar. Rockebärge i samma församling skall hafva
nedlagt 200 älgar. En gång när han var ute på fågelskytte,
fick han se en älg. Då tog han fällknifven och lade i bössan med
påföljd att älgen damp.<footnote>Det måste medgifvas, att jaktlagarna ej i allmänhet funnit hos allmogen sina
lydigaste efterföljare. Såsom denna vanligtvis med ovilja betraktat hvarje
inskränkning i sin frihet, så ock ej minst hvad angår ifrågavarande handtering. Det dolda
missnöjet, som  mera sällan gett sig luft i resonemang än i historier, hvilka kunnat
uttrycka skadeglädjen öfver myndigheternas stukning, är af tämligen generell natur
och belyses tillräckligt af följande typiska godbit. En gång kom länsmannen i
sällskap med två drängar för att ta ifrån Rockebärge en älg, som de visste, att han
tjufskjutit. »Har du älgkött?» sade länsmannen. »Ja väl har jag det», svarade
Rockebärge, »men det är mitt kött!» »Tag fram det!» befallde länsmannen.  »Hvar har
du köttet?» »Det är i boden», genmälte Rockebärge, »det har du ingenting med att
göra». Då befallde länsmannen sina drängar att bryta upp boddörren och hjälpte själf
till. Men då sade R.: »Hvad är du för en lagens karl, som bryter upp andras lås!»,
och därmed tog han kommissarien öfver nacken och kastade honom utför stenbacken,
att han så när slagit ihjäl sig. Men efter den  betan kom länsmannen ej mer
tillbaka.</footnote>

En annan storskytt, Olof Pålsson i Rögden, nedlade en morgon
tre björnar och ett skogssvin (gräfling).

Rankersknappen i Mangskog var en gång åstad och jagade. Först
sköt han på en tjäder, som skadad flög ut på ett skogstjärn. På
språnget efter denna ref han upp snösockorna i riset, hvarvid en
hare uppskrämdes. Denne blef skjuten; men just som
Rankersknappen fick fatt tjädern, stack han ned båda benen i vattnet.
Uppkommen befanns han ha fyra stora laxar i damaskerna.

Mattes på Amotsnäset i samma socken berättas en gång ha fått
en tjäderhöna i en fiskmjärde, som låg upplagd på ett berg;
därjämte en räf, som krupit in i mjärden för att ta hönan.
<footnote>Jmfr förf:s anteckningar från Värmland i Nordiska Museet.</footnote>

År 1901 lefde ännu i Ytterhogdal, Härjedalen, en gammal jägare,
som enligt meddelande af pastor Modin skall hafva fällt 130 älgar
förutom en mängd annat vildt. Samme författare berättar om ett

mera tillfälligt storkap i fångstväg, som kommer en att mindre
betvifla de öfverspända historierna från fordom. Detta inträffade
vintern 1902—1903. »En bonde därstädes», säger han, »kunde vid
sin första vittjning hemföra 38 tjädrar, 8 orrar och 3 harar, fyllande
hela golfvet i hans stuga». En arbetare erhöll på en gång 18 tjädrar
o. s. v. (jmfr Jägareförbundets nya tidskrift för 1903, sid. 131).

Under äldre tider torde sådana fångster ej ha varit sällsynta;
för närvarande måste, såsom förf. anger, händelsen tillskrifvas en
tillfällig rusning af fågeln, en sådan som ej ofta inträffar.

Med tiden har ifrågavarande jakt visserligen förlorat sin
betydelse som näring; den idkas likväl ännu af skyttar och fångstmän
litet hvarstans ute i bygderna, helst där själfägande bönder
disponera skogarna fritt för slik handtering. Dock gäller det numera på
grund af de olika djurslagens successiva förminskande i nämnvärd
grad endast jakt på hare och fågel eller en och annan rofdjurssort,
som frestar skogmannen för skottpenningarnas skull.

I nordvästra Värmland, där tillgången på sådant vildt änun är
jämförelsevis rik, skall en fångstman, som har 100 à 150 snaror
utsatta, under medelmåttigt goda fågelår kunna beräkna 20 à 30 <i>skott,</i>
motsvarande ungefär så många kronor i pengar. Men fångstlyckan
är oberäknelig och ytterst beroende på den olika tillgången på vildt
under olika år. Somliga år kanske han får 50 skott, andra ej mer
än 10. <footnote>I vissa trakter af Norrland bedrifves fågelfångst allt fortfarande i stor skala.
I Härjedalen och Jämtland hafva vi sett klåfvar med flera hundra snaror, alla
tillhörande samma person. Dock hafva vi erfarit, att fångsten äfven där är långt mindre
lönande än längst tillbaka i mannaminne.</footnote> Hvad här sagts om fångst gäller äfven skytte. Det ena
som det andra kräfver stor tidsspillan; och skall jägaren under
sådana förhållanden kunna tänkas ha någon valuta för sitt arbete, då
måste denna ovillkorligen mätas med det nöje, som hans handtering
skänker honom.

Af jaktstatistiken framgår, att under åren 1827—1870 dödades
i Sveriges mellersta och nordligaste delar 4,685 björnar, hvilken
summa emellertid uttrycker ett minimum, då uppgifter nämligen
saknas för flera år, och då naturligtvis ett mycket stort antal dödade

aldrig blifvit anmälda. Det är ock att märka, att dessa uppgifter
härröra från en tid, då björnen hunnit bli jämförelsevis sällsynt.
Från tiden före 1825 saknas statistiska meddelanden. Enligt
anförda arbete af Nordholm betalades för björnhudar ända till 48 daler
kopparmynt. De användes för resten af folket till underbredsel i
sängar, slädfällar, mössor o. s. v. Björnsenor hafva gjort samma
nytta som ren- och älgsenor. Som bekant har björnkött af allmogen
betraktats som en läckerhet.

Af det anförda kan man förstå, att ensamt björnjakten under
tider, då djuret ännu fanns i mängd, och då befolkningen var
relativt mindre, måst vara af en ej oväsentligt ekonomisk betydelse.
Hvilken annan fördel tillintetgörandet af så många skadedjur, som
dem här ofvan anförda siffra visar, kunde medföra för landet,
framgår af några statistiska uppgifter från 15 län i Sverige åren
1866—1870. Då dödades nämligen af rofdjur: 28 hästar, 460
nötkreatur, 30,448 svin, får och getter, 54,367 fjäderfä, allt värderadt
till sammanlagdt kronor 264,836.

Detta alltså för en del af landet under en tid, då de värsta
rofdjuren, björnen, vargen, järfven och lokatten, voro till största delen
utrotade. Till hvilka siffror man skulle hafva kunnat komma under
föregående århundraden, då dessa rofdjur ännu voro allmänna, är
lätt att inse. Men någon statistik finnes inte från den tiden.

Att till följd af sådana hemska ödeläggelser folkets
hämndkänsla växte stark och att ett hat uppstod, som endast kunde
blidkas genom dödsfiendernas fullständiga utrotande, är
egentligen ingenting att undra öfver. Den hårda kampen för tillvaron
är ej ägnad att göra människan känslig, tvärtom medför den ett
förhärdande af sinnet, så att hon blir känslolös, äfven när det gäller
oskyldiga offer.

Hastigt dödande redskap, sådana vår tid förfogar öfver, funnos
ej; man ägde då inga bättre medel att tillgripa än de ofta
långsamt dödande fångstredskapen eller de mot de större djuren
sannolikt föga verksamma pilbågarna. Först på 1600-talet började
flintlåsgevär att i någon större utsträckning användas. Till en stor del
med dessa primitiva medel har emellertid uträttats, att de flesta 
rofdjursarter  f. n. äro så sällsynta, att de ej förmå anställa vidare
skada.

Att rofdjurens utrotande i tidernas längd kräft oerhörda offer,
mycket mod, mycken egendom, t. o. m. många människolif, därpå ha
vi jakthistoriens vittnesbörd. Det måste ock på sätt och vis kunna
betraktas som ett storverk, som tillskyndat nationen vinst i flera
afseenden.

Såsom bidragande till våra skadedjurs snabba utödande särskildt
under förra delen af 1800-talet måste vi framhålla det energiska
ingripandet af flere namnkunnige storjägare, sådana som Greiff,
Hamnström, af Ström, Westbaum m. fl., hvilka, flitigt sysselsatta med
denna del af allmogejakten, framgångsrikt verkat på förbättrandet
af skallplatser och af varggårdar, som i jakthistorien bära deras
namn.

Men den plötsliga minskningen af rofdjursstammen under en
viss tid, då både björnen och vargen liksom genom ett trollslag
försvunno från stora områden, utan att oss veterligen några som helst
utomordentliga åtgärder blifvit vidtagna, synes tyda på helt andra
ej fullt utredda orsaker.

Mångenstädes, t. ex. på vissa trakter i Värmland, där detta
inträffade på 1830- och 1840-talet, har allmogen varit böjd att i den
plötsliga minskningen se en följd dels af de förbättrade eldvapnens,
om jag så må uttrycka mig, moraliska inverkan, dels af vissa
storjägares förmenta förmåga att genom besvärjelser fördrifva allt ondt
i skogen.

Så berättas t. ex. om en gubbe i Östmarks socken, hvilken <i>stämde</i>
vargarna från trakten med dessa ord: »Nu kommer I inte tepaka,
se länge tänrån setter i käkpenån men». (»Nu kommen I inte
tillbaka, så länge tänderna sitta i käkbenen på mig».) Detta kallades
att »vänne fala» (vända fjäten, spåren), hvarmed menas att genom
trolldom tvinga ett rofdjur att försvinna från orten. Enligt
sägnerna skola alla björnar och vargar af samma orsak måst lämna
dessa trakter.

Genom summering af de statistiska tabellerna öfver
rofdjursjakten under perioden 1827—1870 finna vi, utom hvad som förut 
blifvit meddeladt rörande björnen, att de fällda vargarnes antal
var 10,977, loarnes 6,683 och järfvarnes 3,761. Dödade räfvar under
åren 1827—1860 voro 89,929 samt under femårsperioden 1866—1870
innalles 123,335. <footnote>Jämföres siffran 89,929 med 123,335, så, märker man en disproportion, som endast
kan förklaras af ofullständigheten i uppgifterna.</footnote> De dödade örnarnes antal under åren 1866—1877
var 9,723, hökarnes 71,294.

Kontrollen öfver rofdjursjakten möjliggöres numera genom
bestämmelserna angående skottpänningar, för hvilkas erhållande
fordras, att fällandet af djuren inberättas och styrkes. I fråga om
jakten på nyttigt vildt däremot låter sig öfverhufvudtaget ingen
statistik upprättas; i vår tid kanske dock ännu mindre än förr. De
skärpta lagarna hafva så småningom verkat, att allmogejakten
förvandlats till krypskytte i detta ords egentligaste bemärkelse. De
lyckträffar, som ej berättiga till kontant erkänsla utan snarare till
laga näpst, ligger det ej i skogmannens intresse att bekantgöra.
Alltså, den sida af allmogejakten, som på grund af sina många
beröringspunkter med folkets bärgning och välstånd mest borde
intressera, är och förblir till största delen insvept i mörker, blir för
alltid de djupa ödemarkernas hemlighet.

Att genom öfverlistande bereda sig önskad åtkomst af skogens
misstänksamma och försiktiga varelser, det är en uppgift, som måste
anses från början hafva kräft intelligens och uppfinningsförmåga,
därjämte och framför allt kunskap om djurens olika sätt att reagera
mot människans anslag, om deras lefnadssätt, storlek och styrka.
Genom sin hållning gent emot människans syften har naturen
påkallat en viss kraftutveckling, som så småningom omsatts i insikt
och erfarenhet om, på hvad sätt och med hvilka medel skogens
bestar kunnat säkrast betvingas. Naturen har varit skogmannens
läromästare. Det är egenarten hos hvarje vildt, som först
nödvändiggjort uppfinningen af en lämplig grundform för hvarje metod
och redskap, och som sedan äfven föranledt den så fastställda typens
utveckling i riktning mot en högre grad af ändamålsenlighet. För
att kunna rättvist bedöma den kultur, hvarom här är fråga, hur
enkel och frånstötande den än vara må, är af vikt att känna de 

förhållanden, hvarunder den uppstått och utvecklats. Endast mot en
bakgrund af den natur, sorn återspeglas i djurlifvet, urmänniskans
lefnadsvilkor och deras inbördes förhållande, får den sin rätta
belysning.

På det att förhållandet mellan natur och kultur, hvilka alltid
stå i en så innerlig växelverkan, må i hvarje punkt bli åskådligast
möjligt belyst, är utan tvifvel riktigast att så att säga inom en
ram låta hopföra alla de skildringar, som afse jakt och fångst af
samma djurslag. Som denna indelningsgrund ej här, utan först i
en vidsträcktare behandling af det historiska materialet kan
ifrågasättas, vilja vi t. v. åtnöja oss med att i fråga om redskap endast
skärskåda några vissa typiska klasser eller grupper, hvilkas arter
till följd af principiell gemensamhet beträffande konstruktionen
erhållit i praktiken samma benämningar, ehuru använda för fångst
af skilda villebråd.

<i>Gropar</i>, som omnämnas redan i de äldsta urkunderna, danades
i likhet med öfriga fångstinrättningar efter arten af det afsedda
bytet, alltså varierande i fråga om storlek, gillring och öfriga
säkerhetsanordningar. Från de största bland dem, älggroparna,
hvilka borde vara ända till 18 fot i hvarje riktning, ha vi hela
raden ned till de blygsamma hargroparna, som helt provisoriskt
uppskottades i snödrifvorna. Gropar hafva användts för fångst af
samtliga rofdjur. För björn, varg, räf och järf bonades de vanligen
inuti med plankvirke, för klodjur, d. v. s. loar, däremot ofta med
rund sten; för älg, ren eller därmed besläktadt villebråd, ansågs
däremot ingen inre fodring behöfllg. Gropar hafva dessutom
användts, såsom nämndt, för harar; vidare för hermelin, igelkott och
roffåglar. På den med någon svag betäckning försedda
öppningen placerades ett bete i ändamål att locka djuret till att
beträda försåtet.

<i>Gårdar</i> bestodo vanligtvis af höga och vidsträckta, inåtlutande
inhägnader, inom hvilkas område de lystna djuren lockades genom
utlagd åtel. Där, utan möjlighet att komma ut, blefvo dessa genom
högst olika anordningar fångade eller dödade, antingen medelst
gropar, anlagda vid försåtliga smyghål, eller medelst grofva nät, 
placerade framför någon större öppning, eller ock, där slika
inrättningar för fångst saknades, genom att rätt och slätt skjutas. Mest
hafva gårdar, hvilka till följd af det dyrbara uppförandet måste
byggas på allmänhetens bekostnad, användts för varg; och hafva vi
af sådana s. k. <i>varggårdar</i> en mängd olika typer, dels enklare och
ursprungligare, dels sådana, som under insiktsfulla fackmäns ledning
utvecklats till en högre grad af fulländning. Troligen hafva gårdar
äfven användts för björn. Räfvar fångades ofta i varggårdar,
tillfälligtvis äfven andra djur. Dessutom hafva vi att nämna <i>hargårdar</i>
samt de af finnmarkens lappar ännu under 1700-talet använda
rengårdarna, hvilka, i fråga om konstruktion väsentligt afvikande från
de förut nämnda, äro de största som förekommit i vårt land.


<img><b>Fig. 1. Vargstock</b> (efter A. Hilleström.)</img>

<i>Saxar,</i> hvaraf en mängd olika typer finnas äro bland de få
fångstredskap, hvilka ännu begagnas i någon större utsträckning,
och hafva tjänstgjort för fångst af de flesta jaktbara djurslag,
björn, varg, räf, järf, lo, utter, bäfver, ekorre, mård, iller, hare, säl
samt dessutom flera slags roffåglar. Dessa inrättningar, hvilka
fungera genom tvenne hopfällbara byglar, afsedda att vid minsta
beröring slå om djurets ben eller hals, indelas i anseende till
gillerinrättningen i <i>saxar med draggillring</i> och <i>trampsaxar</i>. Ofta äro de
på insidan af byglarna försedda med järntaggar, för att desto
säkrare fasthålla bytet. Genom mångahanda tekniska förbättringar 
och en allt mera  fabriksmässig tillverkning hafva saxarna i flera
afseenden förlorat sin karaktär af egentliga allmogeföremål.

<img><b>Fig. 2.  Utterflake,</b> rekonstruktion.</img>

<i>Stockar, stockfällor, lämmar, br andar, lämugiller, stampa</i> eller <i>stappa</i>
samt <i>bakn</i> <footnote>Södermannalagen, Byggn. balken XIX. Latin <i>trabes</i> (Olaus Magnus).</footnote> äro uråldriga fångstinrättningar, som användts för björn,
varg, räf, järf, utter, mård, gräfling, bäfver, hare, allehanda
skogsfågel, nötskrika o. s. v. Inrättningen består af tvänne stockar, af
hvilka den ena är fast liggande på marken, den andra uppgillrad
däröfver på så sätt, att den, då gillret vidröres, faller ned och dödar
djuret. För vissa djurslag, såsom björn, utter m. fl., var fallstocken
på undersidan vanligen försedd med taggar. För rofdjur har man
— i ändamål att leda dessa i försåtet _ vanligen inrättat framför
öppningen en inhägnad med inlagdt bete, för hvars åtkomst
gillerinrättningen måst vidröras. Så ock för nötskrika. För djur, som
hafva sitt tillhåll i gryt, har man placerat lämmen vid den till
denna ledande öppningen. Skogsfågelstockar, harstockar o. d. hafva
placerats i vägar med fri framkomst, de senare ofta vid smyghål i
gärdesgårdar. <i>Räfklef</i> hafva anordnats inne i själfva gärdesgårdarna
på så sätt, att en stång med påhängda tyngder blifvit uppgillrad
Öfver ett för ändamålet inrättadt kryphål. Stockarna, hvilka
förete en mängd typiska skiljaktigheter, äro med sina ofta sinnrikt
uttänkta anordningar, de intressantaste af alla fångstredskap.

<i>Flakar</i> <footnote>Värml. <i>lämmar.</i> De ofvan beskrifna lämmarna kallas i Värmland däremot
stockar. I Söderrnannalagen, anf. ställe, förekommer <i>flatu</i>, hvilket möjligen betecknar
detsamma som flake.</footnote>, hvilka förfärdigats i form af dörrar utaf hopfogade
stockar, kaflar eller plankor, hafva användts för fångst af björn,
järf, utter, mård och hermelin, gräfsvin, ekorre, hare, tjäder och
orrfågel, ripor, sparfvar o. s. v. I en del fall har flaken varit
försedd med ett motsvarande underlag; merendels har den likväl hvilat
på marken. Den uppgillras på flera olika sätt och är för fångst af
vissa »hårda» djur, såsom järf och utter, försedd med taggar.
Placeras vid ingången till gryt eller kringgärdas så, att djuret för att
komma åt betet måste vidröra gillringen.

<img><b>Fig. 3.    Bås eller åfall,</b> rekonstruktion.</img>
<i>Bås, åfall</i> byggdes
af timmer såsom helt
små hus med öppning
åt ena änden för
djuren att gå in genom.
Taket (eller luckan),
som satt löst mellan
de båda
långväggarna, hvilande på
bakväggen, uppgillrades
på så sätt, att det,
när betet vidrördes,
föll ned med främre
änden och stängde djuret inne. Enligt Hälsingelagen <footnote>Wiþerbobalken VIII.</footnote> var det icke
för någon tillåtet, utom då det gällde björn, varg eller järf, att
bygga <i>bås</i> eller annat giller. Bås hafva brukats för fångst af lo,
järf och räf; möjligen äfven för björn och varg. Enligt Olaus
Magnus <footnote>Historia de gentibus septentrionalibus. Romae 1555 pag. 635.</footnote> användes på hans tid räfbås, som voro gräfda i jorden
och försedda med en fallinrättning, som dödade det inträngande
djuret.

<i>Fällor,</i> liksom båsen, afsedda att fånga djuren lefvande, hafva
tillverkats på många olika sätt. Till dem räknas <i>räfholk, utterholk,
gräflingholk,</i> som förfärdigades af bräder; <i>mård-</i> och <i>hermelinfällan,</i>
som gjordes af urgräfda, hopfallande stockhalfvor; vidare
<i>bäfvertenan</i>, som var af bräder, och <i>bäfvermjärden,</i> som tillverkades af
spröt. För säl omnämnes en af timmer uppförd inrättning med
fallucka, som väl närmast torde kunna hänföras till denna grupp.
Fällorna placerades framför öppningar till gryt på så sätt, att de
innestängda djuren, för att komma ut, måste tränga sig in i dem;
eller nedsänktes de (näml. bäfvermjärden) med inlagdt bete på
älfbottnen. Mårdfällan, likaledes försedd med bete, placerades i
närheten af någon öppning i en trädstam, där djuret hade sin in- och
utgång, o. s. v.

<i>Såll,</i> gillrade på marken, hafva användts till fångande af
hvarjehanda småfågel och rapphöns.

<i>Burar</i> (eller <i>trattar)</i>, bestående af i marken nedslagna störar,
hafva användts för fångst af orrfågel. I fråga om formen hafva
dessa varierat så tillvida, att de än varit jämnvida, än vidare
upptill, än tvärtom. Vid en i midten af buren uppstickande stake har
förmedelst en vidja varit fäst en horisontelt hängande kafle med
påhängda hafrerisslor. Vid försök att från kaflen nå risslorna,
hafva orrarna, i det att denna vickat undan, fallit ned i tratten
och fångats. I inrättningar påminnande om dessa, ehuru
naturligtvis mycket större och alltid smalnande upptill, hafva
förmedelst inlagdt bete äfven räfvar fångats. I burar, förfärdigade af
träspjälor eller ståltråd och inuti försedda med nät eller hopslående
nätbågar, hafva fångats mångahanda roffåglar, såsom hökar, ugglor,
ufvar och örnar. Till lockbete har användts en dufva eller höna, 

lefvande eller uppstoppad; äfven ankor, orrar, skator o. s. v. För
fångst af sparfvar, bofinkar, grönsiskor med flera småfåglar hafva
begagnats burar af videspön med små ingångar som på en
fiskmjärde. Talgoxar pläga tagas i små kärl, hvilkas lock blifvit
uppgillrade (med talg som bete).

<i>Gillrade spjut = själf skjut, arf, häkta, lee, drag</i> omnämnas redan
i landskapslagarna. I Hälsingelagen förbjöds att <i>lägga arf</i>, utom
då det gällde vissa rofdjur; i M. Erikssons landslag stadgades,
att fångst af älg förmedelst gillrade spjut ej finge förekomma i
Göta- eller Svealand, med undantag af Dalsland, Värmland och
Dalarne. Genom skilda lagbestämmelser hafva dessa redskap efter


<img><b>Fig. 4.    Björnle eller björndrag</b> (efter A. Hilleström.)</img>

hand blifvit utdömda; och dock — vi vilja såsom ett exempel på
lagens vanmakt nämna detta — användas de ännu i enstaka fall
borta i obygderna. Gillrade spjut hafva längre tillbaka i tiden med
säkerhet användts för alla större djur, som man af vissa
antydningar kan förstå; litteraturen och traditionen hafva dock endast i
fråga om <i>älglee</i> och <i>björnlee</i> några fullständigare skildringar att
lämna. <i>Lee</i> eller <i>drag</i> för älg anordnas öfver någon skogsstig, där
djuret har sitt stråk, på så sätt, att en öfver stigen utspänd tråd
sättes i förbindelse med en gillerinrättning, hvilken håller i
tillbakaböjdt läge en spänstig bom eller trädstam. Framför bommen,
med spetsen riktad mot den öppning, där älgen skall passera, ligger
en pil, hvilken vid afgillringen framdrifves af bommen och rännes in
i kroppen på djuret. <footnote>Järfgiller af samma princip, fastän af annan konstruktion, omnämnes. Här satt
pilen, färdig att vid beröring af åteln uppdrifvas af en båge, dold under ett med hål
försedt bräde.</footnote> Vid fångst af björn användes en inhägnad,
försedd med åtel samt med öppningar, hvari <i>dragen</i> inrättades.
Gilleranordningarna variera betydligt och äro ofta högst sinnrikt
uttänkta.

Gillrade sälspjut, innefattade i cylindrar och framdrifna af
spiraler, beskrifvas.

<i>Gillrade bågar ock bössor (lurbågar och lurbössor), drag</i>  hafva
begagnats enligt samma princip som de ofvan omnämnda
<i>dragen.</i> Föregångstypen representeras gifvetvis af bågarna, hvilka
omnämnas redan hos Olaus Magnus. Men ännu på 1700-talet
användes sådana af lapparne för dödande af björn. Där <i>lur</i> användes
för rofdjur, begagnades åtel, utlagd i skottlinjen och genom en
sträng förbunden med båg- eller bösstrycket. När åteln vidrördes,
gick pilen eller skottet af. Äfven användes inhägnader såsom i
fråga onv björndrag. Pilarnas form varierar från den spetsiga till
den breda eller halfmånformiga, hvilken senare användts särskildt
på så kallade räfbågar. <i>Lur</i> har säkerligen användts för flerehanda
djurslag, ehuru endast tre à fyra stycken finnas omnämnda.

<i>Gillrade bulvaner</i> med stomme af trä eller annat fast material,
utstyrda i form af en höna, orre eller dufva och försedda med spjut
eller »huldade» ståltrådstaggar, hafva brukats för roffågelsfångst.
När t. ex. den spejande höken från sin höjd slår ned på det
förmenta rofvet, borrar han spjutet eller taggarna i sig och blir fångad.
Lefvande lockfåglar, bundna på en brädlapp, som rundt om varit
försedd med dylika spetsar, hafva äfven förekommit. Äfven
omnämnas bleckbulvaner, försedda med en gillrad pistol.

<i>Snaror.</i> <footnote> I landskapslagarna förekommer benämningen <i>rårep</i>.</footnote> Till denna grupp af fångstredskap kan hänföras ett
rikhaltigt material af typer och variationer, använda för fångst af
alla jaktbara djur från de största till de minsta — björn, varg, räf,

lo, mård och hermelin; älg och ren; gräfsvin, utter, hare och
ekorre; alla större roffåglar såsom örnar, hökar, ufvar, ugglor o. s. v.;
tjäder, orre, järpe, morkulla, dal- och fjällripa; alla slags trastar,
sidensvans, domherre, nötskrika, korsnäbb, nattvaka; vidare
allehanda vadare och sjöfåglar m. fl. som här ej kunna uppräknas. För
de största rofdjuren, björn, varg och möjligen järf, hafva, såvidt oss
är bekant, endast <i>vippsnaror</i>, afsedda att medelst löpande tyngder
hissa bytet till väders, blifvit använda. Sådana hafva på ett eller
annat sätt stått i förbindelse med en åtel, vid hvars beröring den

<img><b>Fig. 5.  Vippsnara,</b> rekonstruktion.</img>

försåtliga mekanismen bragts att fungera. Ett annat slag af
vippsnaror äro s. k. <i>spättsnaror,</i> äfven nämda <i>upphäfla</i> och <i>upphäfva</i>
(sing.), hvilka benämningar syfta på snarans uppgift att upphissa
bytet i luften. Dessa, som äro fästa vid toppen af till marken böjda
ungträd eller öfver lämpliga underlag lagda stänger med
tillräckligt tung rotända, kallas äfven <i>hinkar,</i> och hafva brukats för varg,
räf, lo, hare, tjäder, orre o. s. v.

(Forts.)
</chapter>
<chapter name="Om landskapsnamnet Uppland af Otto von Friesen">
<table o>
<td c><h2>Om landskapsnamnet Uppland.</h2>
<td c>Af
<td c><b>Otto von Friesen.</b>
</table>

<big><big><big>S</big></big></big>kilda tider ha gifvit olika svar på denna fråga, och svaren ha
visserligen ej alltid stämt öfverens med hvarandra därför, att de varit
samtidiga. Jag skall i all korthet ge en öfversikt öfver de
lösningar, som föreslagits, men åsyftar icke att åstadkomma ett
fullständigt register öfver dem alla.

Äldre meningar såsom Messenius', Rudbecks och Peringskölds
refereras af L. Salvius i Beskrifning öfver Sveriget, Första Tornen
om Upland, Stockholm 1741, s. l f.: »Någre gissa at namnet Upland
skal vara kommit af det ordet ypen eller ypna, såsom der med
skulle förstås et yppet Land; men det är svårt at finna någon grund
der til. Andre mena, at det är således nämt efter en Konung, som
här i Landet skal fordom varit rådande och hetat Ubbo: fast det
ännu är ovist, om någon Konung af det namnet varit til här i
Sverige. Det kallades fordom Up-Svea, och Inbyggarena Up-Svear,
hvaraf det tyckes sedermera vara kalladt Upland. Begge namnen
synes peka på et sådant Land, som skulle vara högländt eller bära
up åt: I hvilket afseende jämväl en ort i Norrige skal blefwit
kallad Upland, emedan den ligger högt up ifrån Hafvet; Men detta
vårt Upland reser sig icke så märkeligen up åt, att det just der af
skulle fåt sit namn. Det är lågt både vid Hafvet och Mälare sidan:
har ock up i Landet mera slättmarker än stora höjder.» .... »Ty
skulle en med samma skäl kunna säga, at detta Land är kallat
Upland och des Inbyggare Yfverborne, af det yppersta som här af
ålder varit och ännu är i hela Norden, både i det Andeliga och 
Verdsliga Väsendet. Vi säja ännu: <i>Gå up til Kyrkan, fara up til
Staden, resa up til Slottet</i>, at der med gifva ortens värdighet och
heder tilkänna: fast än den, vi ärna oss til, kan ofta ligga lägre
nid, än den vi komma ifrån. I lika måtto, kan det vara händt, at
Östersiön, Södermanland, Vessmanland och Norrland hafva fåt sina
namn efter de 4 Väderstreken från Upland; Men om der af kan
skäligen slutas at Upland varit den ort, hvar uti våre älste
Förfäder, som i början icke hade något vist Boställe, aldra först sat
sig neder, eller tagit sig et stadigt fäste, det synes så vida ovist,
som dessa Landsorter intet lära så varit kallade ifrån den tid, de
aldra först fingo sina vissa inbyggare.....Sielfva namnet Upland
skal föga vara äldre än i från Christi tid.»

Eric Tunelds Inledning til Geographien öfver Swerige, utgifven
samma år som föregående arbete, s. 24, säger: »Ther (i Uppland) har,
uti the äldsta tider, warit Konunga-Sätet: och förmenes hafwa fådt
sit namn antingen theraf, at thet ligger up i landet, eller ock
rättare, för the fordna Upsala-Kungars öfvervälde, under hvilka the
andra Landsändars Fylkis Konungar och Höfdingar woro
skattskyldige: hwadan thet ock fordomdags kallades Ypland, Opland
och Öfwer-Swerige; och Inbyggarena Up-Swear eller Öfwer-Swear.»
N. W. Forsslund, som 1827 utgifvit den 8:e upplagan af Tunelds
geografi, återger ännu i allt väsentligt de åsikter, som Tuneld själf
uttalat i den första.

Enligt C. J. Schlyter, Om Sveriges äldsta indelning i landskap
och landskapslagarnes uppkomst, Uppsala 1835, s. 26, inskränkte sig
Svithiod ursprungligen till det sedermera så kallade Uppland, »och
således voro Svear ej annat än Uplands invånare, hvilka först sedan
de kringliggande landen blifvit genom derifrån utgångna kolonier
befolkade, så att nya landskap deraf upkommit, till skilnad från
dessa nya landskapens inbyggare kallade sig <i>Upsvear</i> och sitt land
<i>Upland</i>, hvaremot kolonisterne och deras land benämdes efter deras
belägenhet i förhållande till moderlandet, t. ex. <i>Suþermæn</i>,
<i>Suþermanna land</i>. Namnet <i>Upland</i> (pl.) är dock, likasom <i>Smaland</i>,
collectift, och har afseende på de tre så kallade <i>folkland</i>, och den vid
hafvet belägna <i>Roþen</i>, hvaraf det utgjordes.» — Till denna Schlyters 
framställning bör först anmärkas, att, som R. Tengberg: Om den älsta
territoriala indelningen och förvaltningen i Sverige I s. 9 not 7
framhållit, Svearnes land — svenska och danska runstenars <i>Suiþiuþ</i>, lat.
<i>Svecia</i> — ursprungligen omfattade landen på Mälarens norra sida,
således både Uppland och Västmanland; detta framgår bl. a. af Magnus
Ladulås' testamente af 1285, där Svecia omfattar Uppsala och Västerås
stift till skillnad från Strängnäs stift, och af Svenskt Dipl. II nr 1890
(af 1312): Suecia, in Sudermannia vero. Vidare är det, med
nuvarande kännedom om bygdens ålder och den geografiska utvecklingen
af det beboeliga landet i Mälardalen, oss icke möjligt att anse
Uppland som den först bebyggda delen, hvarifrån de öfriga »landen» kring
sjön befolkades, lika litet som det är i minsta mån sannolikt, att de
historiska landskapsnamnen äro så urgamla, att de stå i samband
med den första bebyggelsen. Att Uppland i denna nejd i historisk
tid uppträder som hufvudlandet beror ingalunda på någon detta
lands förstfödslorätt, utan på den omständigheten, att
förutsättningarna för en på jordbruket grundad hög materiell kultur här voro
störst, liksom därpå, att den här såsom hos hvarje sundt folk följdes
i spåren af en motsvarande andlig odling.

R. Tengberg påvisar i sin ofvan anförda utmärkta afhandling
s. 9, att landet »ofvanskog», d. v. s. norr om de stora skogar, som
skilde Mälardals- och Hjälmardalsbäckena m. m. från bygderna
kring Vänern och Vättern, äfven jämte benämningarna <i>Svecia</i> och
<i>Svecia superior</i> med ett gemensamt namn kallades <i>Upplanden</i>. S.
10 förklarar han ur denna kollektivbenämning landskapsnamnet
<i>Uppland</i> såsom genom betydelseinskränkning uppkommet.

Den som senast yttrat sig i frågan är K. H. Karlsson i Uppland,
Skildring af land och folk, I s. 408. Han anser, att Uppland i båda
sina nyss angifna betydelser bör tolkas som det <i>högre upp belägna
landet</i> i motsats till i det ena fallet Götalanden, i det andra
Södermanland och Västmanland. Äfven han torde mena, att
landskapsnamnet ursprungligen omfattar de tre folklanden: Tiundaland,
Attundaland och Fjädrundaland samt Roden. Att Roden emellertid
icke ursprungligen och till dels ännu i dag icke räknas till
Uppland, skall jag i det följande påvisa. Och det är denna 
omständighet, som — bland andra — ger oss medel i hand att utröna,
hvad <i>Uppland</i> först som appellativ och senare som egennamn
innebar för forntidens svenskar. Åtminstone jag har — äfven om
jag icke förbiser, att eriksgatans sista del gick genom Västmanland
och nådde sin slutpunkt i Uppsala — svårt finna stöd för, att
Uppland skulle ha ansetts ligga högre upp än Västmanland, liksom
nedan anförda fakta skola visa, att icke heller södermännens land
varit utgångspunkten för namngifningen.

Jag vill först behandla namnets <sp>form</sp>: <i>Upland</i>, äfven <i>Opland</i> (t.
ex. i Svenskt Dipl. fr. 1401 II sid. 262 af år 1410), är i fornsvenska
ursprungligen ett plurale tantum, t. ex. <i>uplanda laghman, þry
uplanda folkland</i> i Uplands Lagen <footnote>Schlyter upptar också i glossaret till Upplandslagen formen <i>Uplands</i> Ärfda
Balken 3. pr., men denna förekommer endast i den unga 1500-tals-handskriften F,
under det att däremot dennas original, Ängsö-handskriften, i likhet med öfriga äldre
handskrifter på stället i fråga har <i>vpplænsk lagh.</i></footnote>; <i>laghmaþer af uplandum, et
laghmans döme ivir al upland, uplanda laghsagha</i> i Södermanna Lagen;
hufvudhandskriften af Magnus Eriksons Landslag har Konungs Balken
§ l <i>laghmanzdöme ivir alt vpland</i>, men en rad andra handskrifter
(af Schlyter betecknade B, E, F, G, H, L, O, R, S, etc.) ha <i>all</i>, f.
ö. har Magnus Eriksons Landslag <i>laghmannin af vplandum, vplanda
laghsagha</i> Konungs Balken 7, 1; Gifto Balken 5 pr. har
hufvudhandskriften <i>vplands lagh</i>, men alla andra ha <i>vplænzk</i> eller <i>wplandsk</i>
(ordföljden på stället synes snarast tala för, att adjektivet här är
det ursprungliga: <i>iak gifter þik ... til allan þen ræt sum vplandz æru
lagh</i>). Konungs Balken af Kristoffers Landslag § l har — så
samtliga handskrifter — <i>ofuer alt vpland</i>, men Konungs Balken 6 § l
<i>vplanda lagh sagha</i>; Konungs Balken 3 pr. <i>laghman af vpland</i>, där
dock de flesta handskrifter ha <i>vplandum</i>; jfr. Konungs Balken 5 pr.;
Gifto Balken 5 pr. har <i>wplandz lagh</i> i de flesta handskrifter, i
andra däremot <i>wplendzk lagh</i>.

Förhållandena äro likartade i diplomen. Namnet är öfver
hufvud tidigast belagdt i Birger Magnussons Stadfästelsebref för
Upplandslagen af 1296 Svenskt Dipl. II. 203, där i den latiniserade

formen <i>Uplandia</i>. <footnote>Bildad med det i forn- och medellatinet vanliga landsnamnssuffixet <i>-ia:</i> Italia
Hispania, Gallia, Germania; Tiundia, Attundia, Vestmannia o. s. v.</footnote> Samma ord — men här som namn på en gård
— möter i svensk form <i>Uplandum</i> i Svenskt Dipl. II. 561, år 1309.
I Svenskt Dipl. fr. 1401 II. 611 f. träffas två gånger skrifningen i
<i>Vpland</i>, en gång <i>i Uplandom.</i>

Vi finna sålunda, att ordet äldst är plurale tantum, men att
redan i andra hälften af 1300-talet spåras den tendens, som i
nysvenskan gjort ordet till ett singulare, i detta afseende likvärdigt
med <i>Västergötland, Södermanland</i> o. s. v. <footnote>Härmed korrigeras Tengbergs uppgift anf. arb. s. 10 not 8.</footnote>

I nysvenskt skriftspråk är formen <i>Up(p)land</i>, i uppländska
dialekten (Svartlöga, Norrtälje skärgård) <i>óplán</i> och <i>úplán</i> enl. egen
uppteckning; (Vätö) <i>úplàn</i> Schagerström: Svenska Landsmålen X,
I, 84; (Fasterna) <i>úplàn</i> Tiselius: Svenska Landsmålen XVIII. 5. 20.
och 96.

Jag öfvergår till att söka fastställa betydelsen hos vårt
ortnamn. Det bör då först framhållas, att Uppland (Opland), Upplanda
icke så sällan förekommer som namn på byar och gårdar i skilda
delar af den skandinaviska halfön. En granskning af dessa ställens
naturliga beskaffenhet och läge i förhållande till omgifvande trakter
bör — efter hvad man på förhand kunde förutsätta — ge oss en
vägledning till hvad de gamle en gång inlagt i landskapsnamnet
Uppland. Ur de hittills utkomna delarna af Rygh, Norske
Gaardnavne, har jag antecknat namnet från:

1) Söndre Trondhjems Amt: <i>Opland</i>, fornnorska (af) <i>Vplandom</i>
»den höiere liggende Gaard; Navnet.....maa forståes i Forhold
til den vestenfor liggende lavere Bygd.» Norske Gaardnavne XIV. 326.

2) Nordre Trondhjems Amt: <i>Opland</i>, »Gaarden ligger långt oppe
i Jössunddalen», Norske Gaardnavne XV. 348.

3) Nordlands Amt: <i>Opland</i>, fornnorska <i>Upplandir</i> »den höit
eller långt inde liggende Gaard. Gaarden ligger långt inde i Landet
ved det Vassdrag, som munder ud i Halsfjorden ved Halsan.»
Norske Gaardnavne XVI. 57. — Ur de hittills utkomna delarna af
Norske Gaardnavne, som behandla det sydliga Norges gårdsnamn,

har jag icke antecknat ordet (Smålenene, Akershus. Hedemarkens,
Kristians och Nedenes Amter).

<i>Upplond</i> var namnet på ett antal bygder, som lågo norr om
Kristianiafjorden och som icke nådde ned till hafvet. Fritzner 2
upptar ett appellativum <i>uppland</i> »Landskab som ligger inde i
Landet, fjernt fra Söen.» I nynorska dial. betyder enligt Aasen
<i>uppland</i> neutr. »Opland, Höiland, indre Del af Landet. Särlig om
Distrikterne söndenfor Dovrefjeld: Gudbrandsdalen, Österdalen,
Hedemarken, Toten m. fl.»

I <i>Sverige</i> träffas gårdsnamnet <i>Uppland, Upplanda</i> på spridda
ställen från det småländska höglandet upp till Västerbotten. De
fall jag antecknat äro följande:

1) <i>Upplanda</i>, by belägen ¼ mil sydväst om Hvetlanda,
Jönköpings län, fornsvenska (i) <i>vplandom,</i> Svenskt Dipl. fr. 1401II, 419
(från år 1411). Byns inägor äro, såsom ofta är fallet i nordöstra
Småland, belägna å en mot den öfriga trakten tydligt markerad
höjdplatå.

2) fornsvenskt <i>Mœþeluplanda, Vœestra Uplanda</i> och <i>Östra 
Uplanda</i>, nu respektive <i>Medelplana (Mellplana), Västerplana</i> och
<i>Österplana</i> på Kinnekulle i Västergötland. Då de nämnda byarna och
kyrksocknarna äro belägna å bergets högre afsats, ha de
uppenbarligen fått sitt namn på grund af sitt höga läge i förhållande
till de på bergets nedre afsats och slätten nedanför liggande bygderna.

3) <i>Upplanda</i> i Rudskoga, Värmlands sydöstligaste socken, är
beläget på en höjdsträckning, som reser sig öfver kringliggande
slättmarker.

4) <i>Upplanda</i> i Öfre Ulleruds socken af nyssnämnda landskap
är beläget på södra sidan af Klarälfven, som här gör en tvär bukt i
öster—väster. Antingen har byn sitt namn af sitt läge på ett
utsprång från ett i söder liggande bergparti eller ock i förhållande
till längre nere vid älfven belägna gårdar.

5) <i>Uppland</i> i Björkviks socken, Södermanlands län — gården
nämnd som torp i Svenskt Dipl. fr. 1401, II, 549 (år 1413) — ligger
på en skogig höjd sydväst om Yngaren något öfver ¼ mil från
Björkviks kyrka.

6) <i>Upplanda</i> i Tegelsmora socken, Uppsala län, ligger på slätten
cirka ½ fjärdingsväg nordöst från Vendelsjöns nuvarande
nordspets, och torde namnet ursprungligen ha velat framhäfva, att byn
låg längre upp (på fält, som voro mer aflägsna från sjön än hvad
andra fält (land) voro eller längre upp mot vattensystemets källor)
i förhållande till bygden kring Vendelsjöns sydligare och
mellersta delar.

7) <i>Upplanda</i> i Östervåla socken af Västerås län, Uppland, är
den längst upp mot den högländtare skogsbygden liggande byn i
Åbyåns dalgång.

8) <i>Uppland</i> i Mörsils socken, Jämtland, ligger, att döma af
generalstabskartan, ofvan den starkt stigande norra stranden af
sjön Liten, cirka 2 kilometer väster om Mörsils kyrka. Möjligen
kan byn också ha sitt namn af sitt läge i dalen ofvanför Mörsil.

9) <i>Uppland</i> i Degerfors socken, Västerbotten, har jag ej kunnat
erhålla notiser om.

<i>Land</i> i de ortnamn, som ofvan äro angifna, betyder
uppenbarligen »jord, som är föremål för en enskild persons brukande och
därför enligt gammal rätt föremål för personlig eganderätt» och
står sålunda i motsats till »allmänning». Den plurala formen — i
senare tid i Sverige reflekterad i ändelsen <i>-a</i> — kan sålunda ange, att
vid tiden för namngifningen en by, som i yngre tid heter <i>Upplanda</i>,
hade flera åbor. Detta antagandes riktighet stödes af den
omständigheten, att den enda gård i mellersta och södra Sverige, som har
formen utan <i>-a</i>, nämligen <i>Uppland</i> i Björkviks socken,
Södermanland, än i dag består af en enda gård, under det att <i>Upplanda</i>
genomgående är namn på större eller mindre grannsamhällen.
Emellertid kan land också tolkas som »odladt fält»; jämför nysvenska
<i>trädgårdsland</i>, hvaraf flera naturligen kunde tillhöra samma ägare.
<i>Uppland</i> som gårdsnamn kunde alltså beteckna — om vi använda
det material, som jag nyss i detalj genomgått — »en grupp af två
eller flera gårdar, som äro belägna på en höjd eller längre upp vid
ett och samma vattensystem, längre in i landet». I den senare
betydelsen brukas också prefixet <i>upp-</i> i nysvenska <i>uppstad</i>, »inne
i landet belägen stad, på hvilken ej kan bedrifvas sjöfart», i 
motsats till <i>stapelstad</i>. Något exempel på att fornsvenskt eller
fornvästnordiskt <i>upp-</i> betecknar längre mot norr belägen, känner jag
icke och har jag icke heller — trots rätt vidlyftigt sökande — lyckats
anträffa. <i>Upp-, öfver-, ofvan-</i> stå i uppsvenska ortnamn i motsats
till <i>ut-, ytter-, utan- (nedan, neder)</i>, under det att motsvarigheten
till <i>norr-, nordan-</i> heter <i>söder- (sör-), sunnan-</i> o. s. v. Detta framgår
redan af de bekanta motsatserna: <i>Ofvanskog</i> — svearnas bygd — och
<i>Utanskog</i> — götarnas. Det är en tillfällighet, att den förra ligger
norr om den senare och sålunda äfven att samma områden också
kallas <i>Sunnanskog</i> och <i>Nordanskog</i>. Jag vill emellertid ännu anföra
ett antal uppsvenska ortnamn, som ytterligare belysa
betydelseförhållandet i fråga:

1.    <i>Öfvergrans</i> socken, Uppland, ligger norr om <i>Yttergrans</i>
socken,  som ligger längre ned mot sjön och närmare stora
förbindelseleden i Mälaren.

2.   <i>Upplunda</i> vid sjön Grillfjärden i Roslags-Bro socken; en knapp
fjärdingsväg öster därom och nere vid Norrtäljeviken <i>Utlunda</i>.

3. <i>Uppmyrby,</i> Boglösa socken, ½ mil fågelvägen från <i>Utmyrby</i>,
som ligger i sydöstlig riktning närmare Mälaren; nu ligga båda
ställena tämligen långt in i landet.

4. <i>Uppnäs</i> i Rådmansö socken, Roslagen, på en liten höjd
längre in i landet ungefär midt emellan <i>Östernäs</i> och <i>Västernäs</i>,
som ligga ½ mil från hvarandra på Rådmansö sydligaste del.

5.   <i> Öfvernuttö</i> i Hökhufvuds socken, Roslagen, <sup>1</sup>/<sub>8</sub> mil söder om
Ytternuttö; båda ställena vid Olandsån, som från söder till norr
flyter ut i Kallrigafjärden.

6.    <i>Öfverjärna</i> socken, Södertörn, ligger ett stycke från
saltsjön, under det att <i>Ytterjärna</i> är beläget nere vid sjön.


7.    <i>Öfverjärfva,</i> Solna socken, Uppland, längre in i landet (vid
järnvägsstationen); <i>Ytterjärfva</i> vid sjön.

8. <i>Uppssedicka</i> i Hökhufvuds socken, ½ mil fågelvägen från
<i>Norrskedicka</i> i Börstils socken, hvilket senare ligger längre utåt
sjön (Öregrundsgrepen).

9.     <i>Uppveda</i> i Vätö socken på fastlandet; ¼ mil fågelvägen öster
därom på Vätön <i>Utveda</i> och ¼ mil norr härom också på Vätön <i>Norrveda.</i>



Af den anförda — såsom jag tror — för Upplands vidkommande
proportionsvis rikhaltiga exempelsamlingen framgår med all önsklig
tydlighet, att <i>upp-</i> som första led i uppsvenska ortnamn ej är
liktydigt med <i>norr-.</i> Namnet <i>Ofvanskog</i> har ursprungligen betecknat
landet som högländtare än Östgöta- och västgötaslätterna, ett
misstag som är desto förlåtligare, som gränshöjderna delvis tämligen
omärkligt öfvergå i slättlandet norr om dem, under det att
sydsidans branter mer träda i ögonen; eller också utgår benämningen
från den iakttagelsen, att landet låg <i>längre in</i> (ex. analogia från
en flod) <i>högre upp</i> vid Östersjön än Götalandskapen: det tog längre
tid att därifrån nå ut till de större farvattnen: Nordsjön etc. När
<i>Uppsverige, Öfre Norrland</i> etc. för nutida språkkänsla betyder norra
Sverige, nordligare Norrland, så beror detta på en föreställning om
landets höjning norrut eller möjligen på det i senare tider allt
vanligare bruket af kartor, orienterade i norr och söder. Sedan jag sålunda
fastställt betydelsen af gårdsnamnet <i>Uppland</i> och <i>Upplanda</i> på den
tid, då det i vårt språk ännu lefde som appellativum, öfvergår jag
till granskning af landskapsnamnets egentliga och ursprungliga
innebörd.

Här lämnar oss en ännu lefvande folklig uppfattning viktiga
uppslag. På Svartlöga, en ö belägen i hafsbandet utanför
Furusund, anser folket sig icke vara <i>»oplänningar»</i> eller bo i <i>»Opland»</i>.
»Opland» är för dem landet norr om Mälaren kring denna sjös inre
vikar och tillflöden, öfver hufvud den del af Uppland, som är
belägen längre in från Saltsjön och Mälaren räknadt. En ort, som
af svartlögaborna — efter hvad jag speciellt erinrar mig — 
utpekades såsom liggande i <i>»Opland»</i>, var Örsundsbro, dit öborna i
något äldre tid på höstarna begåfvo sig för att tillbyta sig
brödsäd mot sin strömming. Med denna min egna iakttagelse
öfverensstämmer Ambrosianis från Färentuna härad i Mälaren, väster om
Stockholm. I Folkloristisk mosaik s. 1. (Upplands fornminnesförenings
tidskrift XIX) omtalar nämnde forskare, att »man skilde mycket
bestämdt på Roslagen — öster ut —, Storlandet och Uppland,
mellan hvilka senare Ekolsundsviken syntes utgöra gränsen, så att
man med de ofta förekommande orden 'opp i Uppland' närmast 
syftade på Trögds härad. I Färentuna fick nian också den för en
stockholmare förvånande uppgiften, att Svartsjölandet — både mot
hvad han själf trodde och mot hvad hans geografi lärt honom —
omfattar betydligt mer än den ö, som vanligen kallas så och som
på orten kallas Färingsön. Dit höra nämligen också Munsö, Ekerö
och, om man får tro ett dombref från 1709, Adelsö, ty i detta står
Alsö på Svartsjö». Som vi finna, är meddelaren af ofvanstående
intressanta notiser själf något osäker om, hur i den folkliga geografien
gränsen går mellan Uppland och Storlandet. Det är öfver hufvud
icke säkert, att dessa båda namn + Roslagen och Svartsjö enligt
färingtunabornas uppfattning representera samma föreställning som
i riksspråket återges med Uppland. Till att börja med är det
visserligen fullt klart, att med Uppland, Oppland i de ofvan nämnda
båda bygderna afses det längre in från kusten, längre upp efter
de sund, vikar och åar, hvaraf landskapet är genomskuret, belägna
landet. Jag skall med ytterligare skäl styrka detta nedan. Nu
föreställer jag mig, att, om folket har sin geografiska indelning af
Uppland fullt systematiskt genomförd, så är för dem landet
närmast uppdeladt i kustområdet längs Mälaren och Saltsjön med
därutanför belägna öar och det inre landet (»uppland»). I gammal tid
hörde Færingö thinglagh, nuvarande Färingtuna härad, till
Attundalands rodh, alltså till Roslagen, Styffe: Skandinavien under
Unionstiden, s. 300. »Storlandet» är sålunda från färingtunabornas
horisont det på andra sidan norra segelleden belägna kustområdet
tillhörande fastlandet.

Den betydelse af »uppland, innerland», som vi redan med stöd
af nutida folkligt namnbruk kunna konstatera, bekräftas äfven —
såsom ju var att vänta — af äldre källor. Olof Broman lämnar i
sin Glysisvallur — se Hægermarck: Helsingboken (Prosten
Bromans Glysisvallur) Uppsala 1900 s. 63 — en afskrift af ett äldre
manuskript (från tiden 1580—1620) om finn-nybyggena i Hälsingland:
»Dessa nybyggen på Finnskogarne finnas allra mest uti
<i>Upplands-Socknarne</i> v. g. i Hassela, Bjuraker, Ferla, Jarlsö, Arberad,
Boldnäs, Alfta, Hanebo; Men ut vid <i>Sjösidone</i> icke så, där desse Finnar
———.»

Ofvan s. 20 har jag nämnt, att <i>Uppland</i> (Upplandia) första
gången möter oss i urkunderna i kung Birger Magnussons
stadfästelsebref för Upplandslagen. Här anser sig kung Birger behöfva
inskärpa, att Upplandslagen jämväl är afsedd för alla dem, som
»byggiæ i nyrræ Roþin». Detta hade tydligtvis icke varit
behöfligt, om icke i det folkliga föreställningssättet Nyrræ Roþin stått
i motsats till Uppland. Hvad som på det anförda stället menas
med det förra uttrycket framgår af Uplandslagen þingmala
Balken XIII: <i>roþin liggær i lanzlaghum, aldær fþœn ovæn stockholm ær,
utœn i þœssum malum»</i>. <footnote>Styffe, Skand. under unionstiden, s. 306 och not. 5, hyser en annan mening: han
identifierar Norre Rodhen med Tiundalands Rodh. Men den redan af Schlyter
framhållna parallelen i þingmalabalken XIII vederlägger Styffe.</footnote> Nyrræ Roþin kallas sålunda den
uppländska skärgården i motsats till den sörmländska och östgötska,
och till <i>Roþin</i> räknades ursprungligen, som ofvan framhållits, också
<i>Færingö thinglagh</i> i Mälaren. Det är all sannolikhet för, att
<i>Uppland</i> erhållit sin nutida bemärkelse (alltså omfattande hela det
nuvarande landskapet Uppland) därigenom, att samma lag, som gällde
för hufvudbygden (»Upplanden», det inre landet), genom 1296 års
kungliga stadga äfven i hufvudsak fastställdes till efterlefnad för
Roden, som sålunda kom att tillhöra Upplands lagsaga, och namnet
har alltjämt bibehållit sin officiella innebörd, ehuru denna intill
våra dagar icke lyckats, åtminstone icke på alla orter, slå igenom i
folkmedvetandet.

Den folkliga och delvis också på äldre förvaltningsförhållanden
hvilande motsatsen <i>kustlandet: innerlandet</i> (Uppland) träder oss
äfven klart till mötes i en uppgift, som baserar sig på
förhållandena under 1200-talets första decennier. Snorre Sturlason, hvilken
själf besökt Uppland, meddelar i Heimskringla, F. Jónssons uppl.
II. 134, att det egentliga <i>Sviþióð</i> bestod af Suðærmannaland,
Vestmannaland eller Fjaðryndaland, Tiundaland och Attundaland; »den
femte delen är <i>Siáland</i> (kustlandet, Roþin) och hvad som därtill hör
på östsidan utmed hafvet». Han nämner icke här namnet Uppland,
säkerligen därför, att Tiundaland och Attundaland ännu utgjorde
<i>själfständiga</i> förvaltningsområden med egna lagmän.


Då vid århundradets slut hela det nuvarande uppländska
området slogs ihop under en gemensam lagman, kom det redan
tidigare som motsats till kustlandet (Siáland, Roþin) brukade Uppland
till användning som namn för hela landskapet.

Ofvan sågo vi, att landskapsnamnet Uppland ursprungligen var
ett plurale tantum, och funno, att samma egenskap i en rad fall
tillkommer gårdsnamnet <i>Upplanda</i>. Man kan därför vara tveksam,
huruvida pluralen <i>land</i> skall tolkas som <i>»landsdelar»</i> och hänföra sig till
sammanslagningen af de tre folklanden till en enhet eller <i>-land</i> bör
tolkas som »gård», »bygd» och <i>Uppland</i> sålunda allra ursprungligast
betyda »gårdarne som ej ligga nere vid kusten», d. v. s. inne i landet.

Sammanfattning: Uppland betyder: »det längre upp från sjön,
längre in från kusten belägna landet (bygderna)»; namnet är gifvet
med utgångspunkt från det uppländska kustområdet, snarast
Mälareroden. Troligen är det genom sammanslagningen af de olika
landsdelarna till en lagsaga — Upplands — som hela området så
småningom fått det gemensamma namnet Uppland, ett namn, som
sålunda från början är officielt och som ännu icke fullt slagit igenom
i det folkliga medvetandet.
</chapter>
<chapter name="Hornborga by i Västergötland före år 1860 af Jesper Svedenborg">
<table o>
<td c><h2>Hornborga by i Västergötland före år 1860.</h2>
<td c>Af
<td c><b>Jesper Svedenborg.</b>
</table>

<big><big><big>S</big></big></big>åvidt jag vet kvarlefva numera endast tvenne gamla byamän i
Hornborga socken, som själfva varit med om den gamla goda tiden,
när samlifvet gubbarna emellan styrdes genom en af härads rätten
fastställd s. k. grannaförordning, hvilken, om jag icke misstager
mig, ännu i dag finnes förvarad i grannakistan.

Min sagesman Johannes Ståhl är en 80 år gammal
Hornborgabyaman, som berättar mig följande från sina minnen och
hågkomster:

Hornborga by består af cirka 15 1/2 hemman och var indelad i
tvenne rotar, Öfver- och Nederbyn, med hvar sin grannafogde; dock
hade vid stämman Öfverby fogde mest att säga. Dessa fogdar ägde att,
när de funno det lämpligt eller af behofvet påkalladt, sammankalla
byalaget till gemensam stämma å grannabacken. Det kallades för
»backagång» och skedde genom blåsning i byaluren, och hölls
skyldigheten att där genast infinna sig i så stor respekt, att byamannen
släppte hvadhelst han möjligen hade i handen och genast sprang
under utropet: »Bualuren går!» Det var för resten förenadt med
böter att uteblifva.

Förutom de tillfälliga stämmorna höllos tvenne ordinarie
stämmor, den  1 maj och 1 september, och då alltid inomhus, medan de
öfriga egde rum under bar himmel alldeles oberoende af väderleken.

Grannabacken var den tiden belägen strax utanför den numera
till Skansen flyttade Sjödahls stugan.

På dessa ordinarie stämmor valdes grannafogdarna alltid för
ett års tid, ehuru de redan voro så godt som bestämda på så sätt,
att året förut hade utvalts tvenne s. k. pantare, hvilkas åliggande
var att utpanta och indrifva de på stämma ådömda böterna, och
dessa pantarbefattningar inneburo själfskrifvet
grannafogdebefattningen för påföljande år.

Vid dessa stämmor uppgjordes byamännens alla
mellanhafvanden. Den, som icke genast hörsammade kallelsen, den, som på något
sätt brast i hägnadsskyldigheten, den, som dristade sig att börja
vårbruket före 1 maj eller höstsådden förrän 1 septemberstämman hållits,
eller den, hvars kreatur hade gjort »ofred i marka», belades med
böter från 24 skilling banko upp till 5 riksdaler, som dock ansågs
vara nästan »druga böter».

Alla dessa ådömda böter förvandlades sedan i brännvin -- ju
flera och högre böter, desto rikligare blef trakteringen vid de
blifvande kalasen, där alltid brännvinet tillsläpptes gemensamt, och
byamännen sörjde samvetsgrant för, att böter ej skulle komma att fattas.

Men för karaktärsfel, »illalefnad i hemmet» och ungdomarnas
skälmstycken ådömdes och utdelades kroppsstraff frikostigt, och
detta i all synnerhet för häststöld, som den tiden ofta förekom.

Den felande lades då upp på själfva grannastenen, den närmaste
anförvanten hade företrädesrätten att börja med bestraffningen, och
hvarje byaman var vid äfventyr af böter skyldig att utdela lika
många slag af käppen som den första byamannen gifvit -- och
gubbarna lade icke fingrarna emellan den tiden.

Grannafogden ledde förhandlingarna, gjorde hemställanden och
förslag, men domsrätten tillkom byamännen själfva.

En förmögen byaman hade stulit säd, och grannafogden
vädjade till hans tvenne närvarande bröder, hvad de hade att i målet
säga. Äldste brodern ådömde honom »prugel änna tvart» och »som jag
ändå är den, som i denna sak har fått lida största skammen, är jag
också den, som äger att börja», och utfördes så bestraffningen laget
öfver. Framträdde så den andre brodern: »om bror min haft rätten
att börja, så yrkar jag på att få sluta», och så gick det ännu en
gång laget öfver, emedan hvarje man var vid vite skyldig att gifva
lika många slag som den närmaste anförvanten utdelat. Mannen
erhöll sedan vedernamnet »Kake-Jon», som hängde vid honom ännu
1878, när jag kom till orten.
Dock hände det nog någon gång, att en eller annan man var
känd för sådan vildsinthet, att ingen af gubbarna vågade tilldela
honom det ådömda straffet. De lomade då i väg hem och voro
mycket generade.

All sådd och skörd äfvensom betning skulle taga sin början
gemensamt på samma dag, hvilken bestämdes af grannafogden.
Betningen skedde då alldeles oberoende af om en eller annan ej hunnit
fullborda sin skörd - det var hans ensak. Grannafogden var äfven
själfskrifven snöfogde.

De tvenne nyvalda grannafogdarna ålåg det att tillställa kalas
för hela byalaget, och var den traktering, som därvid fick
förekomma, förut så noga bestämd, att den vid vite icke fick öfverträdas.
Där skulle då bjudas på smörgås, kött, fläskkorf, potatis och
dricka, men brännvinet bestods som vanligt gemensamt. Måltiden
skulle oeftergifligt afslutas med pannekaka.

Grannafogden ägde icke något yttre tecken, som utvisade hans
höga värdighet, men i hemmet förvarade han grannakista-luren och
grannaförordningen samt en omkring 1 famn lång stång, i ena ändan
försedd med ett kors. Stångens längd utvisade den höjd
byahägnaderna skulle äga, och på dessa fick icke ett så stort mellanrum
finnas, att korset kunde trädas igenom; i så fall ådömdes böter.
Stenhägnad skulle hafva 10 kvarters höjd, men blott en aln, om den
var belagd med ris, som kvarhölls genom pålagda större stenar.

Man skulle lätt tänka sig, att den mycket hårdhändta
bestraffningen skulle lämna bitterhet kvar i sinnet, men det förekom aldrig.
När väl brottet en gång var försonadt genom utståndet straff, vågade
ingen vid äfventyr af böter visa sig »så småaktiger» att vidare göra
någon hänsyftning därpå. På de mycket ofta förekommande kalasen
inträffade det ofta, att den rikliga välfägnaden slog gubbarna åt
hufvudet, och sällan afslutades ett sådant utan slagsmål, där ibland
den ene, ibland den andre af byamännen kunde få sitta hårdt
emellan. Men när gubbarna dagen efter råkades, togo de
hvarandra i handen med ett vänligt: »Tack för igår!»

Kreaturen vallades af en person från Öfver- och en från
Nederbyn efter särskild budkafle. Det fanns den tiden mycket flera får
än nu, och de vallades af en vallpojke mot ersättning af ett lod
ull och sex styfver för hvarje fullvuxen tacka, men för bagge
betalades icke. Vidare erhöll han 3 skilling för hvarje utefödd och
hemburen lamunge samt mat efter budkafle.

Kreaturen voro förfärligt eländiga, och det vanliga var, att de,
när de om våren skulle utsläppas till betning, ej själfva kunde resa
sig, utan gick ett lag af 4 à 5 byamän omkring och hjälpte
dem upp. Något fönster på fähuset förekom icke, men vanligen en
glugg i muren, som hölls tillsluten hela vintern öfver med en
halmtapp, hvadan djuren stodo i ständigt mörker. Först i slutet af
1850-talet uppstod det första mejeriet, dit mjölken kunde säljas, och
efter den tiden började man sköta kreaturen bättre.

Till jordens brukning användes träkrok samt harf med lösa
träpinnar. Plogen inkom först med klöfverodlingen. De från 1848
års krig hemvändande soldaterna vore de första, som i byggden
omtalade klöfver, men den kom först i slutet af 1850 till odling.

Snart sagdt alla inom byalaget voro mera eller mindre i
släktskap, emedan man den tiden aldrig gifte sig »utan gälls». Min
sagesman berättar hvilken skandal det ansågs vara, när en gång en
rik byaman från Ugglum gifte sig »utan gälls» med en förmögen
hemmadotter från Sjogersta. Det gick för sig, emedan de båda voro
rika, men riktigt hederligt var det icke, och ej heller blef han »väl
liden» i byalaget.

Bonden själf, hans söner och döttrar arbetade likasom hans
tjänare, skötte samma slags »susslor» och åto samma slags kost.
Klockan 3 på morgonen utdelades per man en tredjedels kaka
blandkornsbröd, som var uppvridet i rågmjöl.<footnote>D. v. s. att den af korn- och hafremjöl beredda degen vid formandet af kakorna
rullades i rågmjöl.</footnote> Detta åts då alldeles
enbart. Klockan 5 åts s. k. »dagöl» bestående af potatis med en bit
sill eller fläsk samt hafrebröd. Vid middagen, som alltid hölls
klockan 12, framsattes gryngröt, kokad i mjölk, samt hafrebröd; kl.
5 eftermiddagen bröd med antingen fläsk eller smör. Aftonmåltiden
bestod hvarenda dag utom lördagarna af hafregrynsgröt med sur
mjölk. Om lördagarna åts däremot denna gröt till middagen, och
aftonmåltiden bestod af korngrynsgröt och smörgås.

En vanlig dränglön var 18 à 20 riksdaler jämte 3 riksdaler i
städja, linneväf till två skjortor jämte tråd, 2 # ull, ett par stöflar
och 2 par skor. Piglönen var 8 à 10 riksdaler jämte 1 riksdaler
banko i städja, 1 # ull, väf till två linnen, ett par kängor och ett
eller 2 par skor.

Hvardagsdräkten utgjordes af jacka med mycket stora ficklock
öfver fickor till förvaring af tobak och pipa, ty det rökades mycket
den tiden. Tobak odlades af hvarje byaman, men det rökades äfven
en hel del s. k. »Wallehärs blader». De alltid hvita kortbyxorna
voro af hemväfd vadmal med knäspännen; strumporna voro grofva,
s. k. sockor, och skorna likaså samt försedda med mycket stora
blanka spännen. Hufvudbonaden var en toppig s. k. »tofvahatt».
Helgdagarna begagnades långrock, som räckte litet nedanför knät,
vanligen af mörkt tyg.

Kvinnfolken begagnade pelskjortel och skinntröja, men kjortel
af mörkt tyg om helgdagarna.

För att skydda kreaturen mot sådana olyckor som att falla ned
i den förbiflytande ån, för att bevara dem från sjukdom eller att
»gå emot» något ondt hopkallades byamännen på det ställe, som
kallas Hallagapet. Där hopsamlades en stor rishög. En lång
granstång gneds hastigt mot en torr granplanka, tills den fattade eld.
Med denna antändes rishögen, och hvarje kreatur framleddes för att
inandas röken, som den tiden var ett säkert preservativ mot
ofvannämnda olyckor. Man kallade detta »nödeld». Tillställningen
afslutades med kalas och dans, där det söps väldiga, och vanligen
uppstod slagsmål.

Före 1858 års skifte lågo gårdarna mycket tätt sammanbyggda,
ofta nog voro flere hus byggda under ett gemensamt tak. Helt
naturligt råkades därför både unga och gamla dageligen, och kalas,
lekar och dans förekom därför mycket oftare än nu förtiden. Unga och
gamla dansade de då brukliga och mycket omtyckta: »Klappingen»,
»Hallingen», »Sålingen» och »Titt ut». Men mest omtyckt af alla var
den s. k. »Klotleken». Jag vill därför särskildt beskrifva densamma.
(Se sid. 35.) Den spelades både af unga och gamla om
söndagseftermiddagarna, och det med sådant intresse, att det ålåg
grannafogden tillse, att det ständigt under sommaren fanns minst två eller
tre klotlekar på grannabacken, och det måste vid böter stadgas, att
ynglingar ej fingo deltaga i spelet längre på aftonen än till 3/4 timma
före solens nedgång, emedan de vid den tiden skulle hem för att sköta
om sina »susslor» d. v. s. ansa om kreaturen, medan gubbarna
själfva spelade klotspelet, så länge de kunde se, och om sommaren
långt öfver midnatt. Det spelades alltid ute på Hornborga
grannabacke.

*

Jorden brukades i fyrskiftesbruk: hälften låg i träda, af hvilken
vanligen hälften såddes med ärter. Råg såddes efter trädan, men den
del, som förut burit ärter, besåddes vanligen med korn. Hafre eller
biandsäd odlades på två skiften. Potates odlades endast till
husbehof, och rofvor endast å flåhackning. Hvarje byaman eller soldat
idkade brännvinsbränning, och bestod redskapen af hatt. kylfat och
10 ä 12 kannors panna.

Återstår att meddela den gamles berättelse, huru
grannaförordningen upphäfdes.

De äldre byamännen, som fingo supa fritt, afglömde ej att
ådöma höga böter. Supning med åtföljande slagsmål förekom på
på hvarje kalas, emedan brännvinet bestods gemensamt af böterna.
Kroppsagan tillämpades med obarmhärtig hårdhet, hvarföre
ungdomarne öfverenskommo att vid den år 1857 förekommande
1-maj-stämman »stå alla för en och en för alla», och var min sagesman
då närvarande. När stämman slutat, började ungdomarna dansa
»ringleken» kring de öfverraskade och häpna gubbarna. Hvarhelst
där satt en sådan, till hvilken man hade ett godt öga, släpptes
taget sådär af en händelse, och han fick sig ett par örfilar, tills
hvar och en fått sin beskärda del, hvarefter ungdomarna
förklarade sig aldrig mera vilja veta af en grannastämma i Hornborga
by -- och blef denna äfven den sista där hölls.
</chapter>
<chapter name="Klotspelet i Hornborga by, Hornborga socken, Västergötland af Jesper Svedenborg">
<table o>
<td c><h2>Klotspelet i Hornborga by, Hornborga socken,
Västergötland.</h2>
<td c>Af
<td c><b>Jesper Svedenborg.</b>
</table>

Leken<footnote>Se uppsatsen: Hornborga by sid. 34. </footnote> bestod af nio stycken träkäglor, »klot», däraf den längsta,
som alltid ställdes i midten, kallades »kung» och var c:a 1 ½ aln lång.
Fyra stycken voro 1 aln långa och kallades »treor», fyra, cirka
½ aln långa, voro »ettor». De tillverkades af björkrundvirke. och
voro tillspetsade uppåt med en inskärning c:a 5 tum från toppen.
Med dessa spelades tvenne slags spel — »<i>Slå Mot</i>» och »<i>Pomra»</i>».
I det första kunde från 2 till och med 10 spelare deltaga. Dock
spelades det vanligen af 6 eller 8 man, som indelades i 2 lag.
Före spelet utsågos två så kallade »stampare», hvilka voro hvardera
hufvudmän för sitt lag. Den först utsedde stamparen kastade en
slant upp i luften, »singlade», och den andre utropade gissningsvis,
hvilken sida af slanten som skulle falla upp. Gissade han rätt, så ägde
han att bland deltagarne utse den, han ansåg vara skickligast, till
anförare för sitt lag. Sedan utväljer den andre stamparen en
hufvudman för sitt lag, och så fortgår det, tills alla de deltagande äro
delade i två lag. Den sist utvalde »sätter mål», d. v. s. bestämmer
den plats, hvarifrån alla spelarna skola börja att slå, vanligen 10
à 15 famnars afstånd från klotleken. Denna uppsattes i en liksidig
fyrkant, där hvarje sida utgjorde c:a 2 ½ aln, med en »trea» i hvarje
hörn. Kungen sättes i midten af fyrkanten, en »etta» i rak linje
mellan hvarje hörntrea. Sedan lägges målet, som består af en 2
alnar lång stake eller planka. Hvarje spelare utväljer en passande
sten för att slå med, och får denna sedan ej mera utbytas mot en
annan den dagen. När en dräng eller byaman krokade i de steniga
markerna, försummade han aldrig att i fickan nedstoppa de stenar
han möjligen fann, och ansåg lämpliga för klotspelet, och så
kunde han hela dagen gå med en hel del sten i fickorna.

Spelet börjar med, att de tvenne stamparne slå först, och
fortsättes sedan i den tur och ordning spelarne blifvit utvalde, tills
alla hunnit slå, d. v. s. kasta stenen, och kallas detta »slå framslag».
Den, som först uppnått jämt talet 24, har vunnit, men kommer man
öfver detta tal, har man som det heter »femtat», och äro alla bakslag
förlorade. Fälles vid slaget (kastningen) kungen ensam, räknas
detta för nio, men fälles han med sådan kraft, att rotändan kommer
att ligga utom leken, så räknas detta slag för 12; tager han någon
eller några andra klot (kägglor) med sig i fallet, så räknas endast
antalet fällda klot, d. v. s. kungen med en fallen »etta» eller »trea»
räknas endast för 2 o. s. v. Fälles en ensam »trea», så räknas det
för tre, men faller något mera klot i samma slag, räknas ett för
hvarje fälldt klot. Den, som ej lyckas att i framslag fälla något
klot, får ej heller deltaga i bakslag. Ingen af de i framslaget
kastade stenarna får under något förhållande flyttas från den plats,
där han fallit, förrän turen kommit för hvar och en att slå bakslag.
Som regel gällde att, när man vid framslag hade uppnått 22 eller 23,
var motspelarnes stampare skyldig att utropa: »det fattas ett!» eller
»det fattas två!» -- »det skall ni i lek på!» Härmed menades, att de
af laget, som icke hade kastat, nödvändigt måste kasta sina stenar
så, att de antingen stannade i eller passerade igenom klotleken.
Lyckades man då att fälla ett eller två klot -- beroende på hvad
som fattades i 24-talet -- så var spelet vunnet, men fällde man flera,
så »femtades», och alla återstående spelare af laget hade då för
den omgången förlorat sina bakslag.

Vid bakslag gick det i samma tur och ordning som i framslag.
Där gällde kungen för sex, om han hamnade utom leken, men för
tre, om han föll ensam; hvarje »etta» och »trea» räknades då för ett.
Fälldes två eller flera klot, räknades endast antalet. Till regler
för bakslag gällde, att spelarens sten icke fick rulla längre bort
från leken, än att spelaren fick »spännt till kungs» eller »spännt
till lek», d. v. s. att man från den plats, där stenen låg, skulle
utsträckt utefter marken kunna med handen nå fram till eller räcka
kungen. Detta kallades »spännt till kungs». Lyckades detta, hade
man förmånen att ställa sig hvar man behagade, när man sedan
skulle slå bakslag. Nådde man ej fram till kungen, men väl till
en annan käggla, så hade man »spännt till lek». Man ägde då rätt
att flytta sig till höger eller vänster, dock med samma afstånd från
leken, medan man slog. Ägde man ingen af dessa förmåner, var
man skyldig att stå med fötterna tillbredds och tätt sammanslutna
samt slå från den plats, dit stenen fallit vid framslag.

»<i>Pomra</i>» var ett spel som endast kunde spelas af två deltagare.
Man stod då alldeles intill klotleken medan man slog. Den som
fällde sista klotet var vinnare.

<img>
<b>Sjödahls stugan från Hornborga by,</b>
nu på Skansen, Stockholm. Ur A. Nilsson: Skansens kulturhistoriska afdelning.</img>

</chapter>
<chapter name="»Mesula»-konstruktioner af A. Roland">
<table o>
<td c><h2>»Mesula»-konstruktioner.</h2>
<td c>Af
<td c><b>A. Roland.</b>
</table>

<big><big><big>E</big></big></big>n i och för sig alldeles naturlig ekonomisk lag har af A. Nilsson
påvisats i hans uppsats »Öfvergångsformer mellan blockhus
och korsvirke»<footnote>Studier, tillägnade Oscar Montelius 19 <sup>9</sup>/<sub>9</sub> 03. </footnote> nämligen att den större eller mindre tillgången på
användbart virke medfört konstruktiva förändringar i
husbyggnaderna. Där den rika tillgången förefunnits, har man kunnat utvälja
och bruka endast det största och bästa; där virkestillgången varit
knapp, har man fått på lämpligaste sätt utnytja virke med mycket
anspråkslösa dimensioner.

Af intresse i detta hänseende är det vid Vänern belägna
Kållands härad i Västergötland, där skogstillgången möjligen kan
betecknas såsom normal. Här använder man det god virkestillgång
fordrande byggnadssättet med liggande knuthuggna stockar till
boningshus och bodar, under det en art skiftesverk, således timmer
besparande, är brukligt för mindre betydande byggnader, såsom stall,
lador och andra uthus, m. m. En sådan skiftesverkskonstruktion
är den så kallade mesulakonstruktionen eller möjligen konstruktionerna, 
om man starkt vill framhäfva de båda hufvudvarianterna,
under hvilka den förekommer. I södra delen af häradet är
mesulakonstruktionen med midtstolpe den öfvervägande, i norra delen utåt
Kållandsön den, som saknar denna, den vanliga.

Ordet »mesula» torde vara ett sammansatt ord af me och sula.
Betydelsen af den senare leden svarar mot riksspråkets stolpe (danska
söjle, tyska säule). Den förra ledens betydelse är ej fullt så klar.
Man torde kunna välja på antingen me =midt eller me = trä.
Hos Rietz: Svenskt Dialektlexikon, finnes ordet me- i betydelsen trä
flere gånger i sammansättningar.

<img><b>Fig. 1.   Mesulakonstruktion med midtstolpe.</b></img>

Bilden fig. 1 lämnar en schematisk framställning af
mesulakonstruktionen  med midtstolpe.  Som å denna synes ligger ofvanpå en
grund af sten en syll eller ett fotträ. Byggnadens stomme består
af detta jämte hörnstolpar, »mesuler», stolpar på långväggarna samt
tvär-, fig. 1 d, och långband fig. 1 a. Dessutom finnas nödiga
försträfningar, s. k. snedband, fig. 1 i, prickade å ritningen.

Fig. 2 visar en detalj: huru hörnstolpen nedfälles i och öfver de
i rak knut hophuggna syllarna, och huru mesulan rider på syllen.
Figg. 3 och 4 visa hopfogningen af långbandet och tvärbandet i ett
hörn. Tvärbandet inhugges halft i halft i mesulerna.

<img><b>Figg. 2—5.   Hörnkonstruktion. Fig. 5.  Syll och skift med droppnäsa.</b></img>

Sedan byggnadens stomme ytterligare fullbordats genom åsarna
mellan mesulerna på gaflarna, inläggas fyllningar eller skiftesverk;
till dessa skiften användes vanligen klufna, stundom dock hela
stockar 1, 1,<small>5</small> à 2 m. långa. De äro tillspetsade för att kunna föras
in i de resta stolparnas nåtar (falsar). Den undre skiften skjuter
till en del fram om syllens öfre kant och är således ett »skyddsskift», 
försedd med vatten- eller droppnäsa, fig. 5. För att få in
den öfversta skiften i fyllningen hugger man bort en liten del af
ena nåtens framsida. Sedan skiften väl är inne, spikas hålet åter
för. Ofta tycker man detta vara onödigt besvär och underlåter att
lägga in skiften.

<img><b>Fig. 6.   Lada. Backgården, Kållands hd.</b></img>

I gafvelns röste ligga skiften endast med ena ändan i stolparnas 
nåtar; det öfverliggande skiftets fria ända fasthålles vid det
underliggande medelst dymlingar (träpluggar). Till skillnad från
de andra skiftena kallas dessa <i>snedskift</i>, fig. 1 h. Utåt bilda dessa
snedskift ett sammanhängande helt, som tryckes mot stolpens nåt af
taktäckningen. Detta hindrar dock ej, att denna konstruktion — som
ofta ses — visat sig vara falsk och rätt snart viker sig, fig. 6.
Midtåsen kallas här som annorstädes <i>ryggås</i>, fig. l c. Sidoåsarna
benämnas <i>leåsar</i>, fig. l b.

<img><b>Fig. 7.   Storgården, Rackeby sn, Kållands hd.</b></img>

Takbetäckningen skyddas från sidan genom vindskebräder.
Högst upp sitter en s. k. »skateskräcka». På fig. 7, som visar en
ladugårdsgafvel från Storgården i Rackeby socken, ser man ett par
dylika afslutas med djurhufvuden. Dessa lära vara de enda sådana
med djurhufvuden, som ännu finnas kvar i dessa trakter. I andra
delar af Norden är en dylik gafvelafslutning ett ingalunda utdödt
bruk. Den vanligaste formen på skateskräckerna är dock den, som
visas på fig. 1 och utgöres af den tvärslå, som sammanhåller
vindskebräderna. Denna är ofta rätt hög och har öfre ändan
tillspetsad.

Taktäckningen på dessa byggningar är följande. Närmast
ofvanpå åsarna och långbandet hvila spärrar. Det första paret
närmast röstet har eget namn: tranebocken. Sparrarne äro fästa vid
hvarandra öfver ryggåsen medelst dymlingar och fasthållas likaledes 
med sådana i långbanden. Vågrätt — tvärs öfver spärrarna — 
ligga smäckra störar, som jämväl benämnas <i>åsar</i>. Sedan kommer
halmen. Nederst vid takskägget, »öffsen» (fig. 1. l), ligger en rad
med halmband ombundna kärfvar, men sedan lös halm fasthållen
med s. k. <i>spröt</i>, d. v. s. vågrätt lagda smäckra stänger, som
sammanhållas med de små åsarna genom band af vridna, värmda
björkvidjor. Den under takläggningsarbetet med räfsorna »nedrakade»

<img><b>Fig. 8.   Tvärsnitt med taktäckning och hjälpkonstruktion.</b></img>

halmen lägges sedan på takkrönet och kallas »mörning». Denna
halm fasthålles af <i>takryttare</i>, fig. 1 k.  På bilden fig. 1 äro dessa
mycket korta, men i andra fall gå de längre ned, ofta ända till öffsen.
Takryttarnas ben kallas i senare fallet »<i>pållstänger</i>» och
sammanhållas nedtill med vågrätt lagda stänger, »takfäster». Dessa 
takfäster stödja mot genom halmen lodrätt instuckna käppar. Se den
schematiska konstruktionen å bild 8.


Vid konstruktionen med tvänne mesuler på gafveln är den väsentliga 
skilnaden endast den, att gafvelröstets triangelformiga krön
ofvanom mesulernas öfre ända konstrueras som afslutning af en
gafvel i en vanlig knuttimrad stuga. Stockarne äro hopfästade med de
underliggande medelst dymlingar, och i det högsta skiftets stock är
ryggåsen infälld.

När ett hus med mesulakonstruktion är mycket långt, äro åsarne
ej tillräckliga att ge taket nödig stadga. För att hålla i hop det
hela och tillåta skarfning af åsarna är därför efter vanligheten vid
hvart tredje stolppar på långsidorna en invändig hjälpkonstruktion.
En schematisk bild af denna konstruktion ger fig. 8. Ehuru
gafveln har 2 mesuler, står här endast en stolpe inne i ladan — under
ryggåsen för att stödja denna. Tvärband och snedband finnas
analogt med gafvelkonstruktionens. Från midtstolpens öfre del nedom
ryggåsen ligga snedgående, bilade stockar ned till tvärbandet. På
dessa snedställda stockar hvila leåsarna; de äro inbördes förenade
med dymlingar.

Huru gammal denna konstruktion är i Kållands härad, därom
finnes ingen tradition på platsen, men troligen är den icke allt för
ung. Ehuru man ej får tillmäta alltför stor betydelse åt uppgiften,
kan meddelas, att i Storgården, Rackeby socken, finnes årtalet 1735
inskuret i en mesula inuti ladugården, som tillhör den typ, där
midtstolpe saknas.

Ännu står en del af dessa mesulalador kvar, men de okonstruktiva 
gafvelröstena omrustas. Skiften borttagas och ersättas med
bräder. Den tid torde därför ej vara aflägsen, då dessa
konstruktioner äro ett minne blott.
</chapter>
<chapter name="Smärre meddelanden">
<h2>Smärre meddelanden.</h2>
</chapter>

<chapter name="En brudutstyrsel från Härjedalen af N. Keyland">
<h2><small>En brudutstyrsel från Härjedalen.</small></h2>

<big><big><big>S</big></big></big>edan de många förberedelserna till bröllopet ändtligen voro
öfverstökade och högtidens dag var inne, skulle den lyckliga
fästmön klädas till brud.  Men den kostbara utstyrsel, som därtill
fordrades, fanns ej i hvar stuga, icke ens i hvar by; dock om ej
annorstädes, så åtminstone i kyrkroten.  I vanliga fall var det där
som »brurframman» bodde, d. v. s. den kvinna, som hade till sin
uppgift att kläda bygdens brudar.  Hon var ock ägarinna till dräkten 
och kronan, som hon tillhandahöll mot en viss betalning.  Var
bruden hemma i någon aflägsen by, så måste hon vanligtvis redan
dagen före bröllopet bege sig i väg till <i>framman</i> och stanna där
öfver natten för att hinna bli klädd, till dess bröllopsgästerna
kommo till kyrkan på söndagsmorgonen.

    Samtliga de härjedalska brudstassar, som vi varit i tillfälle att
betrakta, hafva utmärkt sig för en synnerligen brokig färgprakt
och ett rent af slösaktigt hopande af hvarjehanda små dräktdelar,
spetsar, band, blommor o. s. v.  Någon väsentlig skillnad i smaken
har så tillvida ej förmärkts mellan detta landskaps olika
församlingar.  I fråga om enskildheter däremot kunde dräkterna variera
rätt betydligt, liksom bröllopsceremonierna öfver hufvud firades med
vissa skiljaktigheter inom de olika samhällena.

    Till Nordiska museet har nyligen från Ljusnedal i Funäsdalen,
Tännäs socken, inkommit en sådan typisk brudstass, hvars ordnande
blifvit på det sätt figurerna här nedan visa ombesörjd af ordföranden
Erik Långström i Funäsdalen.  En i yrket förfaren kvinna har klädt
den af hö och tyg gjorda provisoriska stommen.  Beträffande
tillvägagångssättet vid brudars klädande (i Funäsdalen) samt om
sammansättningen speciellt af den dräkt, hvarom här är fråga, kunna vi
meddela följande upplysningar.
<img>
<b>Fig. 1.  Brudstass</b>
(»brurstas») fr. Tännäs sn, Härjedalen.  H. 1 meter.  Klädningen defekt.  Original i Nordiska museet. </img>

<img>
<b>Fig. 2.  Brudstass</b>
(»brurstas») fr. Tännäs sn, Härjedalen.  H. 1 meter.  Klädningen defekt.  Original i Nordiska museet. </img>

    Först lade man tvärs öfver hjässan ett par tämligen tjocka
tygvalkar, hvaröfver sedan håret uppkammades och fastsyddes.  Begagnades 
silfverkrona, så fästes denna först ofvanpå valkarne, hvarefter
påklädningen af blommorna begynte.  Två stora sådana sattes i pannan, 
<i>framblommor</i>, och två i nacken, <i>bakblommor</i>.  Dessa fyra
blommor kallades tillsammans <i>storblommor</i>.  Rundt omkring hufvudet
ungefär i jämnhöjd med öronen fästes vidare en ring af rosor,
<i>hufvudkransen</i>, för att dölja dels valkarna, dels de hårnålar, hvarmed
storblommorna voro fastsatta.

    Fanns ej krona, begagnade man sig i dess ställe, på sätt
fotografierna visa, af en mycket hög krans, hvilken här utgöres af
strålformigt ställda ståltrådar med påsatta blommor af bladguld samt af
skärt och blått tyg.  Dessa senare synas föreställa förgätmigej.

    Öfver skuldrorna, rundt om halsen, lades därefter den af
broderad tyll bestående <i>kragen</i> samt därutanpå, öfverst, de af röda och
hvita pärlor bestående <i>halskedjorna</i> (<i>hals-ke</i>, Funäsdalen) och nedtill
<i>halskransen</i>, förfärdigad af rosor af skär <i>glanskamrek</i>.  Utanpå
<i>kragen</i> framtill sattes <i>bröstlappen</i>, som också är af <i>glanskamrek</i>,
garnerad med guldspetsar.  Den sträcker sig ända ned till midjan.  
Emellan den förut omnämnda halskragen och innanför bröstlappens
öfre kant är fastsatt en annan krage af tyll, som i rika veck böljar
uppåt (se figur 1.).  Midt på bröstlappen fästes en blomma, som
i vanliga fall var <i>tredelad</i>, hvilket den här använda icke är.

    Omkring midjan sattes bältet, som är af samma tyg som
bröstlappen.  I handen håller bruden en solfjäder af grönt papper,
kringknuten med en röd rosett, därjämte näsduken, som i vanliga fall
var broderad.  Klädedräkten är helsvart med vid armbågarna och
handlederna omknutna <i>manschetter</i> af tyll och siden.  Baktill från
brudbältet nedhänger det tvådelade, ljusröda skärpet.

    Enligt ett allmänt gammalt bruk fick ej den kvinna, som födt
oäkta barn, bära <i>gullkrona</i>, när hon en gång stod brud.  »Gullkronan 
var», berättar oss en meddelare från Härjedalen<footnote>Ordföranden Pelle Olofsson i Vemdalen. </footnote>,» i den gamla
goda tiden den jungfruliga oskuldens symbol, därför ock en af de 
unga flickorna här på orten mycket eftersträfvad klenod; men nu
mera är det ej så.»  Man skilde så tillvida mellan <i>ärliga</i> och <i>icke
ärliga</i> brudar.  Men för att skammen för dessa senare ej skulle blifva
allt för stor, tillätos de i bland att bära provisoriska kronor af
något simplare material, såsom järnbleck, hvarpå vi funnit exempel
i Elfros socken.

<tab><tab><tab><tab><tab><tab><i>N. Keyland.</i>
</chapter>

<chapter name="Julbröd af N. E. Hammarstedt">
<h2><small>Julbröd.</small></h2>

<big><big><big>M</big></big></big>ed anledning af den till julen 1905 utdelade frågelistan om
julfirandet (se härom sid. 58) hafva utom flere värdefulla
uppteckningar äfven åtskilliga julbröd inkommit till Nordiska museet.  
Då några af dessa äro egnade att fullständiga de typgrupper, som
förut afhandlats i ett par uppsatser i <i>Meddelanden från Nordiska
museet 1899—1900</i> sid. 22 o. f. samt samma <i>Meddelanden 1903</i> sid.
235 o. f., meddelas de här i bild.

<table o>
<td c><img><b>Fig. 1. Kaka</b><br>från Stockholm, omkr. <sup><small>1</small></sup>/<sub><small>3</small></sub>.</img><td c><img><b>Fig. 2. Kuse</b><br>från Stockholm, omkr. <sup><small>1</small></sup>/<sub><small>3</small></sub>.</img>
</table>

Fig. 1. är en <i>julkaka</i> från Stockholm, tydligen, såsom jag i min
uppsats i Meddelanden 1903 sid. 264 o. f. framställer, en nära
anförvant till såkakan, ehuru såsom stadsbarn ej längre förbunden med
de fornartade landtliga ceremonier, som äro förenade med hennes
åldriga anmoder.

    En, såsom af ett tryck af år 1819 framgår, typisk Stockholmskuse 
är den fig. 2 afbildade »med ringfläta öfver magen».  Bägge
dessa julbröd hafva erhållits från samma hem här i Stockholm, där
de regelbundet bakades till hvarje jul ännu omkring medlet af
1800-talet.  Ämnet för båda är hvetedeg.

<img>
<b>Fig. 3.  Lev</b><br>från Valle härad, Vestergötland <sup><small>2</small></sup>/<sub><small>7</small></sub>.</img>

    Från Vestergötland hafva lämnats åtskilliga julbröd, bland
hvilka det i fig. 3 återgifna, kalladt <i>lev</i>, härstammar från
Varnhems socken, Valle härad.  Såsom
en flyktig blick genast visar
erinrar det om den i Meddelanden
1903 fig. 81 afbildade såkakan från
Uppland.  Tyvärr saknas alla
underrättelser om någon med detta
bröd förenad ritus.

    Märkligt är det i fig. 4
afbildade julbrödet från Hjerpås
socken, Kållands härad i samma
landskap.  Detta bröd, kalladt
<i>gäss</i> (gås), är bakadt på det sätt
att en hvetedegsrulle lagts i knut
så att den ena framstickande
änden bildar hufvud, den andre stjärt.  Ett par pepparkorn äro satta
till ögon.

    Ett annat julbröd från samma håll återgifves i fig. 5.  Enligt
gifvarinnans uppgift föreställer den midt på kakan liggande figuren
en gås med sex ägg omkring sig.  Ämnet är hvetedeg.  Emellertid
omtalar öfverlämnaren, att äfven ett ålderdomligare slag af samma
bröd tillredts inom samma familj.  Detta bröd bakades antingen
uteslutande af vörtdeg eller ock bekläddes det på ofvansidan med
hvetedeg, och i detta senare ämne framställdes då fogelfiguren.  Denna
uppgift är särdeles märklig, enär af densamma så tydligt som gärna
kan önskas vörtdegens vikt och betydelse för dessa kultbröd betonas
(jfr. Meddelanden 1903 sid. 250 o. f.).  Kakan nypkantades
rundtomkring.  Hon bakades till jul af den sista degen — »när de hade
så pass igen, att de ble ena stor kaka» — men gömdes sedan till 
valborgsmessodag (den 1 maj), då hon, blött i dricka, förtärdes till
aftonvard af husets medlemmar (åt husdjuren gafs intet däraf).

<img>
<b>Fig. 4. Gäss</b><br>från Kållands härad, Vestergötland. <sup><small>2</small></sup>/<sub><small>5</small></sub>.</img>
<img>
<b>Fig. 5. Julkaka</b><br>från Kållands härad, Vestergötland. <sup><small>1</small></sup>/<sub><small>3</small></sub>.</img>

Med dessa tvänne sist omtalade fogelbröd må fig. 7—10 i
Meddelanden 1899—1900 samt fig. 80 i Meddelanden 1903 jämföras.

<tab><tab><tab><tab><tab><tab> <i>N. E. Hammarstedt.</i>
</chapter>
<chapter name="Några enklare 16- och 1700-talsstolar bland Nordiska muséets senare förvärf af Axel L. Romdahl">
<h2><small>Några enklare 16- och 1700-talsstolar bland Nordiska
muséets senare förvärf.</small></h2>

<big><big><big>I</big></big></big> Nordiska museets afdelning för de högre stånden har stolens
historia länge endast bristfälligt belysts, men denna lucka har man
särskildt på sistone måst vara betänkt på att fylla. Vid sträfvandet
därefter ha visserligen inga sällsynta praktstycken blifvit 
förvärfvade, utan så godt som undantagslöst exemplar af enkla typer,
hvilka likvisst ofta bättre än lyxmöblerna visa för vårt land
karakteristiska skiftningar och utvecklingsformer. Förvärfven härröra
från nära nog alla stilepoker från och med 1600-talets förra hälft.

<table o>
<td c><img><b>Fig. 1. Stol, ek, 1600-talets förra hälft.</b><br> H. 0,95 m.</img><td c><img>
<b>Fig. 2. Stol, ek, läderklädd,</b><br>märkt 1683, fr. Gripsholm. H. 0,965 m.</img>
</table>

En tidig 1600-tals typ representeras af stolen fig. 1, af ek med rak
rygg, bestående af en rektangulär bricka, uppburen af fyrkantiga
ståndare, som sluta med en enkel snidning strax ofvan densamma.
Ståndarna äro i ett med bakbenen, hvilka med ett lågt anbragt kryss
förbindas med de balustersvarfvade främre benen. Brickan är å
denna stol ej dekorerad med målning eller snideri, hvilket dock ej
sällan var fallet. Särskildt var det vanligt att där anbringa ägarens
vapen eller initialer. Så finnas t. ex. i Statens Historiska Museum
två stolar af denna typ med initialerna A. O. I. B. — Axel
Oxenstjerna, Ingeborg Bååt. Detta slags stolar sakna stoppning och
klädsel, möjligen ha de haft lösa dynor å rygg och sits.
Grundformen är densamma hos de samtidigt och senare tillverkade klädda
stolarna. Men å dessa ha ståndarnas afslutning afskurits för att
underlätta klädselns fästande, ryggens bricka har ersatts af en ram,
och bakbenen äro liksom frambenen svarfvade. Klädseln täcker utom
rygg och sits ryggståndare och armstöd, då sådana finnas, så att
träet är synligt endast i underredet. Till klädsel nyttjades jämte
tyg af olika sorter, stundom med broderi, äfven läder, hvilket är
regel å de till våra dagar i oförändradt skick bevarade exemplaren.

I Nordiska museets lilla samling af sådana stolar kunna vi
studera några af deras variationer. Enligt hvad märkena H. E.
R. S. under krona och »Grim(!)sholm 1683» ge vid handen har stolen
fig. 2 tillhört Gripsholms slotts möblering under riksänkedrottningens 
tid. Fram- och bakben äro gestaltade som balustrer med
öfvergång i fyrkant upptill och nedtill och förbindas genom en lågt
anbragt kryssram af kantställda slåar. Den i fig. 3 afbildade stolen
har odelade balustrer till bakben, men har fått frambenen afdelade
genom fyrkantiga mellan delar vid två tredjedelar af deras höjd för
intappning af en krysspinne. Denna har tillkommit i följd däraf,
att det nedre krysset ändrats, så att fram- och bakbenen förbindas
af två liggande slåar och dessa sinsemellan af en dylik.
Förändringen afsåg tydligen att vinna större bekvämlighet för den 
sittande. Å denna stol var endast krysspinnen mellan frambenen
spiralvriden, medan andra, väl senare, stolar ha fått hela underredet
svarfvadt i denna barocktidens älsklingsform. Andra skiftningar 
hos denna stolstyp, hvilka kunna iakttagas å museets material, äro,
att ryggen blifvit stoppad, medan från början lädret blott spänts
hårdt på ramen, och att dess höjd och lutning ökas — drag af
bekvämlighetssträfvanden, hvilka ytterligare stegras under 1700-talet.

<table o>
<td c><img><b>Fig, 3.  Stol,  ek, läderklädd 1650--1700.</b><br>Norrtäljetrakten. H. 0,96 m.</img><td c><img><b>Fig. 4.  Stol, ek, läderklädd, 1650--1700.</b><br> Sorunda. H. 0,93 m.
</img>
</table>

Ehuru stående helt utom den i de föregående raderna afhandlade
stolsgruppen må i korthet nämnas ett par otvifvelaktigt mindre
vanliga taburetter, fig. 5, tillhörande museets förvärf under 1904. Trots
sitt enkla material, björk, äga de ganska mycket af den franska Louis
XlV-stilens förnäma hållning. Tyvärr sakna de klädsel och stoppning.

Af mera växlande art än 1600-talsstolarna äro de stolar från
1700-talet, hvilka under senare åren kommit till Nordiska museet.
Två stolar af svartmålad björk med läderklädsel å sits och rygg
förete i underredet drag erinrande om 1600-talet, medan ryggen med
sitt svängda krön har en senare prägel.
<img>
<b>Fig. 5. Taburett, björk, 1600-talets slut.</b><br> H. 0,38 m.
</img>

Mera framträder en ny tids smak i två stolar af valnöt med
inläggning å ryggbrickan af ljusare träslag. Sargerna visa spår af
att sitsen varit af rottingsflätning, fig. 6.

Utan svårighet igenkännes i dessa möbler en engelsk karaktär,
som för öfrigt starkt gör sig gällande i den rika stolsamling,
hvarur de förskrifva sig, nämligen adjunkten Nilssons i Skara. Sedan
de nilssonska samlingarna kommit i Göteborgs musei ägo, bereddes
Nordiska museet tillfälle att köpa ett antal för det förra ej
erforderliga stolar, hvaribland somliga äro ganska ovanliga och
intressanta. I några varieras den för enklare stolar under rokokotiden
gängse typen med svängda framben och svängd rygg med en bricka
mellan tvenne ståndare, fig. 7.
Medan de ur Nilssons samling komna
stolarna af detta slag, med all
sannolikhet af Västgöta tillverkning, icke
visa några drag erinrande om fransk
rokokodekoration, är detta däremot
fallet med liknande möbler från
Mälardalen, hvarpå fig. 8, inköpt i
Stockholm (två stycken lika), utgör
ett exempel. Ryggkrön och sarg
smyckas af väl skurna musslor, och
benens öfvergång i sargen förmedlas af bladornament. En 1904 inköpt
soffa med låg sits och släta skärmar som stöd för rygg- och
sidodynor visar alldeles öfverensstämmande dekorationer å sarg och ben.

En grupp för sig bilda de stoppade stolarne, som museet erhöll ur
de nilssonska samlingarna. Visserligen sakna de utan undantag sin
ursprungliga klädsel, men ha i alla fall stoppningen kvar och äga
för oss ett särskildt intresse genom sin egenskap af förebilder till
vissa från och med 1800-talets midt och in på 1890-talet gängse
fåtöljtyper. En fåtölj som fig. 9, af björk, ursprungligen målad benhvit,
är i sin enkelhet en ganska tilltalande lösning af uppgiften. Just
denna typ återfinnes försämrad under 1850- och 60-talen. Äfven
en fåtölj, med träet synligt endast i ben och sarg, är oss väl bekant
från tider, hvilka ligga nära vår egen.
<table o>
<td c><img><b>Fig. 6.  Stol, valnöt med inläggning;</b><br><b>1700-talets förra hälft.</b><br>Nilssons samling. H. 1,04 m.</img><td c><img><b>Fig. 7.  Stol, björk, oljemålad ljusbrun rottingsits;</b><br><b>1700-talets midt.</b><br>Nilssons samling. H. 1,08 m.</img>
</table>

Bland de senare årens förvärf förekomma icke några
gustavianska stolar med franska Louis XVI-former, men däremot en del
enkla exemplar, visande blandning af den nya antikiserande smaken
och intryck från Englands rokoko. En sådan, som har Stockholms
Stolmakareämbetes stämpel, är af björk och ursprungligen målad
ljusblå. Med anledning af sistnämnda faktum må erinras om, att
de enkla 1700-talsstolarna ingalunda till öfvervägande del varit
målade hvita och aldrig i hvitt och guld, som varit så vanligt vid
modern »restaurering», utan växlat i glada och bjärta färger, ännu
mången gång skönjbara under lager af senare öfvermålning.

Den sengustavianska epokens utprägladt engelska stilskiftning
representeras af stolar af björk, målade i en varm brunröd ton, och
<table o>
<td c><img><b>Fig. 8. Stol, björk, oljemålad hvit, läderklädsel,</b><br><b>1700-talets midt;</b><br>H. 1 m.</img><td c><img><b>Fig. 9. Fåtölj, björk, oljemålad gulhvit;</b><br><b>1700-talets midt;</b><br>Nilssons samling. H. 1,05 m.</img>
</table>

af en stol af mahogny med spjälrygg, upptill smyckad med sparsam
skulptur. Med en stol af svartbetsad björk med rottingssits och en
annan af samma träslag, hvit målad och klädd med gråblått linne,
äro vi redan hunna in på 1800-talet. Det är posthuma ättlingar af
antikens sirliga bronsmöbler vi här se framför oss, och trots
förenkling och förgrofning äga de ännu nog af stil för att tilltala oss i
långt högre grad än deras efterträdare längre fram under
århundradet.

<tab><tab><tab><tab><tab><tab><i>Axel L. Romdahl.</i>
</chapter>
<chapter name="Litteratur">
<h2>Litteratur.</h2>

<b>Hammarstedt, E.:</b> <i>P. M. för uppgifter angående julfirandet och där
med sammanhängande folkseder. Utg. af Nordiska museet och
föreningen Urd.</i> Uppsala 1905. 8 sid. 8:o.

Detta lilla häfte utkom till julen 1905, och afsikten därmed är
att mana till och vägleda vid utforskandet och upptecknandet af
gamla julseder i vårt land. Därvid ligger, såsom också af frågorna
tydligt framgår, alldeles icke vikten vid att erhålla endast
underrättelsen om seder och bruk, som, hittills ouppmärksammade, ännu
ej ingått i den tryckta litteraturen, utan det gäller i
fullkomligt lika hög grad att konstatera redan kända seders
utbredningsområden. Men äfven härvid kunna, om iakttagelser och anteckningar
utföras omsorgsfullt och energiskt, ofta nog hittills förbisedda
»smådrag» komma i dagen, »smådrag» som för forskaren kunna vara af
ytterst stor vikt och betydelse. Ty inom etnologiens och
religionsforskningens arbetsfält döljer sig, likasom på naturforskningens, det
stora ofta nog i det skenbart lilla och obetydliga. På tyska (Usener,
Tille, Bilfinger m. fl.), engelska (Tille) och danska (Feilberg) hafva
utförliga arbeten utkommit om julen. På några ytterst obetydliga
småtryck när finnas däremot på vårt språk ännu intet specialarbete
af denna art. Meningen är nu att till Nordiska museets arkiv samla
så mycket uppgifter i denna väg, som ännu samlas kan, för att
sedan på grund af detta jämte förut i litteraturen hopbragt
material åstadkomma en monografi öfver företrädesvis den svenska julen.
Detta uppdrag har lämnats åt frågelistans författare amanuensen
Hammarstedt, hvilken sedan mer än ett tiotal år sysselsatt sig
särskildt med de fornseder, som tillhöra årshögtiderna, och speciellt den
viktigaste bland dessa: Julen. H. har emellertid ingalunda för
afsikt att åstadkomma någon bok af större omfång såsom t. ex.
den danske folkloristen H. F. Feilbergs nyutkomna arbete.
Boken skall nämligen, så mycket ämnet tillåter, i format och
framställningssätt ansluta sig till den serie »skrifter i svensk
kulturhistoria», som föreningen Urd år 1904 begynte utgifva på aktiebolaget
Ljus' förlag. Till fullständigande af frågelistan, hvilken i mån af
tillgång ännu någon tid på begäran gratis erhålles hos föreningen
Urd i Uppsala eller hos Nordiska museet i Stockholm, må påpekas
betydelsen af noggranna och möjligt ålderdomligaste underrättelser
om tiden för vintersådden i olika orter, äfvensom vikten af att
iakttaga huruvida någon kult af växande träd under eller omkring
jultiden tilläfventyrs kan påvisas eller spåras i en eller annan ort i
vårt land.

<b>Jon Olafssons Oplevelser som Bösseskytte under Christian IV.,</b>
nedskrefne af ham selv, öfversatta från isländskan af S. Blöndal.
<i>Memoirer og Breve</i>, utgifne af Julius Clausen og P. Fr. Rist.
I. Köbenhavn 1905.

Jon Olafsson var född på Island. Äfventyrslysten som han var
begaf han sig vid unga år med en engelsk seglare till England, men
där dröjde han ej länge. Snart nog trädde han i dansk krigstjenst
och fick som artillerist göra tjenst såväl på Köpenhamns och
Kronborgs slott som på flottexpeditioner. En nykter iakttagare och god
berättare ger han en ofta liffull, men som det synes det oaktadt korrekt
skildring af de förhållanden och personer en man i hans ställning
råkade i beröring med. Det är tjensten, officerarnes och kamraternas
uppförande och äfventyr, lifvet på de krogar, där de intogo sina
förfriskningar, de händelser och missöden den seglande flottan råkar
ut för, som han berättar om. Konungens person intresserar honom alltid
mycket, när han kommer inom synhåll. Det är således väsentligen
sidor af en förgången kultur, för hvilka det annars ofta alldeles
saknas källor, som här belysas.

I boken finnes ej sällan notiser, som ge bidrag ej blott till
vår kunskap om samtidens tro och öfvertro, utan också om långt
äldre tiders än 1600-talets första årtionden. Så råkar förf. på en
krog vid stranden i Köpenhamn samman och sedermera också i
slagsmål med en byggmästare, som ej svär med kristna eder, utan
brukar <i>Odin</i> i stället för den onde (s. 77). -- På en expedition
till Norra Ishafvet kom han i beröring med ryssar och berättar
följande märkliga ting om deras religion, som han dock själf
erkänner sig ej ha mycken kunskap om. De tillbedja den heliga
Treenigheten, men icke något helgon utom S. Nicolaus, hvilken var den
förste, som skulle ha predikat kristendomen hos dem. Man berättar,
att deras aflidnes kroppar vägas på vågskålar, innan de föras till
grafven. I den ena af skålarna lägges liket, i den andra en träbild
af den aflidne. Är träbilden tyngre än liket, tro de, att den aflidnes
själ blir frälst, men är den döda kroppen tyngre, blir han fördömd
(s. 137).

På ett ställe (s. 121) har han en märklig uppgift om, att
nordostpassagen skulle ha varit känd redan på denna tid. Han omtalar
nämligen ett par danska krigsfartygs förföljande af en sjöröfvare,
hvilken skulle ha gifvit sig upp till Ishafvet för att lura på ett
holländskt fartyg, som på denna väg skulle återvända från Indien.
»Detta är dock en ovanlig väg, endast tre skepp har seglat
densamma», tillägger han.

På en af expeditionerna längs Norges kust fick flottan besök
af lappar af alla åldrar. Då Jon Olafssons skildring torde vara en
bland de äldre öfver detta folk, återgifves densamma här (sid. 139 f.).
Deras hvardagskläder bestodo till största delen af skickligt beredda
elghudar (han menar tydligen renhudar) med den hårklädda sidan
ut. Kvinnor och barn, som äro klädda i dylika kläder af skinn,
äro rödkindade och behagliga. Mot fisk tillböto de sig kläde till
sina hustrur. Jag själf och en kamrat sålde åt dem 12 alnar kläde
från Toldboden, hälften rödt och hälften blått. När lapparna
tilltala någon, kalla de denne för »kusin». Kvinfolken tycka mycket
om att pryda sig med silfver och guld. De bära ringar i öronen,
band kring pannan, korallprydnader och armband. De, som äro
fattiga, begagna sig af prydnader af mässing, koppar eller glänsande
tenn. Eftersom det är allmänt bekant, att dessa människor äro
fullproppade med trolldomskonster, behöfver jag ej här redogöra för
dylikt. Det finnes lappar af tre slag: sjölappar, finnlappar och 
fjälllappar. De uppträda, som om de vore kristna, några få gå till
nattvarden; de föra barnen för att döpas till norska präster, hvilket
dock ofta ej händer, förrän de äro årsgamla. De äro mycket skickliga 
snickare och smeder, så att de själfva bygga skutor, färjor och
båtar, tillvärka sitt husgeråd och allt annat de ha behof af.
Mångenstädes på den norska kusten och uppe bland bärgen bo lapparna, men
de ha ej tillåtelse att bebo samma ställe mer än 10 år. När de fått
lof att bosätta sig, utse de vanligen åt sig en plats, där skogen är
tätast, och röja sedan skogen och använda virket till handaslöjd.
Sedan de bott de nämda 10 åren, flytta de sedan åter bort, och
norrmän taga därefter dessa deras boplatser i besittning. De äro
mycket förtjusta i tran, smör och allt slags fett och det från hvilka
djur som helst. Detta dricka de smält till maten som öl. Sådan
tran ge de äfven till sina hafvande kvinnor, när dessa skola föda.

»Jon Olafssons Oplevelser» ha en vårdad typografisk utstyrsel
och åtföljas af en reproduktion af ett stick af I. Haas öfver
Köpenhamn 1618.

<tab><tab><tab><tab><tab><tab> <i>—a—i.</i>

<b>Feilberg, H. F.:</b> <i>Jul, allesjælestiden, hedensk, kristen julfest.</i>  B. 1 och
2. Köpenhamn 1904. 370 och 404 s. 8:o.

Till julen 1905 utkom andra bandet af Feilbergs julbok, i
förbigående sagdt försedt med samma tryckår som den första, till julen
1904 utkomna delen. Nestorn bland Skandinaviens folklorister har
med detta band fullbordat ett arbete, som af allt att dömma varit
för honom ett af de kärare bland de många för samtid som
framtid värdefulla alstren af hans flitiga och samvetsgranna forskning.
Med all vetenskaplig vederhäftighet förena Feilbergs skrifter gärna
en mer eller mindre populär hållning, och i här ifrågavarande verk
har författaren mer än i något annat af sina arbeten vidgat
vetenskapsmannens trånga och svårtrådda väg, på hvilken den stora
allmänheten ofta nog finner det allt för mödosamt att följa med.
Boken om julen är egnad lika mycket åt familjen som åt de
speciellt vetenskapligt intresserade, ja kanske t. o. m. mer åt den förra.
Jag hoppas, att jag icke öfverträder det grannlagas gräns, om jag
utan att förut tillspörja författaren anför några rader ur ett hans bref:
»Bogen er jo ikke skreven for lærde. Jeg stod noget tvivlsom overfor
det enten--eller, der bød sig, men så tænkte jeg på det store
höjskolefolk i vort land, på præstegårdene, hvor der vinteraftenen læses
höjt, på bondestuer i mine gamle sogne, og så skrev jeg, som jeg
skrev, historier, saga, skildringer imellem hverandre og lod helt stå
til, hvad der kunde komme ud af det hele.» Om denna tendens att
göra arbetet till en folkbok vittnar också innehållsfördelningen,
hvilken för förra bandet är denna: <i>Allesjælestiden; Gammelnordisk jul;
Dansk jul; Norsk jul; Svensk jul; Kristne jul</i> samt <i>Hvorledes man
holder jul.</i> Det sistnämnda kapitlet omfattar ett flertal
stämningsbilder jorden rundt alltifrån Stockholm och Köpenhamn till Sibirien,
Kina och polartrakterna. Kapitlen i det senare bandet hafva följande
rubriker: <i>Julemørkets løndom; Juletro og julevarsel; Juletræet;
Juteoptog; Julebispen og bønnekongen; Den søgne jul, nyårsaften,
kongeaften, eldbjørgsaften; Oversigt og sammanligning.</i>  Härtill komma
i detta likasom i det första bandet <i>Anmærkninger</i> samt dessutom i
det senare <i>Literaturfortegnelse</i> och <i>Register</i>.

Skulle någon af författarens anförda blygsamma ord om sitt
arbete draga den slutsatsen, att detta saknar egentlig vetenskaplig
betydelse, vore detta emellertid ett olyckligt misstag. En populär
hållning har hittills i regel utmärkt de arbeten om folket, som
inom de skandinaviska länderna sett dagen, och det vore önskligt,
att vetenskapen om folket fortfarande -- naturligtvis utan att
därför uppoffra något af vetenskaplig vederhäftighet eller allvar -- 
kunde förblifva en vetenskap äfven för folket. Ännu är den för
ung och lifskraftig för att få stelna i doktrinärism. Från all sådan
är ock F:s bok alldeles fri, och dock träder den häpnadsväckande
litteraturkännedom på området, som författaren besitter, allestädes
fram. Särskildt synes mig den vetenskapliga hufvudvikten ligga i
de omsorgsfulla och utförliga anmärkningar, som författaren samlat
i slutet af de bägge banden.

Såsom redan den anförda öfverblicken af innehållet torde för
den sakkunnige antyda, har F. i sitt arbete, hvad hedniska 
beståndsdelar i julsederna beträffar, nästan uteslutande fäst sig vid
den med julen och tiden omkring jul förbundna, uråldriga dyrkan
af de döde. Denna mörka årstid var de då frivordna andarnas
tid. Huruvida detta är den enda väsentliga förklaringen af denna
årsfests förkristna innebörd, därom torde emellertid meningarna
med allt skäl vara delade. Särskildt hafva vi nordbor, hvilka ju
äro de enda som hållit fast vid den hedniska benämningen på
vinterfesten, alltför många hedenartade fornseder i behåll eller
åtminstone i mannaminne ännu bevarade, som synas föra ett annat språk,
för att vi skulle utan vidare underskrifva åtskilliga tyska forskares
slutsatser. Utrymmet förbjuder att här ens antydningsvis utreda
denna fråga. Emellertid tillåter jag mig att mot F:s argument
mot en solkult under julen (se <i>Oversigt og sammenligning</i>) anföra ett
par gensagor. Doktor F. synes mig hafva alldeles förbisett offrets
egentliga och ursprungliga innebörd, hvilken i hvarje fall icke var
den af hyllningsgärder åt en triumfator. Det är ej den mätte, som
behöfver föda, ej den mäktige, som tarfvar understöd. Det var icke
åt den segrande solen människorna bragte näring och stärkande
medel utan åt den svaga, som man fruktade skulle duka under --
för så vidt nu offren skedde till solen själf. Såsom jag på annat håll
(<i>Såkaka och såöl</i> i <i>Meddelanden från Nordiska museet 1903</i> s. 235
o. f.) sökt visa, kan emellertid en »solkult» -- en med solen
förbunden offerkult -- hafva bestått däri, att offer bragtes till de
rådande makterna för att af dem utverka sol, för att de måtte skona
eller frigifva solen, ja kanske har man t. o. m. stundom velat
bedraga dem genom att gifva dem en sol in effigie. I sin egenskap
af själasörjare synes mig doktor F. dessutom, huru stor optimist
han än må vara, ej gärna kunna hafva undgått att göra den
psykologiska erfarenheten, att det ej är i de klara eller klarnande
dagarna som människorna i regel hänvända sig till den eller de
högste utan i nödens mörka eller mörknande tid. I hvarje fall är
det emellertid alldeles visst, att dödskulten ingått i den hedniska
julen såsom ett särdeles viktigt grundelement, och F:s arbete har
till full evidens konstaterat detta. Något anspråk på att hafva
löst sitt problem till hela dess vidd hyser för öfrigt icke författaren.
Därtill är ej blott hans personliga blygsamhet utan ock hans
vetenskapliga soliditet för stor. I sitt företal säger han själf: »Tør
jeg nu end ikke tro, at have givet den endelige løsning og udredet
alle de enkelte tråde i julefestens slyngede knude, så er her dog
samlet et stof, som framtidige forskere kan arbejde med, og der
siges, at ingen umage er spildt, der sparer andre besvær.» Ja, ho
bland den etnologiska forskningens utöfvare dristar ännu, för så vidt
han nått till någon högre mognad i sitt fack, påräkna mer af
framtiden! Att hafva med insikt samlat och systematiskt ordnat ett så
stort, att ej säga outtömligt material, som det författaren för fram,
vore redan det ett verkligt och bestående storverk.

<tab><tab><tab><tab><tab><tab> <i>N. E. H.</i>

<i>Göteborgs museums Årstryck 1906</i> åtföljes denna gång af en
redogörelse för »<i>Anders Nilssons efterlämnade samlingar</i>», berättelse till
styrelsen för Göteborgs museum af Carl Lagerberg. Som bekant lyckades Göteborgs
museum förvärfva dessa genom kompromiss, sedan ett oklart testamente efter
den gamle adjunkten påträffats bland kvarlåtenskapen. Kammarherre Lagerbergs 
berättelse ger en illustrerad öfverblick öfver den rikhaltiga, mångsidiga,
ehuru illa farna samlingen. Utom Göteborgs museum var det helt naturligt
väsentligen museerna inom Västergötland, som fingo brorslotten af hvad
göteborgarne icke önskade behålla. Det restaureringsarbete som föremålen
undergingo, innan de lämpade sig för uppställning i Göteborgs museums
nyanordnade kulturhistoriska afdelning, var omfattande. »Den, som sett föremålen i
det tillstånd, hvari de befunno sig, då de utplockades ur magister Nilssons
skräphögar, kan knappast i dem igenkänna de möbler och husgeråd, som nu
utgöra värkliga prydnader och fylla mången lucka i Göteborgs museum».

<i>Bidrag till vår odlings häfder, utg. af Nordiska museet</i>, h. 9 har
nyligen utkommit. Det innehåller <i>Gunnar Hazelius’</i> efterlämnade afhandling:
<i>Om handtverksämbetena under medeltiden, en inledning till skråväsendets
historia i Sverige</i> jämte en lefnadsteckning af författaren, författad af Dr.
<i>Verner Söderberg,</i> samt ett af förf. under Uppsalatiden hållet föredrag »<i>Om
patriotism</i>.»  Utgifningen har ombesörjts af författarens studiekamrater och
vänner fil. lic. <i>E. T. Heckscher</i> och Dr. <i>T. Höjer</i>.
</chapter>
<chapter name="Bröllopsseder på Gottland af Nils Lithberg">
<table o>
<td c><h2>Bröllopsseder på Gottland.</h2>
<td c>Af
<td c><b>Nils Lithberg.</b>
</table>

»<big><big><big>V</big></big></big>id sina Trolofningar ock bröllop bruka the något sälsynte
Ceremonier, som annorstädes äre tviflzutan ovanlige», skrifver
Haqvin Spegel i Rudera Grothlandica om gottlänningarna, och ännu
i den dag som är fortlefva bland den gottländska allmogen särskildt
vid bröllopet flera »sälsynte Ceremonier» och egendomliga bruk, som
numera sakna sin motsvarighet på annat håll. Det är naturligt,
att det gottländska bröllopsfirandet sedan Spegels tid och ännu mer,
sedan många af de egendomliga bröllopssederna först kommo till,
har undergått många förändringar, beroende närmast på de förskjutningar 
i sedvänjor och förhållanden, som här såväl som på alla andra
områden göra sig gällande. Men äfven en annan sak har gjort sitt
till för att förändra och utrota. Såsom varande gamla och till
största delen baserade på hednisk grund, hyste säkerligen de
gottländska bröllopssederna bland sig åtskilligt, som icke med de nu
rådande religionsformerna kunde anses förenligt, mycken råhet i
vilda dryckeslag och burleska upptåg, mycken naturalism -- ett arf
från de gamla Freydyrkarna sådana de omtalas hos Adam af Bremen 
-- som sårade den kristna sedlighetskänslan. Ungefär
samtidigt med Spegels ofvan anförda yttrande läses i ett visitationsprotokoll 
i Rone af den 14 sept. 1680, »att stor otidighet sker med
brudebång, likfärder samt brudfolkets sängledning, hvilket Prosten
och Pastor ålades att afskaffa och alla sådana cerimonier stricte
efter svenska Kyrkoordningen förändra». Det är lagstiftningen, som
fått gripa in och här som på många andra håll »för uniformitetens
skull» blifva förstörare och nyskapare.

Detta är emellertid icke första gången, som »brudebånget»
tilldragit sig rättvisans uppmärksamhet. Redan i Gutalagen hafva vi
det bekanta stadgandet om »Vagnicla ferþir»<footnote>Gutalagen, hskr B., ed. Pipping: Gottländska studier sid. 39. </footnote> och under 1500- och
1600-talen äfvensom en god bit in på 1700-talet hafva vi i kyrkliga
stadgar, i domkapitelsbeslut och visitationsprotokoll ofta påminnelser
rörande det, som bör iakttagas vid bröllop m. m. På samma gång
dessa som sagdt hafva till sin uppgift att förvanska och utrota, äro
de dock synnerligen viktiga, enär de före 1683, då Spegels Rudera
Grothlandica skrefs, äro de enda källorna för studier rörande
gottländska bröllopsförhållanden.

Den äldsta af dessa stadgar är afskrifven i en Copiebok i Visby
domkapitels arkiv från 1611, men dess stadganden åberopas såsom tillkomna i
Jens Bildes, Christopher Walkendorphs och Emmicke Kaases tid, hvarför den
väl torde kunna sättas tillbaka till 1560—1571, då den förstnämnde hade ön
i förläning, eller med all säkerhet till tiden före Emmicke Kaas' afresa 1584.
Stadgan innehåller åtskilliga öfverflödsstadganden samt berör sängledningen.

En stadga af 1587 innehåller upplysningar om dag för bröllopets firande
och om mageridten.

Stadgan af 1606 har en del uppgifter, som delvis komplettera 1587 års stadga.

Det äldsta protokollsutdraget härstammar från 1594, det yngsta från 1711.

Från år 1683 äro vi emellertid lyckligare lottade, i det vi från den tiden
i litteraturen få beskrifningar på bondbröllop, och dessa äro icke så fåtaliga,
som man vore böjd att tro. Början gjordes af

Rudera Gothlandica ɔ: Guthi Lands Kamr af superintendenten på Gottland 
<i>Haqvin Spegel</i> 1683, tryckt i Visby 1901, där i I Boken Cap VI: 6
lämnas en kortfattad beskrifning af bröllopet fram till vigseln. — Sedan följa
de andra skildringarna med ungefär jämna mellanrum.

Gautauminning, 1732, af <i>Lars N:son Neogard</i> har i 4 kap. 17 § en
kort, men särdeles värdefull beskrifning på ett bröllop från 1700-talets förra
hälft. Manuskriptet, som förvaras i Visby läroverks bibliotek, har tyvärr icke
varit disponibelt för utlåning, hvarför jag endast känner det genom de hos
Säve anförda noterna samt genom ett utdrag gjordt af teol. d:r Pehr Säve i
Roma bland de Säveska samlingarna i Uppsala.

I <i>Jöran Wallins</i> »Gothländske Samlingar», Analecta II, hvilka förvaras
i manuskript i Kalmar läroverks bibliotek, förekommer en beskrifning af ett
gottlandsbröllop i Vamlingbo från 1700-talets förra del samt en del andra
notiser ur protokoll och kyrkböcker. Jag känner dessa endast genom Säves
utdrag (Gotländska samlingar IV).

<i>Hilfeling</i> lämnar i 3 delen af sin »Resa på Gottland» en utförlig och
intressant skildring af ett gottlandsbröllop omkr. år 1800. Arbetet är mig
bekant genom afskrift i Bergmanska samlingen i Gottlands nations i Uppsala
bibliotek.

<i>G. Alfvegren</i> (prost och kyrkoherde i Fole † 1845) lämnar i ett arbete
om »Gotlands geografi, historia, minnesmärken etc.» en del ganska intressanta
uppgifter. Icke heller detta arbete, som förvaras i manuskript i
Visbybiblioteket, har jag lyckats få del af, utan jag har fått åtnöja mig med de noter,
Säve meddelar därur.

Den rikaste källan är dock »Gotländska samlingar» af <i>Pehr Arvid
Säve</i>. Ursprungligen nedskref han år 1847 en uppsats om »Bond-Bröllop
på Gotland» (Gotl. Saml. I. Lekar 4). Denna i och för sig särdeles
utförliga och intressanta beskrifning har sedermera ökats med ett stort antal
randanteckningar och noter, och dessutom förekomma i de öfriga delarna af
Samlingen sagor om bröllop, bröllopsvisor, rim, ordstäf och anekdoter m. m.,
som i många fall kunna vara upplysande.  <i>C. J. Bergmans</i> uppsats i
»Gotländska Skildringar och Minnen» synes hufvudsakligen vara grundad på
Alfvegren och Säve.

<i>Alfr. Snöbohms</i> beskrifning af ett bondbröllop i »Gotlands Land och
Folk» Del. III innehåller däremot flera notiser, som annorstädes icke anträffas
och är i öfrigt ganska innehållsrik.

Ett gifvande manuskript är äfven det, hvarur signaturen D. K. meddelat
några utdrag med titel <i>Årsfesterna i ett gotländskt bondhem</i> i »Sverige,
fosterländska skildringar» Sthlm 1877—78. Uppgifterna i detta äro meddelade
af Maria Söderberg, under många år anställd på Nationalmuseum, senare
bosatt vid Vallda, Eskelhem socken, Gottland.

Alla de nu anförda arbetena hafva emellertid, om man frånser Säve, det
gemensamma felet, att de äro i ett eller annat fall ofullständiga, de skildra
endast en del af bröllopet. Icke häller Säves framställning kan anses
fullkomlig, enär ett stort antal notiser utan ordning och sammanhang inflikats
i texten senare, hvilket gör att Säves uppsats är ett oerhördt rikt magasin,
men det lämnar icke en sammanhängande eller öfverskådlig framställning. Då
dessutom en stor del af ofvan anförda arbeten förekomma i manuskript och
sålunda äro svåråtkomliga, vissa till och med nästan oåtkomliga för forskare
på området, kunde det sålunda vara af vikt, att hvad man vet om 
bröllopsfirandet på Gottland samlades på ett ställe, alldenstund det säkerligen
innehåller många intressanta enskildheter för kulturhistorikern och folkloristen.

Muntliga meddelanden har jag dessutom erhållit i stor utsträckning från
olika delar af ön. Bland meddelarna må särskildt nämnas fil. stud. <i>Arthur
Pettersson</i> och med. stud. <i>G. Olofsson</i>.

<h2><small>Frieri och trolofning.</small></h2>

Husets äldre kvinnliga ledamöter hafva alltifrån flickans
tidigaste barndom varit måna om, att hos henne inplanta, hvad hon
bör iakttaga eller undvika, för att en gång bli gift. Hon får aldrig
sopa askan i spisen neråt, utan den skall sopas upp mot elden, eljest
får hon icke en vacker fästman. — Sopar man i ett hus, när hon
kommer dit, och man säger »nu sopar jag mot dig», när hon stiger
in i stugan, kan hon icke bli gift det året. — Hon skall alltid vara
snäll mot kattorna, eljest får hon icke vackert bröllopsväder. Artar
det sig det oaktadt till regn och rusk på bröllopsdagen, är det
fördelaktigt att på morgonen piska kattorna.

Man känner åtskilliga knep för att taga reda på hvar
fästmannen (eller fästmön) bor, såsom att taga en äppelkärna mellan
fingrarna och knäppa med den, då den flyger åt det håll, där den
utkorade finnes. Man plockar blomster midsommarsnatten eller
dylikt för att få se den tillkommande o. s. v.

Nu har flickan »stått i kor» (konfirmerats), och sedan blir saken
också mera allvarlig. När det hänger spindeltrådar (dvärgnät) i
taket, säga alltid de gamla med en viss betydelse: »de’ kumma
frejare ti’ gars». Men det är alltid en gammal regel, att när en tös
kan »bädd’ mä skick, tvätt’ mä skick, sop’ lorten ör ränga’ (vråarna)
mä skick u kok’ ägg mä skick u mjelgråjt (mjölgröt) mä skick, så
far ha gift si», enligt en annan version bör hon icke gifta sig förrän
»ha kan skill’ svejntarmar fran si bej slakt». Med ett ord man
sätter stort värde på att få en hustru, som genast kan rycka in
med i hushålls-årkorna, och som kan sköta dem med duglighet och
nit (Säve II, visor, 196):

<poem>	»ajn, sum kan söjslä dig till byxar u till tröjjä;
	ajn, sum kan bräggä öl u gärä fäjnan palt
	u sum kan smakä o, um gråjten jär för salt» </poem>
som det står i en gammal bröllopsvisa. Dessutom tog man
naturligtvis hänsyn till förmögenhetsomständigheter och andra
förhållanden i öfrigt; vid det personliga tycket fästes icke så stor vikt, men
fanns detta dessutom, var det så mycket bättre. Däremot ansågs det
för någonting oerhördt, om en bondeson tog en arbetardotter till
hustru, och på många ställen var en sådan mesallians liktydig med
uteslutande ur familjen. På södra Gottland delades t. o. m.
bondeklassen i storbönder och småbönder, en indelning, som mera hade
sin grund i gammal häfd än rådande välstånd, och mellan hvilka
äktenskapliga föreningar icke ansågos berättigade.

Vid ett frieri under 1800-talets förra del tillgick det på följande vis.

Det är en söndagseftermiddag fram på vårsidan. Man har varit
i kyrkan, har nyss ätit middag, och husbonden har lagt sig att hvila
en stund på maten. Plötsligt väckes han: »Upp far u fa tråju pa di,
de ä’ främnäss här!» Det blir ett stök och spring med att göra
allting snyggt i stugan, flytta stolarna på sin rätta plats, få dricka i
stopet o. s. v.  Det har nämligen kört in en stor lastvagn med helt
par hästar på gården. Den åkande har stigit ur och talar just med
drängen. Nu kommer han upp mot huset. Alla rusa ut i köket.
Endast far är inne för att ta emot gästen. Han kommer in och
hälsar — »Tack för de!» — blir bjuden på en gång dricka och att sitta
ner en stund. Under tiden tillsäges drängen att sätta in hästarna,
och man börjar stöka med kaffet i köket.  Man samtalar om
väderleken och utsikterna till skörden, hur långt man har hunnit med
vårbruket o. s. v. Nu kommer kaffet in. Det bjuds »kaffi u halva»,
och samtidigt inkomma så småningom de öfriga medlemmarna i huset.
Sedan man ytterligare en stund talats vid om ditt och datt, drar
gästen fram med sitt ärende. Han har nämligen den viktiga rollen
att vara »förtalsman». Härtill ombedes vanligen någon mera talför
storbonde, nämdemannen, länsmannen eller någon annan bemärkt
man i samhället, och han har nu hälsning från bondsonen den och
den med förfrågan, huruvida man skulle hafva något emot ett
äktenskap mellan denne och dottern. Man dryftar saken en stund, men
förrän man afgör denna, vill man gärna höra, hvad »tösi sär», och
hon inkallas nu, om hon icke förut varit närvarande. Är nu saken 
sådan, att den förut varit uppgjord mellan de unga eller mellan
gamlefolken, blir ju afgörandet merendels tämligen lätt. I annat fall
lämnas vanligen första gången intet bestämdt svar, ty det anses för
en heder att ha haft många friare.

Ser nu saken ut att ha goda utsikter för sig, reser förtalsmannen
hem och ingifver den väntande goda förhoppningar. Saken skall
emellertid hållas tyst för utomstående. Efter en tid reser
förtalsmannen ånyo och nu åtföljd af friaren på besök. Man kommer in,
hälsar, blir erbjuden att sitta ned samt fägnas. Under tiden är
friaren utsatt för liflig observation. Man iakttager hans sätt att
skicka sig, hans insikter i sitt yrke, hans klädsel o. s. v. och stundom
går man t. o. m. ut i förstugan för att titta efter, hur rocken ser
ut, om den är väl borstad och af nytt tyg m. m. Vanligtvis låter
man de unga få en liten pratstund på tu man hand inne i kammaren
eller någon annanstans, för att »di ska’ lär’ si’ känn’ till va’andre».
Befinnes allt till belåtenhet, reser man hem och efter ytterligare
någon tid kommer fadern åtföljd af fästmön att göra en återvisit.
Fästmön skall nu ut och »se sig före». Man tager allting noga i
betraktande: silfver, duk- och schalförråd, linne m. m. och allt visas
beredvilligt, ty härpå beror naturligtvis husets anseende.

Stundom hände det äfven, ännu för en 75 år sedan, att en kvinna
inledde förhandlingarna, då naturligtvis från brudens sida. En dag
kommer en bondhustru till gården, och då man pratat en stund hit
och dit, undrar hon, om icke en viss burgen bondflicka i den eller
den socknen vore ett lämpligt parti för sonen på stället. Ställer man
sig icke ovillig till saken, upplyses om, hvarest flickan nästa söndag
sitter i kyrkan, huru hon är klädd m. m. På söndagen infinner sig
då den föreslagne fästmannen i kyrkan, iakttar under gudstjänsten
noggrant sin blifvande fästmö, och om expeditionen fått ett tillfredsställande 
resultat, försiggår frieriet i vanlig ordning med förtalsman
o. s. v. på ofvan beskrifna sätt.

När nu fästmön varit och sett sig före, och synen utfallit till
belåtenhet, gör fästmannen ytterligare ett besök för det slutliga
afgörandet. Man börjar nu som alltid samtalet om likgiltiga ämnen,
tills endera — nu ofta fästmöns far — leder samtalet in på det
egentliga ärendet. Är fästmön icke närvarande, efterskickas hon.
Nu tillfrågas hon af fadren, om hon lämnar sitt samtycke till den
blifvande föreningen, en fråga, som väl i de flesta fall, då saken är
så långt avancerad, besvaras med en nigning samt ett förläget <i>ja</i>.

Fästmannen kvarstannar till kvällen, då bland annat risgrynsgröt 
serveras — den s. k. <i>friaregröten</i>.

Enligt Hilfeling förekom på södret ett bruk som kallades »söka»,
hvarvid tillgick så att de unga tu med föräldrarnas eller anhörigas
samtycke för en gång intogo samma bädd, utan att härigenom
äktenskapet ansågs fullbordadt, utan kunde de slå upp och »vara lika
goda för det å ömse sidor».

Detta bruk synes emellertid uppåt landet (= mellersta Gottland)
i senare tid vara aflagdt, då det däremot, som vi strax skola se,
därstädes vid trolofningen ansågs fullt berättigadt ännu vid
1800-talets midt; detta oaktadt det redan i Jens Bildes stadga från
1560-talet föreskrifves om denna sedvänja att »sådan lättfärdig och
ochristlig handel, i bruk hos en part af allmogen, skall straffas såsom
boleri». Ännu 1689 klagas det dock öfver, att denna synden bland
fästefolk mer och mer tager öfverhanden.

Afslutningen på det hela bildar trolofningen — <i>förlugningi</i>, som
den på gottländska kallas. Spegels i början anförda yttrande, att
man vid trolofningarna brukade något sällsynta ceremonier, synes
icke för våra förhållanden kunna hålla streck, men ännu för ett halft
århundrade sedan hade förlofningen en betydligt viktigare karaktär
och en mycket högtidligare prägel än i våra dagar.

En söndag kommer fästmannen åtfölid af sin förtalsman, 
föräldrar och närmaste släkt till fästmöns hem. På eftermiddagen
tillkännager förtalsmannen ändamålet med resan. Fästfolket går nu ut
i nystugan åtföljda af förtalsmannen och föräldrarna. Då alla
samlats håller förtalsmannen ett tal, hvaruti han ännu en gång redogör
för ändamålet med resan, samt tillönskar de unga lycka och trefnad
med t. ex. dessa ord:

»Gud Gifwe Edar Glädie och uppfylla Dätta Hus mäd sin Nåd
och Välsignelse samt för Länna Edar Löka och fortsätning På Nyåret
för Blifvar wår önskan och hälsning Till Edar.

Wärdaste vännar vår ankomst Till Edar På Dänna stund: Lärar
väl jcke före falla Edar så undarligt Eller obekant som en ung
Tobias Till Ragoll: men Elskade föräldrar jnom Detta hus: i Lika
Dyrbart och vigtigt ända mål är Dänna min son, som är Husbonde
sanne, ärliga och välförståndige Lars Niklas Gardel Gudings i Alfwa,
hit Till Edar ankomen för att Begära Edar Dåttar Dygdige och
sedosama Maria Gardru Pähr Dåttar här i huset: för att sig mäd
henne Genom fästning och Trolåfning Till försäkran om jtt framtida
full Bordande ägtenskap i En Evig trohet få Trolåfwa varandra: och
så Ledes, om Detta Nu så är Guds din och Dinna kära föräldrars
willie och Behag — <br>
så afbidar vi uppå dänna vår fram stälda begäran jtt kärt och
venneligt ja; hwar om jcke så för vänta vi jtt ärligt och up Rigtigt
Nai = så att vi Där i Genom måge wetta — antingen wi skolla wenda
oss Till dän högra Eller wenstra sidan.  Amen.»<footnote>Original i Gottlands landsmålsförenings arkiv, Gottlands nation, Uppsala. </footnote>

Nu taga de unga hvarandra i hand och handslaget bekräftas
genom <i>påslag</i> af förtalsmannen, hvarvid han uttalar t. ex. denna
lyckönskning:

»Vi hafve alle äran att Grattolera Till Detta vigtiga handslag
undar Till önskan af Den högstas Nåd, Löko och Wellsingnelse.»

Stundom användes i stället Fader vår och välsignelsen.

När detta skett, öfverlämnade fästmannen till sin trolofvade
gåfvorna, hvilka utgjordes af »<i>bok</i>» — »salm u vanglebok» — »<i>dok och ring</i>».
Gåfduken användes sedan till pall under vigseln, där icke särskild
pall fanns såsom i Eksta (se nedan!). Ofta gåfvos utom dessa
ordinarie gåfvor en större och en mindre duk, en schal, ett klänningstyg,
hvaraf förfärdigades »<i>gåvklänningen</i>», samt en svampdosa. Gåfvorna voro
inneslutna i ett knyte, <i>gavknöjte</i>, som på vissa ställen t. ex. i Lau
öfverlämnades före handslaget, då fästmön under akten hade det i
handen. — Stundom gaf mön äfven sin fästman någon liten gåfva,
en skjorta eller dylikt, detta dock mera i tysthet. På Fårö erhöll
fästmannen högröda silkesstrumpeband.

Sådant synes det vanliga förloppet varit vid förlofningen, men
som nämndes var bruket på vissa ställen något olika.

På östra Gottland (Kräklingbo, Angå etc.) firades
»<i>prästförlugning</i>». På söndagseftermiddagen, när prästen kommit, skedde
förlofningen på vanligt sätt. Förtalsmannen höll sitt tal, men påslaget
gjordes icke af denne, utan af prästen och fästmöns far under
uttalande af en önskan: »Herren välsigne eder!» eller läsande af
välsignelsen eller Fader vår, stundom bådadera.

Längre åt söder i Lan och Gärda skedde förlofningen icke på
söndag utan på lördag kväll. I närvaro af endast två »opartisske» — 
icke besläktade — män göra de unga handslaget, som bekräftas
genom påslag af de båda tillstädesvarande. Härvid ger man äfven ett
löfte, att den af kontrahenterna som sviker, skall till den andra
utbetala en viss summa penningar, stundom ända till 300 à 400 daler
(Säve).

Har förlofningen skett på söndag, är det kalas efteråt; skedde
den på lördag, firas kalaset först följande dag, men i båda fallen
intaga de unga samma bädd öfver natten. Föreningen anses redan
nu giltig inför lagen, så att om någon af kontrahenterna önskar
uppslag, afgöres detta af konsistorium. Önskar fästmön icke uppslag,
har hon rätt att behålla gåfvorna.

Förlofningen ingås numera antingen vid jultiden eller under
högsommaren och vanligen plägar ett eller ett par år förflyta mellan
förlofningen och bröllopet. I äldre tider firades enligt Wallin
fästnings- eller trolofningsölet på några ställen, <i>sedan det redan blifvit
lyst</i>, men 1687 blef in Synodo beslutadt, att fästningsölet väl må
hållas, men alltid före lysningen och samtidigt stadgas, att ej längre
tid bör förflyta mellan fästölet och bröllopet än 6 à 7 veckor.

Någon söndag efteråt — om klänningstyg gifvits, när
»gåvklänningen» blifvit färdigsydd — går fästmön i kyrkan för att visa
gåfvorna. Hon är nu utsatt för de tillstädesvarandes lifliga intresse,
ty hvar och en skall vid hemkomsten redogöra för gåfvorna och
»lajns di var», och det är naturligtvis då fästmannens ära att ha
gifvit sin fästekvinna hederligt »pa handi».

De upplysningar om förlofningen vi erhållit äro sålunda: under
1600-talet firades förlofningen efter lysningen och med många 
ceremonier, om hvilka vi för öfrigt icke hafva några underrättelser. År
1687 beslöts, att förlofningen skulle ske före lysningen, men icke
mera än 6 à 7 veckor före bröllopet. På 1800-talets midt firades
förlofningen före lysningen, utan att någon särskild tid var stipulerad
mellan densamma och bröllopet, efter en viss ritual, något olika i
olika trakter på ön. På sydöstra Gottland skedde förlofningen på
lördag kväll i endast två mäns närvaro, hvilka bevittnade gjorda
öfverenskommelser och bekräftade föreningen. — Åt Kräklingbohållet
skedde förlofningen på söndag, omedelbart före förlofningsgillet, två
män — prästen och fästmöns fader — bekräfta äfven nu handslaget,
men akten öfvervares dessutom af kontrahenternas föräldrar samt
inledes med ett tal af förtalsmannen. — I andra delar af ön skedde
förlofningen i närvaro af kontrahenternas föräldrar. Förtalsmannen
höll talet och gjorde ensam påslaget. Vid samma tillfälle erhöll
bruden å samtliga ställen ring, bok och dok samt en och annan gång
några andra gåfvor.

I våra dagar har seden undergått vissa rubbningar. Talet och
handslaget äro borta. Man gifver hvarandra ringar och ännu kan
någon gång en psalmbok gifvas som gåfva. Förlofningen sker —
ofta på en söndag — i sammanhang med en mindre bjudning för
fästfolkets närmaste. Det gamla bruket att gifva hvarandra gåfvor,
bestående af klädesplagg och prydnadsföremål lefver kvar, men man
gifver icke sådana vid förlofningen utan först en tid efteråt vid en
gemensam resa till staden. Men äfven dessa bruk synas bland
gemene man i vår tid vara på upphällningen, i det förlofningen mången
gång numera sker inne i staden, då man köper ringar och sätter dem
på hvarandras fingrar. För bekvämlighets skull sker ofta det
traditionella gåfköpet samtidigt.

<h2><small>Förberedelserna till bröllopet.</small></h2>

Har nu förlofningen försiggått, så skall ju sedan, om inga
vidriga omständigheter komma de förlofvade att ändra tänkesätt,
bröllopet stånda.

För en mansålder sedan firades bröllopet hos bondeklassen nästan
utan undantag på senhösten, när skörden var inbärgad, och man slutat
»<i>utårkar</i>» för året. Numera firas bröllopet merendels på
högsommaren eller i september. Sällan firas det så tidigt som i maj eller så
sent som i oktober. Undantag finnas dock, och det kan hända att
bröllop firas äfven vid jultiden, men sådana räknas merendels icke
till de egentliga storbröllopen. Att undantag äfven under äldre tider
förekommit, visas af ett beslut från år 1604, att inga bröllop skulle
få hållas i fastan.

Bröllopet föregås af den lagliga lysningen, som sker i den
församling, där bruden är hemma. En lördagskväll kommer fästfolket
upp i prästgården och tar ut lysningen; förr i världen erhöll
prästen före afkunnande af lysningen 2 riksdaler, stundom mera,
beroende på husets välstånd; äfvenså erhöll klockaren, som frambar
lysningen, en slant för besväret. Under lysningstiden ansågs det icke
passande, att fästmön gick i kyrkan.

Nu först började förberedelserna för bröllopet med mera allvar
bedrifvas. Första lysningsdagen gör fästfolket besök hos anhöriga
och vänner för att anskaffa tjänstgörande. Dessa äro <i>Bruttbonden</i> — 
hvartill vanligen ombedes någon mera bemärkt man i samhället,
såsom prästen, skolläraren eller någon besläktad storbonde »mä go
talgåve» — vidare <i>Bruttövassku</i> — vanligen prästfrun eller någon annan
mera framstående kvinna, som med smak kan klä bruden och
dessutom möjligen kan ha vackra brudsmycken att låna henne — 
<i>Ungmansdrängar</i> och <i>Bräudpejkar</i> eller, som de numera kallas,
<i>Masskalkar</i> och <i>Tärnar</i> — nu för tiden stundom ända till 15 par,
utvalda bland de ungas släktingar och ungdomsvänner — vidare <i>Skaffare</i> 
och <i>Skaffamor</i>, <i>Ung skaffare</i> och <i>Skaffajungfru</i>, en eller två
<i>Spelmännar</i>, <i>Kokamor</i>, <i>Kärvaskasske</i> (kärlvaskerskan) och <i>Öltappare</i>.

Till skaffafolk tagas vanligen några mera bemärkta och duktiga
personer inom socknen, spelmännar utgöras af ett par unga
bondpojkar, som äro kända för att kunna väl handtera sina fioler. De
gamla spelmännen ser man numera sällan till, och stundom får i
brist på fioler ett dragspel eller en orgel ersätta »fäjiolen». Kokamor
är någon hustru af bonde- eller småfolksklassen, som är skicklig i
matlagning, ty på maten vid ett bröllop beror mycket af gästernas
trefnad. Till kärvaskasske tages någon arbetarhustru i grannlaget 
och till öltappare någon dräng i gården, som kan vara kvick i
benen.

I vissa aflägsna delar af ön, Hablingbo och Vamlingbo m. fl.,
finnas ännu tvenne befattningar kvar, hvilka uppåt landet numera
äro försvunna; dessa äro <i>Kunmädru</i> och <i>Värderingsmannen</i>.
Kunmädru utväljes bland brudens närmaste släktingar — en faster, moster,
svägerska eller syster — som jämte »bruttovassku» uppvaktar
bruden; värderingsmannen är den, som kör den vagn, hvarpå <i>värningskistu</i> 
föres — det är den kista, som innehåller brudens eller
brudgummens hemgift. En viktig funktionär, som numera tycks vara
alldeles försvunnen, var <i>Svaromannen</i>, hvilkens uppgift var att besvara,
bruttbondens tal, när man »kom i går» — hans roll har nu
öfvertagits af skaffaren.

Det som icke medhinnes första dagen fullbordas under de följande
lysningsdagarna.

En sed, som numera är afskaffad, var, att bruden till de
tjänstgörande m. fl. vid bröllopet utdelade gåfvor, bestående af kakor,
strumpor eller vantar. Strumporna stickades af bruden själf. I
början af augusti när det blef »luppar ej nytar» — »nytluppar» kallas
de tidigaste kärnbildningarna i nöten — började fästmön »sitta kväll»,,
och hon kunde nu sticka ända till 30 par strumpor, stundom var
det dock icke mer än ett dussin eller så, men i de flesta fall höll sig
antalet omkring 20 par.

I något sammanhang härmed — ehuru ovisst hvilket — står
säkerligen seden att samla »<i>hankleull</i>». Något före bröllopet eller
under lysningstiden gick fästmön ut i bygden med uppfästadt
förkläde stundom af dubbla längden — sammansatt af tvenne — samt
bad om en »tutt» ull till sitt hushåll. Denna ull, som kallades
hankleull, upptogs hos alla i socknen och alla, äfven de, som icke bjödos
till bröllopet, voro skyldiga att lämna bidrag. Hon gick på några
ställen i stöten och lämnade kvar, hvad hon under dagen hopsamlat
på det sista. Sedan hon slutat, hemfördes all ullen, som stundom
uppgick till flera lispund, så att en del kunde säljas. Bruket synes
längst ha bevarats i Eksta, men upphäfdes af prosten P. Wallgren.

Då man hör namnet »hankleull» är, man närmast böjd att sätta
denna ull i samband med de gåfvor, som bruden utdelade, bestående
af strumpor och »<i>hanklar</i>» (vantar). Hvaruti detta samband består
eller om öfver hufvud taget något sådant funnits, är dock särdeles
dunkelt. Ullen insamlas tydligen, när sticksömmen redan bör vara
färdig och kan sålunda — icke i den gestalt bruket nu har — vara
afsedd att utgöra materialet till hanklarna och strumporna. Snarare
vore man böjd att antaga, att ullen skulle utgöra ett vederlag in
natura för den utgift bruden åsamkas genom att bortskänka gåfvorna.
Dessa betraktas heller icke som en direkt gåfva från hennes hem,
utan som en utgift för henne själf, enär de upptagas som en särskild
post i medgiften, jfr en värningslista från 1693, i de säveska
samlingarna, där en post är upptagen: 13 ärmkläden till att utdela på sin
bröllopsdag, som i våra dagar äfven kallas muddar. Dessa ersatte
stundom ännu i senare tid den öfriga sticksömmen, liksom en brosch
eller dylikt nu får göra samma tjänst. På Fårö erhöll bruden för
hvart par strumpor af den, som mottog dem, en tolfskilling.

En motsvarighet till bruket att samla hankleull hafva vi i
ystningen. I Eksta — där folket för öfrigt sedan gammalt varit kändt
för att kunna ysta (Aikstbousst) — var det vid bröllop eller
gästabud brukligt, att hela bidlaget (se sid. 81 not 1), som i regel där
omfattar 3 gårdar och cirka 24 hushåll, bar ihop mjölk och ystade
gemensamt. Ostarna, som voro åttkantiga, gjordes gårdsvis, och den,
som skulle hålla gästabudet, erhöll halfva antalet. Numera är bruket
alldeles försvunnet, men ännu 1867 gick bruden 14 dagar före
bröllopet kring och bar ihop mjölk, af hvilken gjordes ost, vinstarusst
(löpeost) och stajkusst (brynost).<footnote>Äfven efter barnsäng sändes en piga ut att bära ihop mjölk, af hvilken
gjordes ost. När kyrktagning skedde, gick hustrun först in i prästgården och lämnade
en ost. </footnote>

Osten, som på visst sätt hade en särskild betydelse, då den, som
vi skola se, serverades <i>jämte fladen</i> vid bröllopsmiddagen, som en
särskild rätt under vissa ceremonier, var sålunda tillkommen på
kooperativ väg, under det att fladen däremot bakades, medfördes och
delades af kunmädru.

Senast en 8 dagar före bröllopet, stundom mera, tog man itu.
med den egentliga tillagningen. Då kom kokamor, som skulle
tillreda maten. Förut hade man slaktat, mältat och malt. Det yttrande,
som en bonde fäller i en gammal bröllopsvisa (Säve II, Visor, 196):

<poem>	Um vör nå sla ihel a lamb u nåklä gräjsar
	A gas u träjä hyns, så kan hä läukor (likväl) späjsä.
	Ha vör ajn tunnä öl u itt staup bränneväjn
	U nåklä kakur till - äh! da jär Bonden fäjn! </poem>

får nog inte tas så kontant. Det är väl den allbekanta gottländska
blygsamheten, som återigen tagit sig uttryck — denna gång i vers.
Nej, när det skall vara kalas på Gottland, så skall det vara med
besked. Nu slaktas ett eller ett par ungnöt, ett par lamm och grisar;
man anskaffar fisk från kusten, ofta fjällfisk; en och annan gång
användes äfven lutfisk eller kabiljo; 2 à 3 tunnor öl bryggas och
stundom sätter man styrka på ölet genom att under jäsningen
nedsätta en korkad brännvinsflaska i vörten. Så är man i staden ock
handlar (Samtahl mellan Rasmus Glaumungs etc., Visby 1905):

<poem>	»väjn u bränneväjn
	u sucker, ingefära
	u pipper, sväsken, russäjn» </poem>

man köper konjak, rom, punsch, och allting skall vara hederligt
tilltaget, så att ingenting tryter de stundom till ett hundratal
uppgående gästerna.

Särskildt med baket får nu kokamor stort bestyr samt med
tillagande af stekarna, äppelkakan och köttbullarna o. s. v.

Nu är det endast bjudningen af gästerna som återstår. Bröllopet
firas numera i brudens hem på lördag, endast i undantagsfall pä
fredag; åtminstone är så förhållandet å mellersta Gottland.

Hvad platsen för bröllopets firande beträffar, synes det icke
alltid varit brukligt att fira bröllopet i brudens hem. På biskop Wallins
tid hölls bröllop, »där bruden skall blifva boendes, men icke där hon
är hemma eller tages», och äfven i 1587 års stadga synes bruket varit
vacklande, då det talas om huru många karlar man skall utsända 
mot <i>sin brud eller brudgumme</i>. I Gutalagen fastställes däremot
uttryckligen, att bröllop skall hållas där, som ungi maþr (unge
mannen) är, och att ungi maþr skall sända tre män mot sin brud.

Dagen för bröllopets firande har varit utsatt för många växlingar,
och här har man också sju olika dagar att välja på. Numera hålles
bröllop som nämndes vanligen på lördag och söndag; för 25 år sedan
— när det ännu var brukligt att hålla bröllop i »dagarna tre» — 
firades det allmänt på fredag. Bergman och Snöbohm, som uppgifva
fredagen som bröllopsdag, sammanställa detta bruk med dyrkan af
Frej och Frigga. På 1840-talet firades bröllopet ännu en dag tidigare
— på torsdag, på vissa ställen äfven på tisdag — detta när bröllopet
åtföljdes af hemkomst — och enligt Säve ansågos tisdagen och torsdagen
som lyckliga för bröllopet. I 1587 års stadga fastställes, att »de skall
dragé af sted — nämligen magföljet eller brudföljet — så de ere
vid kirken om Söndagen för middagen, men kommer der någon efter
middags stunden till kircken, då skall Sogne Presten icke gifve dem
sammen den dagen»; strax nedanför läses om dem, som kommo
druckne »till kirken om Söndagen eller Måndagen, när Brud Mässan hålldes».
Det synes sålunda varit sed att hålla bröllop på söndag.
Detsamma framgår af 1606 års stadga: »— — och skall Bröllopet intet
längre vara än till om Måndags aftonen och om Tisdagen skall all
bröllopskost hafva en ända. Skedde bröllopet om söckendagen i
veckan, så skall <i>dock</i> bröllopet intet längre vara än i två dagar.»
Följaktligen brukades äfven nu söndagen som bröllopsdag, men den
möjligheten uteslutes dock icke, att bröllop äfven kan ha hållits på
andra dagar i veckan — enligt 1587 års stadga synes måndagen i
så fall varit den vanligaste.

Bruket att fira bröllopet på söndag fortlefde ännu 1808 i Eksta
samt, om man får döma efter en anteckning i prosten Ekholtz’
dagbok vid 1700-talets midt, äfven i Linde, då han omtalar, att han efter
gudstjänsten var på bröllop vid Hesselby. Samtidigt härmed
firades bröllop äfven på andra dagar i veckan, ty 1680 den 17 nov. beslöts
i konsistorium, att bröllop ej bör firas på onsdag eller fredag, som
äro böndagar, hvilket visar, att äfven söckendagarna vid denna tid
togos i anspråk.

Af det föregående har således framgått: vid 1500-talets slut
skulle bröllopet firas på söndag — i nödfall på måndag. Sådant
är förhållandet äfven under 1600-talets början samt här och där på
ön ännu så sent som omkring år 1800. Från 1600-talets början
veta vi, att bröllop äfven kunde fir,as på en söckendag, hvilken som
helst. Dock stadgas det vid samma århundrades slut, att det icke
bör vara en onsdag eller fredag. På 1840-talet ansågos af gammalt
tisdagen och torsdagen för lyckodagar vid bröllop. Tisdagen
nyttjades merendels, när hemkomst firades. Denna har emellertid under
det sista half seklet mer och mer aflagts, och så har bröllop
samtidigt flyttats till slutet af veckan, ty man skulle alltid på söndagen
»ga ungfâlk i körke». När bröllopet firades på en torsdag, var det
emellertid stillestånd på lördagen — eller tredje dagen. För att
undvika detta har troligen bröllopet så småningom flyttats till
fredagen, då det kunde fortgå i tre dagar utan afbrott till och med
söndagen. Nu har tiden ytterligare af kortats. »Fredagsbröllop» ha
alldeles fallit bort eller nyttjas endast i undantagsfall, och bröllopet
firas numer i de allra flesta fall på lördag.

En åtta dagar före bröllopet rider nu en »masskalk» omkring
samt utdelar tryckta biljetter med bjudningen till bröllopet; till de
aflägset boende sändas biljetterna med posten. Stundom får numera
velocipeden göra tjänst som häst.

Detta sätt att bjuda är icke gammalt, och ännu för 25 år sedan
användes seden att bjuda med läxa, d. v. s. med en för tillfället
särskildt författad text.

Åtta dagar före bröllopsdagen — om bröllop hölls på torsdag,
sålunda torsdagen veckan förut — redo de båda ungmansdrängarna
på morgonen upp till bröllopshuset, och man kände genast igen dem
på de kraftiga pisksmällarna, som »nästan liknade skott». Bjudaren
skulle vara snyggt klädd i blå kläder, och på Hilfelings tid skulle
han ha rocken fodrad med rödt rask. På hufvudet hade han hatt,
vidare var han klädd i stöflar och sporrar. Hästen hade en tid förut
fått stå på stall för att bli »öjskar» och liflig och för att få godt
hull; manen och svansen voro flätade eller friserade; betslet var
ofta utstyrdt med påsatta snäckor (Cypræa) eller »ormskallar» som
de kallades. Sådana betsel användas för öfrigt ännu i dag här och
där på ön.

Ungmansdrängarna stiga in i brudhuset och få »ti bästar» samt
upplysas samtidigt om hvilka, som skola bjudas. Så börjar färden.
Med sina stora »smällsvejpar», som skola hafva röda skaft, stundom
omvirade med hvita skinnremsor, samt en lång hvit lädersnärt,
ytterst försedda med ett hampsnöre till smäll, gifva de nu ett par
väldiga klatschar. Så bär det ut genom gatgrinden en åt hvart
håll, hvarvid brudens marskalk alltid först rider till prästgården.
Bröllopsbjudaren igenkännes alltid på de täta pisksmällarna. Han
spränger fram på sin ystra springare i vild fart; när han möter
någon, smäller han med piskan; när han far förbi ett hus, smäller
han med piskan; när han kommer i gård för att »<i>främme sitt
ärende</i>», smäller han. När han far likaså; när han rider ensam på
skogen, smäller han äfven — för att bryta den enformiga tystnaden.
Det hela ger intryck af ung, spänstig kraft, af glädje och eld och
lif — sådant det just anstår den fest han förbereder.<footnote>Utom anhöriga bjudas naturligtvis de närmaste grannarna. För detta ändamål
är socknen indelad i ett visst antal bidlag eller budlag. Ett bidlag består af ett större
eller mindre antal gårdar i socknen, hvilka sinsemellan hafva skyldighet att bjuda
hvarandra, men utom bidlaget har man inga skyldigheter. Bidlaget utgör äfven på
annat sätt en gemenskap t. ex. vid ystningen (se ofvan) och motsvarar möjligen äldre
byalag eller byar. Som exempel på bidlag kan nämnas Valls socken, som delas i två
bidlag, det ena väster om kyrkan, Västa-Vallar, det andra öster om kyrkan,
Austa-Vallar. Eksta socken delas först i Kyrkbyn och Aikstvästre. I kyrkbyn äro tre
bidlag, bestående hvardera af tre gårdar 1) Qvie, Sigers och Lärdarfve, 2) Uggårds,
Grymlings och Lillgårds, 3) Mellings, Rundarfve och Stjärnarfve; i Västre äro bidlagen sex. </footnote>

När nu bröllopsbjudaren kommit i gård och stigit af hästen,
dammar han först af sina stöflar med en för ändamålet medhafd
papperslapp eller med näsduken, om han håller sig med sådan, så
frågar han om värdfolket är hemma. Han stiger sedan in i
stugan och slår dem i hand, som han skall bjuda. Går sedan och
ställer sig vid dörren samt uppläser sin läxa af t. ex. följande
lydelse:

»Frid och glädje vare öfver detta hedervärda hus!

Ifrån första skapelsen allt intill nu har Gud haft höga och visa
afsikter med människan, hvilket daglig erfarenhet bevittnar. Han 
skapade först en man och gaf honom genast löfte om en kvinna
honom till hjälp. Nu har äktenskapet alltifrån tidernas början varit
och ännu fortfar, och vid samma tillfälle bör förnöjsamhet och glädje
vara det mest rådande hos oss, ty det pryder Guds heliga ändamål
och bevisar hans ära vid en så viktig inrättning.

Nu har Gud utsett för unga karlen och husbonden Kristoffer
Valdenström samt dygdesamma inspektorsdottern Johanna Eneqvist
i samma socken. Dessa förutnämnda personer komma genom
försynens milderika styrelser och med sina föräldrars ömsesidiga
samtycke att fira sin viktiga och glädjefulla föreningsfest den 4 oktober
eller i dag åtta dagar; alltså får jag på begäran från husbonden
Kristoffer Möllerström [Möllbjers i Roma] och hans kära hustru
anhålla, om detta husets anhöriga ville vara af den godheten och eder
uti förberörda gärd och socken på förutnämnda dag infinna eder kl.
10 f. m.; alltså (beder) jag som är deras utskickade sändebud att
det icke må förgätas.»<footnote>Meddelad af förre husbonden L. P. Johansson, Aumunds i Roma. </footnote>

På sina ställen — särskildt där hela hushållet bjudes — börjar
bjudaren, så fort han kommer in, sin läxa utan att hälsa eller ens
ta af sig hatten.

Sådana högstämda och högtidliga bröllopsläxor, som den nyss
anförda, äro från 1800-talets förra hälft och ännu en god bit in på
århundradets senare del ingalunda sällsynta och uppträda stundom
i flera upplagor, som år för år förbättrats. Men deras ofta svassande
ordprål och högtidliga innehåll, som i de äldre gör intrycket af en
efter konstens regler författad predikan, i de yngre för med sig en
betydligt stark fläkt af nyromantik och Atterbom, och som i de
öfriga bröllopstalen ännu mer än i bidläxorna träder oss till mötes,
är säkerligen icke synnerligen gammalt.

De äldre bröllopstalen hade säkerligen en helt annan karaktär att
döma af ett par bevarade bidläxor, hvilka för våra ögon te sig som en
obegriplig ramsa osammanhängande ord, stundom med löjligt innehåll.
Den äldsta uppteckningen af en sådan, som jag känner, återfinnes i
Wallins Analecta, afskrifven hos Säve: Samlingar IV, Sägner 340.
Den är af följande innehåll (om andra sådana se Tillägg, s. 90!):

<h2><small>Bröllopsbjudning.</small></h2>

Jag har an kerlig u an
venlig boin u så an fleitelig helsning
ifra mei Bror Jacu u hans kira
festmoij, emäda Gud har så lagi
u folki har så ärni

<poem><i>
Att giff buff(?) brun doifler vali
knappar i mani(?)
troi silar pa
roger u sinap skul Er fa
troi fat morsan(?) pa bordi

troi risper(?) ginum bryggerhäusduri
mitt ginum sopqvasti
nei sla kring golfvi
skämmas i durengi.
</i></poem>

Jacu, ga äut pa Gardi, ta
blocki u bläsi, koir i böin u kaupa
et stop aitar u et stycke
vattenlagt flinta u gära ä leite
gästabud, sum vör gärde i fior i
hoisläti.

Ja gick i lagum go tejd;
skulde varä gumma till Nils
Benskens bani; när ja kom till Nils
Bensken, sa var inte Nils
Bensken haime, dä mäd så la ja mi
pa Rakors seng, så kom Rakor
u Nilson hajm.

»Så råkte han dig velle da?»

»Tig Er stilla, go herrar, lät
mi fa tala sum vait.»

Jag har en kärlig och en
vänlig bön och dessutom en
flitelig helsning ifrån min bror
Jacob och hans kära fästmö, emedan
Gud har så lagat och folken ha
så ärnat
<poem>
<i>Att giff buff brun doifler vali</i>
knappar i (häst-)manen
tre sela på
rofvor och senap skulle ni få
tre fat sand (mordsand ngotl.) på borden
tre rispor genom brygghusdörren

midt genom sopkvasten
nio slag kring golfvet
skämmas i dörrvrån.
</poem>
Jacob, gå ut på gården, tag
blocken och bläsen, kör till sta'n
för att köpa ett stop etter och
ett stycke vattenlagd flinta och
gör ett litet gästabud, som vi
gjorde i fjor vid höslåttern.

Jag gick i lagom god tid;
skulle vara fadder åt Nils
Benskens barn; när jag kom till Nils
Bensken, så var inte Nils
Bensken hemma, fördenskull så lade
jag mig på Rakors säng, så kom
Rakor och Nilsen hem.

»Så råkade han dig väl då?»

»Tiger stilla, go herrar, låt
mig få tala som vet.»

Redan dagen före bröllopet börja en del af gästerna samlas i
bröllopsgården — särskildt de mera aflägset boende samt
tjänstgörande. Skaffarfolket har fullt upp att göra med att ställa i
ordning borden, hjälpa till med att gnida tallrikarna, räkna upp de
lånta kärlen, skedarna m. m., ta reda på i hvilken ordning ölfaten
skulle tappas o. s. v.  Vid 2-tiden på eftermiddagen börja de
ungdomar, som skola fungera som tärnor och marskalkar, infinna sig
för att »klä». Detta arbete tager ofta en ganska lång tid i anspråk,
och stundom hinner man icke med allt den dagen, utan en del får
stå öfver till själfva bröllopsdagen, då man redan vid 5-tiden på
morgonen kan få se ungdomarna i lifligt arbete på gården.

<img>
<b>Fig. 1.  Kyrkbinge.</b><br>Gothem, juli 1905.</img>

Det viktigaste vid klädningen är »<i>ungmansstången</i>». Denna
utgöres af en hög gran stundom mer än 20 alnar — det största träd
man kan erhålla — hvilken kvistas och skalas hel och hållen med
undantag af själfva toppen, som skall sitta kvar. Ungmansstången
reses midt på storgården och har sedan under bröllopet en viss
betydelse. Ty alltid när man kommer i gård med brudgummen, eller
när man kommer från kyrkan, skall man färdas omkring den, och
när brudparet på aftonen är ute och visar sig, skall man gå
omkring ungmansstången. Stundom binder man äfven en lång 
girland, som viras omkring stången från toppen nedåt midten. När
vigseln sker i kyrkan, reses ännu i vissa delar på ön — särskildt
på »Sudret» — en dylik stång på prästgården eller vid kyrkan.

<img>
<b>Fig. 2.  Ungmansstång på storgården Kyrkbinge.</b><br>Gothem, juli 1905 (nu på Skansen).  O. V. Wennersten fot.</img>

Vid stora inkörsgrinden reses en äreport, bunden af granris
eller — på sommartiden — eklöf, samt dessutom utstyrd med granna
pappersband och rosetter. Närmast utanför äfvensom inåt gården
resas unga granar af manshöjd,
hvilka bilda en häck in till
bröllopshuset. Stundom — 
såsom exempelvis i Gothem
skalas äfven dessa granar, så att
endast toppen sitter kvar, ett
bruk, som på Hilfelings tid ännu
förekom äfven i de mera
centrala delarna af ön — i Viklau,
Roma och Sjonhem. Närmast
kyrkan garneras understundom
å ömse sidor om vägen med
liknande granspiror, ja till
och med mellan
kyrkogårdsporten och kyrkans portal, se
fig. 3. Vid gårdarna utefter
den väg, där brudföljet skall
färdas till kyrkan, resa
vänner och grannar äreportar, se
fig. 4.

Öfver den mindre grinden,
»lillgårdsgrinden», på
bröllopsgården slås en hvalfbåge af
granris eller löf med pappersrosetter. Å ömse sidor om trappan
uppresas granar eller björkar, och dörren in till huset siras rundt
omkring med girlander. Ofta har någon af ortens mera konstförfarna 
ynglingar fått visa sin skicklighet genom att förfärdiga en
transparang af papp med brudfolkets namn, hvilken på aftonen under
bröllopsdagen upplyses.

»Klädningen» af kyrkan får oftast anstå till själfva
bröllopsdagen. Vid ingången till kyrkan resas ett par stora björkar,
äfvenså i koret — en på hvarje sida om altaret. I brist på löfträd
användas på det sista stället vanligen enar. Altaret prydes med
krukväxter och nedanför utbredes en schal eller en matta, som beströs
med blommor och som utmed kanterna förses med en ranka af
blommor och grönt. Endast i undantagsfall klädes numera brudstol.

<img>
<b>Fig. 3. Gothems kyrkogård, juli 1905.</b><br>O. V. Wennersten fot.</img>

På Hilfelings tid — vid 1800-talets början — var klädseln ännu
vida rikligare. Utom »himlarna», om hvilka vi strax skola tala, var
huset och gården i öfrigt mera praktfullt utstyrd. Gården var »lagd
med påförd sand och beströdd med hackadt granris». »Stora ingången
till Bröllopshuset är med Gran och Lingonris beklädd så väl på
sidorne som ock ofvanföre, där kransar, kronor, Hjärtan, Rosor och
Bouqvetter utgjorde prydnaden — likaså woro de inre dörarne både
utan så wäl som innantill beklädde, dock aldramest Dörren til
Bröllopssalen, det största Rummet, eller s. k. Nystugan
(Helgdagsrummet). Detta war i synnerhet mycket väl beprydt med girlander,
festoner och små Bouqvetter öfwer alla wäggar Fönster och dörar,
tillika med skänken — som hade sin Himmel mycket grann och
utzirad — gjordt af lingonris, mästandels på lakan fasthäftade till 
Wäggarnas beklädning, somligstädes där så många lakan ej kunde
fås, woro lingon ris quistarne med Deg på hwita wäggarne fastsatte,
som gaf ett både täckt och angenämt utseende.

Ett helt dussin speglar samt taflor, både egne och lånte,
bidrogo till magnificansen; under hwilka sågos i wågor brutne fina
Musselins dukar och Serwetter, hwar på mycken grannlåt af
artificielle Blomster och Band, qwistar och Guldpappers Hjärtan samt
andre figurer woro fästade.»

<img><b>Fig. 4. Port vid vägen nära Hemse.</b><br>K. A. Berlin fot. 1905.</img>

Ett bruk, som ännu i mannaminne förekom, men som numera så
vidt jag vet är alldeles försvunnet, var att klä »himlar». Den
förnämsta himmeln var uppsatt öfver bordet ofvanför den plats, där
brudparet skulle sitta, och utgjordes af ett fint hvitt lakan, som med
fem stygn — ett i midten samt ett vid hvarje hörn — fästes i taket
så att dukens hörn till ungefär ett kvarters längd voro fritt
nedhängande. Himmeln var garnerad med många sorters granna band,
med guldpapper och buketter och ifrån midten af himmeln nedhängde
en grön krona stundom omgifven med en dubbel krans af blommor,
utomkring hvilken var fästadt annat grönt — mindre kransar,
kronor och hjärtan. I Hilfelings beskrifning är himmeln synnerligen
stor, hopsatt af tvenne lakan.

En himmel skulle alltid finnas äfven i brudkammaren, där de
unga skulle tillbringa bröllopsnatten. Stundom fanns en mindre
himmel af en serviett eller dylikt öfver skänken, hvilken som vi
sett hos Hilfeling,
dessutom äfven var klädd
med blommor och
grannlåter; små himlar
förekommo äfven öfver de
hyllor, på hvilka ölstånkorna 
hade sin plats.

Tvenne låga pallar,
hvilka användes vid
hemvigseln eller efter
kyrkvigseln vid sängledningen, 
skulle kläs med hvitt
tyg och blommor. Likaså
skulle de tvenne stolar, på
hvilka brudparet satt,
innan färden anträddes till
kyrkan, kläs med granna
blomster och band.

<img><b>Fig. 5. Brudstolar, från 1700-talet.</b><br>Hörsne kyrka, Gottl.  K. A. Berlin fot. 1905.</img>

I kyrkan kläddes brudstolen, fig. 5, i hvilken brudparet
åtminstone i senare tider icke satt, med ett hvitt lakan, prydt med
granna pappersrosetter samt med blommor och grönt. Brudstolen
har emellertid på sista tiden kommit mer och mer ur bruk, rnen
ännu på 1890-talet förekom vid ett tillfälle brudstol i Vall — detta
dock mera som en kuriositet.

Det är med allt detta, som tärnor och marskalker få gripa sig
an. »Tösarna» få binda och göra de lättare arbetena, under det
»sårkarna» och drängarna »drar hem löfven» från marken, »slar stang
upp» samt förrätta de gröfre sysslorna. Allt sker under glam och
glädje, under skämt och klingande skratt, och kan någon af
sårkarna en stund stjäla sig undan de öfriga och komma in på ladan
för att hjälpa tösarna med att knipsa af löfven eller riset, försummar
han aldrig tillfället, men vanligen blir han snart ertappad och
utsläpad till sitt arbete. Man går i glad förväntan på de kommande
högtidligheterna, och ofta är dagen före bröllopet för ungdomen den
roligaste under hela festen.

Inomhus stegras brådskan till en förtviflad fart; vid 5-tiden
— <i>otendagstid</i> — börja sanningarna komma, och då skall
sänningfolket ha sin berättigade tillsyn. Sänningar kallas de matvaror,
som af bröllopsgästerna, såväl närboende som »langfärdnes», medföras
till bröllopshuset. För att föra sänningarna använder man ofta
stora korgar, <i>sänningkorgar</i>, som äro enkom afsedda för detta
ändamål. Det är nu någon af ungdomarna i gårdarna, som får gå med
sänningarna, vanligen tjänstfolket, men stundom äfven dottern i
huset, hvilken då bjudes till bröllopet, såvida hon ej förut erhållit
bjudning. Hon medför ett spann mjölk eller en flaska grädde samt
sänningkorgen med t. ex. följande innehåll: 3 st. stora hvetekakor,
en rispannkaka — på vissa håll »äppelpángkake» — ett par marker
smör, omkring 20 stycken stora saffransbullar samt därjämte en vacker
fårstek och om så kunde fås färsk fisk. Släktingarnas sänningar
voro i allmänhet rikligare än grannarnas.

Sänningfolket trakteras med kaffe samt kvällsmat, som
åtminstone på vissa håll ätes före den vanliga kvällsmåltiden vid ½
7-tiden, och i hvilken alla deltaga. Det serveras smörgås, limpa eller
hvetebröd, ansjovis, kallt kokt kött med senap samt aptitssupen och
därefter pannkaka. Klädningsfolket, som nu haft ett litet afbrott i
sitt maktpåliggande göromål, får nu ge sig ut igen, men fram emot
10-tiden blir det nytt matbud; nu skall »måjgråjten» ätas. Det är
nu den ordinarie kvällsmaten, som ätes, och som innebär, att nu bör
det egentliga arbetet för dagen vara slut. Efter smörgåsmat,
bestående af bröd och smör, ansjovis och kött — som förra gången — 
inbäres hufvudrätten, gröten. Denna utgöres alltid af risgrynsgröt,
och under kokningen har man instoppat en mandel eller böna, ibland
till och med ett sviskon, och den, som erhåller bönan, skall »stå
blank» d. v. s. fira bröllop nästa gång. Det säges allmänt om gröten,
att om den är »sviden» — vidbränd — är flickan icke mö. Förr i
världen åts alltid äfven fisk på kvällen före bröllopet.

När måltiden är slut, och man »tackat Gud för mat», går man
ibland ut och fortsätter arbetet, om det är särskildt brådskande,
annars tar sig ungdomen gärna en svängom på kvällen efter ett
dragspel omkring ungmansstången ute på storgården. I allmänhet
drar man sig dock tidigt tillbaka för att icke bli utschasad i förtid,
ty krafterna bli nog senare tagna i anspråk. I äldre tider dansade
man alltid med bruden denna kväll, och man tycks ha haft en del
ceremonier med ett ljus, som skulle tändas under ringdansen. Säve,
som omtalar detta, har endast en sådan anteckning, men ingen
närmare beskrifning, huru saken tillgick,

Under natten skulle bruden alltid i Eksta ligga emellan
tärnorna, som förr i världen endast voro två stycken.

<h2><small>Tillägg: Om bidläxor.</small></h2>
Utom den ofvan sid. 83 anförda bidläxan, hämtad ur Wallins Analecta,
förekomma tvenne äldre sådana på skilda ställen upptecknade hos Säve i hans
samlingar. Den ena (i III, Lekar, 22) är använd, när <i>barnen</i> leka bröllop.
När bröllopsbjudaren kom ridande på sin käpphäst och smällde med piskan,
stannade han framför det provisoriska bröllopshuset och uppläste en läxa af
följande lydelse:

»God dag, god dag! Jag skall helsa så mycket från min kära bror
(Jacob), hans kera kuna och hans kera fästemö. Gud har så laga’, folken vill
så ha’, att oe (vår) munsören och astumors kera dotter skall ha’ hvarandra

<poem>	Knappar i Valle
	Han hattar i Halle
	Trumslagarn i Walle
	Han kåirde för uss alle. </poem>

(Och sist säger han):

<poem>	Jag tog en spräcklig bytte
	Slog han i — och han kom alldrig till gards mer!» </poem>

För den andra har Säve till sagesman Hedda Lovisa Rundberg, f. 1801.
Den lyder:

<b>Bryllaups-Lexå.</b>

Far har så laga u Mor har så
skicka, att min brorsun skall gifta si’
mäd edä astumors dottris pejka. U
derpa skall jag nå bjauda Idor
innfinna Jär ej Allfrida gard um Torsdags
morgu klukku ate att håjra pa
dajrens atlöjge u nöje.

Asebuff u Akebuff u Drum-döjveli buff
mala mala
knappare mala
Storsilar pa
u rogur u sinapp skulo Ider fa
u torr ryg, sum har rinna tre gange ginom ugnskvasten
u tre rispar ginom trässkullen

u stått brändt kul u aska skulu Jär
fa til snäus; u ännu större hajdur
sker det Idor: källingi kumbur sjalv
för Idur in ör kalkhaggvannen, så
lydepasar sta kring henne pa bårdet til
sallat efter mat!


<b>Bröllops-Lexa.</b>

Far har så lagat och mor har
så skickat, att min brorson skall gifta
sig med er grannasmors dotters piga
(eller tös). Och därför skall jag nu
bjuda Eder infinna er i Allfride gård
om Torsdag morgon klockan åtta att
höra på deras glam och nöje.

Asebuff u Akebuff u Drum-döjveli buff
mala mala
knappare mala
Storselarna på
och rofvor och senap skolen I få
och torr råg, som har runnit tre gånger genom ugnskvasten
och tre rispor genom tröskeln

och stött brändt kol och aska skolen
I få till snus; och ännu större heder
sker det Eder: kärringen kommer
själf för Eder in ur bruklafven, så
att ulltrasorna stå kring henne på
bordet till sallat efter maten!


Den i texten (sid. 83) upptagna läxan är af Wallin anförd i en
sammanhängande ramsa; den där gjorda uppställningen är af mig konstruerad. Det föreföll
genast vid första genomläsningen, som om rim här och där skulle varit
inlagda, och vid närmare granskning syntes det vilja framgå, att åtminstone tre
rimpar följde på hvarandra: vali — mani, pa — fa samt bordi — duri, särskildt
då vokalljuden i det sista rimparet i vissa delar af ön nästan sammanfalla.

Denna läxa består tydligen af fyra afdelningar: 1) ingressen, som
innehåller själfva bjudningen, 2) en osammanhängande ramsa, för närvarande delvis
omöjlig att tolka, 3) beskrifning på gästabudet, hvilka anrättningar som skola
serveras, såsom etter och vattenlagd flinta eller stött bränt kol och aska att
användas som snus, som det står i den säveska uppteckningen, där äfven
»käringen kommer in ur bruklafven, så att ullflingorna stå kring henne till
sallat efter maten» — saker som möjligen haft sin direkta motsvarighet vid
bröllopsmiddagen, 4) en icke fullbordad berättelse om huru han skulle vara
fadder till Nils Benskens barn; berättelsen slutar med en dialog, där den,
som önskar veta, hur mötet mellan talaren och Nils Bensken aflopp, blir
ombedd att tiga. 


Det är utan tvifvel den andra afdelningen som synes som den mest
gåtfulla. Den börjar med det obegripliga »att giff buff» etc. samt har tvenne
rimpar; på slutet komma tre rader, som icke rimma med hvarandra och icke
heller inbördes synas hafva något sammanhang — åtminstone står sista raden
alldeles isolerad från det öfriga. Man synes däraf närmast böjd att antaga,
att slutet af stycket blifvit betydligt stympadt. Om versformen är ursprunglig
eller om stycket ursprungligen gått i en viss takt, som åtskilliga sådana
ramsor från fastlandet, och rimmen sedermera efter hand smugit sig in, lämnas
oafgjordt. Stycket, som i och för sig sålunda gifver anledning till en del
spörsmål, blir så mycket intressantare, som det äfven förekommer i den
säveska uppteckningen med nästan samma ord. Första raden är i den senare
något längre, men från »knappare mala» kommer nästan ord för ord
detsamma igen, fastän med sådana olikheter, till hvilka alltid ett muntligt
öfverlämnande af ett obegripligt stycke gifver anledningen. Granska vi den i
sammanhang med barnleken anförda, består denna af 1) bjudningen, 2) en vers,
3) ett par afslutande ord. Äfven denna innesluter sålunda i den egendomliga,
versen en sådan ramsa, som icke lämnar någon mening, och som egendomligt
nog — början lyder <i>Knappar i Valle</i>, är en motsvarighet till Säves
<i>knappare mala</i> och till Wallins <i>knappar i mani</i>. Det ser sålunda ut, som om
alla dessa ramsor skulle gå tillbaka på något gemensamt original, möjligen
versifieradt, och i den anförda barnläxan har ramsan äfven uppfattats som
vers att döma efter Säves uppteckning af densamma. Jag har velat påpeka,
det intressanta förhållandet, enär flera varianter eller motsvarigheter möjligen
kunna på Gottland eller annorstädes påträffas, hvilka kunna gifva ledtråden
till en tolkning eller åtminstone till en fullt riktig uppfattning af saken.

*
</chapter>
<chapter name="Om järnkakelugnar oeh järnugnar af Sune Ambrosiani">
<table o>
<td c><h2>Om järnkakelugnar oeh järnugnar</h2>
<td c>af
<td c><b>Sune Ambrosiani.</b>
</table>

<big><big><big>B</big></big></big>land Nordiska Museets förvärf under de sist förflutna åren till
den afdelning, som afser att ge en bild af eldens ekonomiska
användning, finnas också några ugnar, som äro sammansatta af
gjutjärnshällar, eller i hvilka sådana användas åtminstone kring härden.
Den ugnsform, som dessa järnkakelugnar representera, har fått sin
utveckling utom Norden, och har troligen hit inkommit från norra
Tyskland. Den började få spridning i de nordiska länderna från
och med 1500-talets början.

Förut hade man här fått nöja sig med öppna spisar, »skorstenar»,
tegel- och kakelugnar för att skydda sig mot det ofta hårda klimatet.
I likhet med så många andra nya kulturprodukter uppträda
järnkakelugnarna först i de kungliga slotten och i de andliga och
världsliga stormännens fasta hus. Med tiden trängde de ut i vida kretsar,
och i många landsdelar voro de ännu för ej många år sedan den
vanligaste ugnsformen.

Mig veterligen finnes ingen utredning af järnkakelugnens äldsta
historia på främmande botten, men skulle jag våga att uttala en
förmodan, så skulle de gå i den riktningen, att man i de
otvifvelaktigt spröda och därför ofta trasiga, verkliga kakelugnarna hade
borttagit det murade omkring förbränningsplatsen och i stället omgifvit
denna med järnplattor. Därefter utgjordes förbränningsplatsens
botten af en järnhäll, dess olika sidor och tak likaså af hvar sin häll
och denna sistnämda var försedd med en så stor öppning, att värmen 
obehindradt kunde stiga uppåt in i de värmebehållande öfre
ugnspartierna, uppförda af kakel eller i tarfligare fall af tegelsten.
Dylika ugnar, som synas ha varit de vanligaste i Norden under
1500-talet, betecknar jag — som jag tror i full öfverensstämmelse
med gammalt språkbruk — med namnet <i>järnkakelugnar</i>. Järnugnar
benämner jag däremot endast den sorts ugnar, som uteslutande
består af järnhällar.

Denna min uppfattning af de gamla järnkakelugnarnas utseende
afviker i någon mån från Troels Lunds framställning af dem i andra
delen af hans stora kulturhistoriska verk »Dagligt Liv i Norden»:
Bönder og Köbstadsboliger sid. 120 i Folkeudgaven. Där framställer
han järnkakelugnen som en invändigt under kakelbeklädnaden kring
härden med järnhällar försedd ugn. Sedermera skulle kakelbeklädnaden 
hafva aflägsnats, och järnhällarna, som då blefvo synliga, ha
börjat utsmyckas. Det material till frågans bedömande, som nu
finnes kvar, synes mig taJa emot denna uppfattning, då, som jag
nedan får tillfälle att visa, ingen af de till oss bevarade ugnarna
kräfver en sådan utvecklingsgång, men väl de flesta, som vi hafva
kvar, äro så beskaffade, att man i en och samma ugn till öfverdel
måste ha användt ett annat material än järnhällar. I de fall, jag
på nordisk botten känner, saknas visserligen uppgifter om eller
fragment af dessa ugnars öfre partier, men järnhällarnas beskaffenhet
och utländska analogier visa, att det icke torde vara tvifvel
underkastadt, att de flesta af 1500-talets ugnar varit järnkakelugnar i
den meningen, att den kubiska lådan kring eldstaden varit uppförd
af järnhällar, of ver delen af kakel eller tegel.

Redan här önskar jag framhålla den skillnad, som ligger i
benämningarna sättugn (biläggarugn, biläggare) å ena sidan samt
vindugn (ugn med egen eldstad) å den andra. De förra beteckna
sådana ugnar, där man i egentlig mening icke eldar. I dessa införas
glöden från brasan å härden för att här i ugnen småningom
förkolna och därunder aflämna rik värme åt ugnsväggarna. Sådana
sättugnar voro de enbart af kakel eller tegel byggda ugnarna. När
ett nytt material anbragtes kring härden i dessa, influerade detta
naturligtvis icke på deras äldre användning. 

Om de ugnsformer, som voro i bruk mot slutet af 1500-talet,
lämna oss åtskilliga inventarielistor från den tiden flera icke
oviktiga upplysningar. Så finnas t. ex. dylika listor i behåll dels från
de borgerliga hemmen i Helsingör, dels från det Helsingör
närbelägna slottet Kronborg. De förra äro bearbetade af Jörgen Olrik
i »Borgerlige Hjem i Helsingör for 300 år siden», de senare äro
offentliggjorda af F. R. Friis i »Samlinger till dansk
Byggnings-og Kunsthistorie».

På Kronborg slott funnos — enligt ett inventarium från år
1600 — icke eldstäder i alla rum. Järnkakelugnar förekommo i 6
rum; i tvenne (i drottningens gång invid den stora salen och i
konung Jakobs af Skottland kammare) voro 2 stycken sådana i
hvardera rummet; i ett en kakelugn. I alla dessa fall beskrifvas ej
ugnarna närmare. Om ett par finnes emellertid bestämda uppgifter,
som intyga deras karaktär af sättugnar. Om kakelugnen i Riderstuen 
säges nämligen, att den är af »lerpotter och saknar dörr»; om
en sådan uti Borgestuen, att den är en järnkakelugn utan dörr. — 
I Villum Henriksens i Helsingör bo, öfver hvilket bouppteckningen
förrättades 1608, funnos ej mindre än 4 ugnar, som räknades bland
järnet: en vindugn, en »kullet» ugn och tvenne höga ugnar. Detta
måste anses ha varit ett verkligen luxuöst bo, ty på själfva
Köpenhamns slott finnas en mansålder senare (1638), om man får tro det
likaledes af Friis tryckta inventariet, endast allt som allt 4
järnkakelugnar. Omnämnandet af en vindugn i Villum Henriksens
bouppteckning visar därjämte otvifvelaktigt, att man troligtvis redan
före 1500-talets slut hade järnugnar eller järnkakelugnar med
själfständig eldstad. I stort sedt kunna alltså sådana alltifrån deras
första uppträdande i Norden vara så väl biläggare som ugnar med
egen eldstad, ehuru det förefaller som om ännu under närmare ett
århundrade de förra voro vanligare och talrikare.

I långt högre grad än genom kortfattade notiser ur inventarielistor, 
hvilka ju möjligen kunna tolkas pä olika vis, styrkes min
här framställda uppfattning om ugnarnas olika beskaffenhet genom
iakttagelser på det ännu bevarade materialet. Såväl här och där
på sin gamla plats som i de olika skandinaviska museerna finnes 
ett omfattande studiematerial för bedömande af hithörande frågor.
Hvad beträffar de <i>älsta</i> ugnarna vidlåder en brist detta material,
nämligen, att det väsentligen endast är järnhällar och andra
metalldelar, som på grund af större hållbarhet öfverlefvat ugnarnas 
raserande och omsider fått en plats i museerna. De delar som bestått af
annat material, t. ex. kakel, finnas kanske också i behåll, men äro
åtminstone icke numer förenade med de respektive järn delarna.
Annorlunda är det med järnkakelugnarna från 1600- och 1700-talen.

<img><b>Fig. 1. Järnkakelugn.</b><br>Halberstadt.</img>

Utom den rikhaltiga samling af originalugnar 
och hällar, som under årens lopp bragts
samman till Nordiska Museet, och som härstammar 
ej blott från de sydsvenska provinserna
utan jämväl från Danmark och Norge, har stått
till rnitt förfogande afdrag af de fotografier,
som fotografen Chr. Hude i stor utsträckning
tagit af järnugnar eller dess delar i danska
museer och på danska slott, bl. a. i Nationalmuseets 
2:a afdelning i Köpenhamn och i dansk
Folkemuseum. Det hela utgör en högst ansenlig 
samling afbildningar af hithörande föremål. 
De flesta bilderna äro så vällyckade, att
de vanligen utgöra ett tillfredsställande, ofta ett
fullt tillräckligt studiematerial.

En ännu väl bevarad, orubbad järnkakelugn
af äldre typ är mig icke bekant på nordisk
botten och det torde väl vara föga sannolikt, att en dylik där
kommer att numera påträffas, då en ur värmegifningssynpunkt så föga
tillfredsställande pjäs näppeligen bevarats under vårt kyliga
luftstreck, sedan förbättringar vidtagits i ugnskonstruktionerna. För
att emellertid ge en enhetlig bild af en sådan järnkakelugn och få
en utgångspunkt för att bedöma de fragment, som finnas kvar efter
de älsta nordiska ugnarna, meddelas här bilden af en dylik från
Halberstadt i Nordtyskland. Reproduktionen är gjord efter en
tillfälligtvis påträffad fotografi, och jag har ej sett originalet.

Som bilden visar är denna järnkakelugn en biläggare. Kring
eldstaden har man järnhällar och ofvan på dessa en öfverdel af
kakel, hvilken på ett ståtligt sätt höjer sig våning efter våning
mot taket. Flere af de här förekommande kakelformerna erbjuda
ett intressant material, men dessa må vi för denna gång lämna
åsido och endast fästa uppmärksamheten vid järndelarna.

Bottenhällen, på hvilken glöden och askan skola hvila, är
upphöjd från golfvet i rummet, så att luften spelar fritt under 
densamma; den hvilar framtill på ett par fötter och är baktill fastgjord
i väggen. Dess form är rektangulär, dess öfversida har falsar, i
hvilka vägghällarna ställas.

Väggarna bestå af 3 järnhällar, nämligen 2 bredare sidohällar
och en smalare gafvelhäll. Den fjärde kortsidan är öppen mot ett
hål i väggen, genom hvilket glöden införes från ett angränsande
rum, hvadan alltså ingen synlig öppning finnes i ugnen.

<img><b>Fig. 2. Plan och detaljer från järnkakelugn.</b><br>Kristianstadtrakten, 1571. Nord. Mus. 85311.</img>

Som t. ex. fig. 2 ofvan tydligare visar, förlängas långsidohällarna
åt baksidan med en platta, som är oornerad och afsedd att inmuras
i väggen. Sidohällarna och gafvelhällen sammanhållas, förutom
genom falsarna i botten- och takhällar, genom skenor öfver hörnen med
bultar på sätt, som fig. 2 klargör. För att lämna bultarna plats äro
längsgående uttagningar gjorda i hällarnas ytterkanter. Dessutom
har takhällen — troligtvis — en stor rektangulär öppning för att
släppa upp värmen till de af kakel omgifna delarna.

Hvad som är utmärkande för Halberstadtugnens järndelar, visar
sig vara karakteristiskt för en stor grupp ugnar med samma
konstruktion och bland dessa jämväl för dem, som äro de vanligaste i
de nordiska länderna. Detta är så mycket förklarligare, som af
inskrifterna att döma de älsta i Norden bevarade järnkakelugnarna
tillverkats någonstädes på nordtysk botten. År 1893 införlifvades
med Nordiska Museets samlingar järndelarna till en sådan biläggare.
Underredet och öfverbyggnaden, den senare troligen af kakel, fattas,
men i öfrigt har den alla drag, som vi funno karakteristiska för
den omtalade Halberstadtugnen. Fig. 2 visar hörnkonstruktionerna
m. m. å denna ugn. På långsidornas hällar återges en bild ur den
förlorade sonens historia; därjämte finnes en lång inskrift på tyska.
På gafvelhällen framställes korsfästelsen i öfre fältet och det nedre
utfylles af årtalet 1571, ett af de tidigaste, som förekomma på kända
järnugnar. — På järnhällar från en ugn i Hjörring ha vi samma
konstruktion på långsidornas hällar och på gafvelns. Den sistnämda
har en för den senare medeltiden karakteristisk bild, nämligen ett
sidoställande af korsfästelsen och dess speciella gammaltestamentliga
prototyp, kopparormens upphöjande i öknen. I nedre fältet är denna
daterad 1573, fig. 3. 

<img><b>Fig. 3. Hällar.</b><br>Hjörring museum. 1573.</img>

Denna form för dateringar upphör med 1500-talet. 

Järnkakelugnarna och äfven järnugnar förekomma att döma
efter de orter, hvarifrån hällar till sådana inkommit till museerna,
väsentligen i Danmark, Skåne, längs västkusten och i Norge,
således hufvudsakligen i de delar af Norden, som intill 1600-talets
midt lydde under den danska kronan. Mycket sällsynta synas de
ha varit inom det dåtida Sveriges provinser. Det är rent påfallande,
att en gräns för kulturinflytandena i detta fall följt den politiska
gränsen. Under sådana förhållanden kan ett par uppgifter om
järnkakelugnar från Mälardalen möjligen ha sitt intresse. I bilagorna
till K. F. Karlssons »Blad ur Örebro skolas historia» h. I, sid. 46,
omtalas, att skolans inventarium från 1622—1625 förökats bl. a. med
en järnkakelugn, som inköpts för 71 daler, en för dåtida förhållanden
vid Örebro skola betydande utgift. Men något om dess utseende
meddelar icke den korta notisen.

Bättre situerade äro vi i fråga om kunskapen om
järnkakelugnarna på en annan plats i Mälardalen. Här ha vi nämligen
kvar ansenliga fragment efter sådana. Redan i Meddelandena från
Nordiska Museet för år 1903 var jag i tillfälle omtala att i den
omfattande gåfva, som aktiebolaget Atlas öfverlämnade från
Ulfsunda i Bromma socken i Uppland, till Nordiska Museet, jämväl
befunno sig en hel och en half sidohäll af osedvanligt stora dimensioner.
Då ännu en sidohäll fortfarande satt kvar å en vägg i slottet, hade
man således att räkna med, att åtminstone 2 exemplar af dylika
ugnar funnits därstädes, då slottet mot slutet af 1640-talet stod
färdigt att tagas i besittning af sin ägare och byggherre Lennart
Torstensson. Hällarnas utsmyckning, Torstenssons egen vapensköld
och hans hustrus, Beata de la Gardie, visa nämligen, att ugnarna
tillverkats på beställning af byggherren. Hällarnas form är den
för dylika <i>biläggarugnar</i> vanliga. I januari 1906 kom emellertid
till min kännedom ett par nya fynd ute vid slottet, som bestämdt
ange, att dessa hällar verkligen tillhört <i>järnkakelugnar.</i> Man hade
nämligen vid rifning i ena flygeln inuti en bakugn anträffat tvenne
järnhällar, som vid närmare påseende visade sig vara botten- och
täckhällar uti en ugn af samma dimensioner, som de redan
omtalade sidohällarna ange. Täckhällen (Inv. 106,012) har en stor
rektangulär öppning. Såsom redan framhållits brukar en dylik
förekomma i sådana ugnar, som haft en eller flera öfvervåningar af kakel.
Vid slottet är samtidigt hittadt ett hörnkakel af svart glaserad
fajans, som torde vara tillverkadt vid 1000-talets midt, med en
dekoration, som kännetecknar den dåtida Stockholmstillverkningen
sådan vi känna den t. ex. genom de s. k. Helgeandsholmsfynden. Det
är naturligen endast en hypotes, att just dylika kakel skulle ha
tillhört järnkakelugnar här.

Till öfverbyggnad å någon sådan kan likaledes ha användts
kakel af en sällsynt vacker fabrikation, af hvilka fragment påträffats 
vid Ulfsunda. Dessa med hvitglaserade blomster i relief mot
djupblå botten äro så dekorativa, att de med största sannolikhet torde
ha prydt något af praktrummen på den store fältherrens slott. Detta
så tilltalande dekorationssätt har jag ej förut påträffat ibland den
svenska fajansfabrikationens alster från 1600-talet. 

<img><b>Fig. 4. Sättugn.</b><br>Björkeröd, Skåne.</img>

<img><b>Fig. 5. Järnkakelugn.</b><br>Gunneröd, Skåne. 1834.</img>

Om alla hittills nämnda ugnar, där materialet och
konstruktionen lämnat klart besked, kan man säga, att de varit
järnkakelugnar och biläggarugnar.
Jämsides med järnkakelugnarna 
ha åtminstone från
och med 1600-talets början
funnits järnugnar och
biläggarugnar. I norsk
folkemuseum är en sådan från
år 1641 uppställd<footnote>Afbildad hos H. Fett: Kakelovn og Jernovn i Aarsberetning 1904 m. fl. ställen. </footnote> och
sådana från senare hälften af
detta århundrade kan man
troligen ännu flerstädes
fortfarande finna i bruk. Fig. 4
visar en typisk sådan ugn
med karakteristiska sent
1600-tals bildframställningar 
på hällarna. Amanuensen 
fröken G. Cederblom har
fotograferat denna i
Björkeröd, Brunnby socken,
Luggude härad, Skåne, sommaren 
1905. Själfva ugnen är
som synes en kubisk låda,
hvars bakre del är insatt i
spismuren, och hvars främre
del hvilar på tvenne fria ben.
Bilden är särskildt intressant, 
därför att den så
tydligt åskådliggör sättugnens
kombinering med den öppna spisen i rummet bredvid.<footnote> En 1600-tals järnugn  tillhör eldstadsanläggningen i en af Skansens stugor — 
Kyrkhultstugan från Blekinge. </footnote>  Sättet att
hålla samman vägghällarna är fortfarande detsamma som å de äldre
ugnarna t. ex. fig. 2, d. v. s. med lösa järnskenor fastskrufvade öfver
ugnens fria hörn. De synliga delarna af bultarna kunna vara rikt
ornerade eller finnes det åtminstone en mässingsknopp som afslutning
af järntenarna.

Ett mycket stort antal mer eller mindre fullständiga biläggarugnar 
eller hällar till sådana från 1600-talets senare årtionden finnas
i de skandinaviska museerna.

Redan i de anförda citaten ur inventarierna från tiden omkring
1600 ha vi påträffat representanter för »vindugnar», ugnar med egen
eldstad, som eldats från det rum, hvari
ugnen själf stod. Dessa ha naturligtvis
varit såväl järnkakelugnar som
järnugnar, ehuru det mig tillgängliga
materialet företer blott la absolut säkra bevis
på ugnar af det förra slaget. Att
järnkakelugnar varit vanliga och bibehållits
långt fram är sannolikt. Det bästa mig
tillgängliga exemplaret erbjuder en så
sen ugn som från 1834, sommaren 1904
fotograferad af amanuensen fröken G.
Biller i Gunneröd by, Billinge socken,
Onsjö härad i Skåne, fig. 5. Den är
så enkel, att man påbyggt densamma
med öfverputsadt tegel, således har man
icke en gång anskaffat kakel af
billigaste slag till detta ändamål.

<img><b>Fig. 6. Gafvelhäll till vindugn.</b><br>Östergötland. Nord. Mus. 63378.</img>

Från 1600-talet finnes emellertid en stor samling hällar, som
tillhört <i>vind</i>ugnar — hällarna till långväggarna ha nämligen
intagningar för skenornas järntenar i <i>båda</i> kanterna, och
gafvelhällarna ha ugnsluckor, men detta är ju ej tillräckligt, för att man
skulle kunna afgöra, om enskilda af dessa hällar ingått i en
järnkakelugn eller i en järnugn. De ha troligen efter omständigheterna
kunnat tillhöra en ugn af ena eller andra slaget. I Nordiska Museet
(inv. 63378) finnes t. ex. en del af en i Åsbo socken, Östergötland,
inköpt gafvelhäll, fig. 6, som haft öppning in till eldstaden och lucka.
Denna har en så ålderdomlig framställning af den yttersta domen,
att den, om bilden ej funnes på en produkt från en industri, där
man långa tider igenom användt gamla modeller oförändrade,
obetingadt skulle dateras till 1500-talet.

<img><b>Fig. 7. Sidohäll till vindugn.</b><br>Nat. mus. 2 Afd., Köpenhamn.  Nord. Mus. 86442.</img>

På hällar, som varit långväggar i dessa ugnar, må några exempel
anföras. Fig. 7 är en afbildning af en sådan från Nationalmuseets
Anden afdelning i Köpenhamn (Inv. D. 4275). Nordiska Museet äger
en afgjutning af samma häll, ehuru skadad. På medeltida och 
1500-talsvis synas i bakgrunden i öfre fältet flere små scener, i förgrunden
en framställning af den barmhärtige samariten (Luc. X). Om honom
rör sig inskriften så väl å bandet vid fältets nedre kant som i hela
nedre fältet, hvars midt intages af en medaljong med en kvinnas
bild. Nationalmuseets häll är daterad 1649 (sic!). I Nordiska Museet
finnes jämväl en häll med samma öfre fält, men denna gång
kombineradt med ett annat nedre fält. — En annan 1600-tals häll som
tillhört samma ugnskonstruktion, visar bilden, fig. 8. I öfre fältet
framställes en liffull scen från
bröllopet i Kana. Nedre fältet
är här mera skadadt. De tre
medaljongerna med bröstbilder
kunna dock väl urskiljas.
Hällen kommer från Gottland och
har skänkts till museet af
direktör R. Wallér under hösten
1904.

<img><b>Fig. 8. Sidohäll till vindugn.</b><br>Gottland. Nord. Mus. 101208.</img>

En representant för en grupp
hällar, som äro gjutna på modeller
utförda med en säregen
träskärarteknik, hvilken afviker från
det stora flertalets, visar bilden
fig. 9. Originalet till denna
häll finnes i Ribe. Äfven här
är ytan delad i 2 fält med hvar
sin komposition. I det öfre se vi dels mänsklighetens föräldrar inför
Gud fader, sedan de ätit den förbjudna frukten, dels deras
utdrifvande ur paradiset. I nedre fältet finnas endast fyra realistiskt
återgifna hufvuden, årtalet 1667 och en bokstaf A. Om denna är en
signatur för fabriken eller en förkortning af anno, törs jag för
tillfället ej uttala mig.

Från slutet af 1600-talet äger Nordiska Museet jämväl hela
järnugnar, som äro vindugnar. I »Meddelanden från Svenska
slöjdföreningen» 1904 sid. 44, finnes en af dessa afbildad. Det är en
prydlig envåningsugn med bebådelsen på gafvelhällarna; på långsidornas

<img><b>Fig. 9. Häll till vindugn.</b><br>Ribe, 1667.</img>

hällar finnes inom en rund omramning de tre vise männens hyllning 
af Maria med barnet och nedanför bilden en versifierad inskrift
på nordisk dialekt. En sättugn med samma bildframställning å
hällarna finnes uppställd i Norsk folkemuseum i Kristiania. Denna
är daterad 1692. Således ha vi här troligen på samma fabrik
tillverkade hällar med ett och samma mönster, som ibland konstruerats
för vindugn, ibland för sättugn allt efter beställarens önskan. Detta
jämte mycket annat visar, att dessa båda ugnsformer ännu under
senare hälften af 1600-talet voro lifskraftiga eldstadsarter.

På dessa järnugnar, som blifvit själfständiga eldstäder, har, så
vidt jag vet, eldstadsöppningen i Norden undantagslöst fått sin plats
i den ena af gafvelhällarna, vare sig ugnen står med gafvel eller
långsida ut mot rummet. Detta är antingen beroende på inflytande
från eller en parallel till förhållandena i östra Tyskland.
Eldstadsöppningen är emellertid redan i Hamburg och sedan i de västerut från
denna stad belägna provinserna på långsidan. I Mälarprovinserna
och i de landskap, som fått sina kulturinflytelser från samma håll
som dessa, har det västtyska bruket vid midten af 1600-talet haft
ett afgörande inflytande. Så till ex. förflyttades under arbetets gång
på Skoklosters slott eldstadsöppningen från gafveln till långväggen
på de sättugnar, som där vid denna tid uppfördes. Det ojämförligt
största antalet kakelugnar i dessa trakter förses sedermera från och
med denna tid med eldstadsöppning på långväggen. Trots detta
bruk vunnit inträde i Mälardalen, har dock ej något inflytande kunnat
spåras, vare sig från Västtyskland eller öfre Sverige, på vanorna i
föreliggande fall inom det mellanliggande området, som stått under
danskt kulturinflytande.

Under 1700-talet infördes åtskilliga nyheter, ehuru man
fortfarande i nästan samma utsträckning som förut synes ha användt
såväl biläggar- som vindugnar. Både under 1500- och 1600-talen var
det ju regel att hällarnas dekoration var delad på tvenne starkt
markerade fält. Detta bruk upphör alltmer, hela ytan får
åtminstone hvad långväggarnas hällar beträffar en enhetlig komposition.
Exempel därpå äro talrika, se flere af bilderna. Gafvelhällarna äro
i detta fall konservativare, på den grund att eldstadsluckan ger en
så naturlig anledning till en tudelning af ytan. På den motsatta
gafveln intager brukets eller järnverkets signatur motsvarande plats.

De lösa skenorna i hörnen afläggas. I deras ställe gör man
falsar antingen i långsidornas eller i gaflarnas hällar på de ugnar,
som ha egen eldstad, eller en efter sättugnens konstruktion lämpad
motsvarande anordning. Bottenhällens ena kortsida utdrages mycket
ofta, för att skydda golfvet från förorening från eldstadsöppningen.
Detta förekommer naturligtvis endast å vindugnarna. På dessa
utvecklas likaledes rökgången, så att den på sina håll förses med
gnistsläckare. Liksom ugnshällarna i allmänhet arbetas och siras
omsorgsfullare, riktar man sin uppmärksamhet på underredets,
rökgångarnas och gnistsläckarnas konstnärliga utsmyckande.

Björkerödsugnens form, fig. 4, torde fortfarande vara den
allmännaste hela 1700-talet igenom, så väl för sätt- som vindugnar.
Till de många Nordiska Museet förut äger från Norge, Danmark
eller Skåne, fick Museet hösten 1904 af dir. R. Wallér i Visby
mottaga en dylik ugn, som både därför, att den medförde nya
bildframställningar, och därför att den kom från en landsdel, Gottland,
som ej förut var representerad genom järnugnar, hade sitt stora
intresse, fig. 10. 

<img><b>Fig. 10, 11. Vindugn och dess gafvelhäll.</b><br>Gottland, 1745.   Nord. Mus. 101207.</img>

Den är af normal storlek och långväggarnas hällar
smyckas af en ryttarfigur, som, om jag tolkar gafvelhällarnas PF
rätt, torde vara en framställning af den danska kronprinsen, som
vid denna tid hette Fredrik. Den gafvel, som ej har eldstadsöppningen, 
bär järnbrukets signatur, Oudals jern werk, och årtalet 1745,
fig. 11. Ugnen är således tillverkad vid nämda bruk i Hedemarkens 
amt i Norge. Den är således en importvara till Gottland. Under
sistlidne sommar hade jag tillfälle iakttaga, att järnugnar varit rätt
vanliga på ön förr i tiden. Hällar funnos både i fornsalen och
flerstädes vid gårdar och prästgårdar, stående ute i något hörn. Flere
af dessa hafva jämväl varit norska fabrikat; en liflig förbindelse
mellan Gottland och Norge synes alltså hafva ägt rum under
1700-talet.

Under nämnda tid ha järnugnar varit en af Norges viktigaste
exportartiklar. Hällar tillverkade i detta land möter man ofta i de
danska museerna jämsides med sådana från de småländska bruken.
Det kan tyckas som om det också borde ha funnits en inhemsk
dansk fabrikation af en sådan nödvändighetsvara som järnugnarna,
men i så fall hafva de inhemska gjuterierna uraktlåtit att signera
sina alster, ty medan man alltsom oftast finner svenska eller norska
märken, har jag åtminstone icke hittills påträffat något danskt.

Under 1700-talet utbildades och omformades några af järnugnarna,
samtidigt som den stora mängden bibehöll den häfdvunna kubiska
formen. Det material, hvaraf dessa pjäser äro gjorda, och möjligen
andra omständigheter har hindrat en alltför skiftande
formrikedom. Dessa ugnar ha vidgats väsentligen på så vis, att de
förhöjts en eller flere våningar med gjutjärnshällar. Vanligen är
ofvanpå den kubiska lådan satt en portalliknande öfre våning.
Anledningen till denna ugnsform synes vara inflytande från främmande
mönster. I olika material, järn eller fajans, har jag sett mycket
närstående ugnar i Hamburg, Bremen och Emden, hvarför det torde
vara från detta håll, som denna ugnsform inkommit till Norden. För
resten har den gjort sig gällande icke allenast på de norska
järnugnarna utan äfven på östersjöområdets fajansugnar, ehuru vi icke
här bli i tillfälle att närmare uppehålla oss vid detta inflytande.
Särskildt torde dock kunna påpekas, att själfva formgifningen på
gjutjärnshällarna i ugnarnas öfre våningar tydligt visar sig vara
kopiering af former, som uppstått i annat material.

För att visa huru denna sist omtalade utveckling gestaltade sig
har jag ibland de Hudeska fotografierna hämtat några bilder och
detta hellre än bland fotografier af Museets föremål, ty de 
förstnämnda återge ugnarna i deras ursprungliga uppställning. Hvad
trevåningsugnarna beträffar, har för öfrigt Nordiska Museet icke
någon sådan. 

<img><b>Fig. 12. Vindugn i 2 våningar.</b><br>Löwenborg, Själland.</img>

Fig. 12 och 13 äro båda från hufvudbyggnaden på
baroniet Löwenborg, Holbäcks amt, Själland, således från
slottsinteriörer. Dylika i flere våningar uppbyggda ugnar förekomma
vanligen i förmögnare hem, ty sannolikt endast de relativt burgna voro
i tillfälle att lägga sig till med så pass kostbara eldstäder. På
nämnda ställe finnes en mångsidig kollektion sådana, och detta
får sin förklaring däraf, att gården kort före midten af 1700-talet
inköpts af en rik norsk bruksägare Herman Leopoldus, som lät
iordningställa byggnaden, och hvad var väl då naturligare, än att
han försåg sina rum med praktexemplar af sina bruks fabrikat.
Sedan dess ha de fått förbli orubbade, då inga mer omfattande
reparationer öfvergått byggnaden.

Båda de afbildade ugnarna stå påtagligen på sina ursprungliga
fötter. Långsidohällarna i nedersta våningen ha en större 
komposition; den eller de öfre
våningarnas hällar ha vanligen
endast bladmönster eller
rokokoornament. Båda ugnarna stå
i en nisch i väggen. Förr
voro ugnarna af detta slag
som sättugnar kombinerade
med en öppen spis, här har
spisöppningen vidgats och
sättugnen, som förvandlats till
vindugn, har ställts midt
inuti denna öppning.

<img><b>Fig. 13. Vindugn i 3 våningar.</b><br>Löwenborg, Själland.</img>

Något yngre — från
gustaviansk tid skulle det heta
på svenskt område — är den
ståtliga ugn fig. 14 visar.
Den står på Clausholms slott
i Jylland. Som det af bilden
tydligt framgår, har den
blifvit ställd framför en igensatt
öppen spis, en af de
praktfullare i sitt slag. Denna bild
ger alltså i sin mån en liten
illustration till den strid, som
stått mellan järnugnarna och
äldre, ännu primitivare
eldstäder och hvilken slutade med
de förras seger.

För att visa en egendomlig 
form för gnistsläckare
medtages jämväl en ugn i Randers
museum, dit inflyttad från skolan i Lem, som museumsassistenten
d:r M. Mackeprang haft vänligheten att åt mig fotografera. Utom
det å den synliga delen framträdande monogrammet C(hristian) 7
är den som vanligt å norska ugnar signerad på ena gafvelhällen: 
Sognedahls ♂ werk, och
daterad 1766. Särskildt på
Jylland synes gnistsläckare
ha varit vanliga; taktäckningen 
å byggnaderna har
varit sådan, att man sett
sig tvungen att iakttaga
den största varsamhet med
elden, så att gnistor icke
kommo ut ur skorstenen
med röken. Likaledes från
Jylland är det bekant, att
man på järnugnarna
användt ett annat
prydnadsföremål, fig. 16, som att
döma af namnet »æblesteger» 
jämväl synes ha något
om ock ringa praktiskt
syfte. Sådana finnas både af
mässing och koppar. Som
af den meddelade afbildningen 
af en sådan, en »stölp»,
ur Nordiska Museets
samlingar framgår, äro dylika
försedda med en sirlig,
efter materialet afpassad
ornering.

<img><b>Fig. 14. Vindugn i 3 våningar.</b><br>Clausholm, Jylland.</img>

Sidohällarna i nedre
våningen på den afbildade
järnugnen i Randers museum, fig. 15, ha ett ornamentalt drag, som
torde förtjäna påpekas. Dessas yta är nämligen öfverdragen med
lodräta linier. En mindre grupp hällar från 1700-talet äro dekorerade
i samma maner. Detta lilla drag har jag velat framhålla, ty ett
järnbruk i denna industris utkanter har — som straxt närmare skall
omtalas — tydligen starkt påverkats af nämnda dekorativa smakriktning.

<img><b>Fig. 15. Vindugn.</b><br>Randers Museum. 1766.</img>

Är Mälardalen under 1700-talet alldeles främmande för
järnugnar, återkommer emellertid bruket af sådana i några af de mer
nordligt belägna svenska
landskapen. I Dalarna, Härjedalen
och Jämtland, som öfver
gränsbygderna stått i liflig trafik
med Norge, äro nämligen
järnugnar icke så alldeles sällsynta.
Äfven ett och annat af de i dessa
nejder belägna järnbruken har
tillverkat sådana. Sistlidna år
(1905) inkom genom kand. N. 
Keyland som gåfva af Anna Fundin
i Tännäs en envåningsugn af
Ljusnedals fabrikat från slutet
af 1700-talet, men äfven större
sådana lära där hafva tillverkats.
Den är signerad L ♂ D; P. W.,
men saknar årtal, se fig. 17 (Inv.
103404) och de dithörande
hällarna äro streckade på samma
sätt som den danska ugnen, fig.
15. I det ovala midtfältet se
vi en scen, som endast kan rinna
upp i en norrländsk tecknares
sinne: en lapp åkande i pulka
efter sin ren. Enligt den mig
genom Keyland meddelade
traditionen på platsen har man ännu
i hågkomst den konstnär, om vi
så må kalla honom, som ritat
bilderna för dessa hällar. Han var en bygdekonstnär som hette Jöns
Ljungberg och bodde i Ljungdalen i Storsjö kapellförsamling. Hans
verksamhetstid lär ha infallit under 1700-talets senare hälft och
något in på 1800-talet.

<img><b>Fig. 16. »Stölp».</b><br>Nord. Mus. 71665.</img>

<img><b>Fig. 17. Häll till vindugn.</b><br>Härjedalen. Nord. Mus. 103404.</img>

Järnugnarna synas ha förlorat i popularitet med 1800-talets
ingång. Endast få ugnar eller ugnsdelar känner jag från senare tid.
Emellertid äger Nordiska Museet en
samling visserligen illa farna
trämodeller till ugnshällar, som användts
under 1800-talets förra hälft vid ett
par småländska bruk. De visa, att
man till järnhällarna först gjort en
modell i trä eller metall. Öfver denna
gjordes sedan en form, som därefter
användes så länge den höll. Motiven
till afbildningarna på hällarna äro
ännu hämtade från samma krets, som
under äldre tider, eller från stick eller
på annat sätt framställda populära
bilder. På en af dessa trämodeller finna vi — för att ge ett
exempel — en framställning troligen af något i brukets historia
viktigare sammanträde, med flere kring ett bord samlade personer,
fig. 18. Flere af dessa järnhällsmodeller äro både signerade och
daterade, andra icke.

<img><b>Fig. 18. Trämodell till järnhäll.</b><br>Ohs bruk, Småland. Nord. Mus. 67040 a.</img>

Kakelugnar med större värme- och bränslebesparing, järnspisar
af moderna konstruktioner taga från 1800-talets midt öfverhanden.
Järnugnarna börja raseras och smältas ned. Endast en ringa procent
har undgått detta öde och vittnar i museerna om en snart utdöd
eldstadsform.

Intresset för dessa gamla ugnar som kulturminnen har på
senaste tiden börjat tilltaga. Sistlidne sommar har hållits en af
katalogen att döma mycket omfattande utställning af sådana i Norsk
folkemuseum. Det är ju naturligt, att intresset för dem är störst
i Norge, ett land, där denna industri haft en verklig
blomstringsperiod under 16- och 1700-talen.

</chapter>
<chapter name="Om den svenska allmogens jakt af Nils Keyland">
<table o>
<td c><h2>Om den svenska allmogens jakt</h2>
<td c>af
<td c><b>Nils Keyland.</b>
</table>

(Forts.)

Mårdsnaror med vipp, afsedda att fastdraga bytet mot
trädstammar eller med taggar försedda bågar, hafva äfven varit i bruk.

Vanliga snaror, d. v. s. sådana utan vipp, hafva användts för fångst
af älg och vildren, hvar dessa djur nämligen befunnits ha sin gång
mellan träden; vidare för lo, hare, ekorre samt de flesta här ofvan nämnda
fågelsorter. Vanligen äro snarorna, hvilkas utsättande alltid kräfver
beräkning, försedda med bete i ändamål att locka djuren inom sin
farliga närhet. För kramsfågel fästes de smala snarorna i till
trianglar eller andra figurer hopböjda videspön eller grenar, en eller
flera snaror i hvarje, försedda med rönnbär som bete. Dessa s. k.
<i>donor</i> upphängas på trädkvistar i skogen; då fågeln sätter sig i
donan i afsikt att äta af bären, blir den snarad. Utom
<i>hängdonorna</i> begagnas äfven <i>stickdonor</i>, bestående af i trädstammar
instuckna, bågformigt böjda kvistar med isatta snaror; användning
för öfrigt densamma som ifråga om föregående. För åstadkommande
af en sådan båge har man äfven betjänat sig af ett litet bastrep,
hvarmed man böjt upp en på något afstånd från stammen af huggen
kvist. På det öfver donöppningen alltså sträckta repet hafva
snarorna hängts. Donor för kramsfågel hafva äfven plaserats på marken.
<i>Spränklar</i> äro ett slags donor, där en anbragt fjäder påskyndar
snarningen. För sjöfågelfångst hafva brukats <i>flottar</i> med efter
kanterna i rad uppsatta snaror; äfven undervattenssnaror, plaserade
vid bottnen af åmynningar, där ranunculus växer, hafva t. ex. i
Lappland förekommit för fångst af änder; för lommar och flera
andra sjöfåglar har användts fisk som bete. I snaror uppgillrade efter
stränderna hafva i nämnda landskap vildgäss blifvit fångade. 
Sjöfågelrefvar med påsatta tagelsnaror omnämnas af Linné. <i>Orrbännen,</i>
d. v. s. ett slags donor med vickinrättning, hafva brukats i landets
nordligare trakter. Bännet, som består af en i toppen af ett högt
träd vågrätt ställd käpp, är i hvardera änden försedd med en båge
och snara. Vid fågelns försök att genom denna nå betet vickar
käppen till och snaran åtdrages.

<table o>
<td c><img><b>Fig. 6. Björnsnara,</b> rekonstruktion.</img><td c><img><b>Fig 7. Detalj från fig. 6.</b></img>
</table>

De i fråga om grofleken ytterst varierande snarorna, hafva
förfärdigats af mångahanda material, hud, senor, hampa eller lin, tagel,
mässingtråd, o. s. v.

<i>Tanor</i> (sing. tana), <i>räfgafflar, räfklipor, räftänger, räfstubbar,</i>
hvilka benämningar beteckna samma inrättningar, bestå af till
gafflar formade bräder eller stubbar af räfvens räckhöjd, fästa i
jorden <footnote><i>Räfstubbarne</i> formas af naturliga stubbar.</footnote> och öfverst försedda med ett lockbete. Vid försök att nå
detta hoppar räfven upp, läggande frambenen i de med skarpa kanter
försedda skårorna, och fastnar där.

<i>Krokar</i> af järn eller ben med bete och en vipp (krokigt böjd
trädstam), afsedd att hissa i luften det nappande bytet, hafva i
Lappland brukats för fångst af varg, järf och räf. För säl har
man begagnat krokar, fästade antingen vid kanterna af s. k.
<i>hvilostenar</i>, hvarpå djuret plägar krypa upp, eller på konstgjorda
sådana af trä, försedda med en mekanism, som vid det uppkrupna
djurets försök att lämna flotten uppresa en rad af krokar. För
kråkor och skator plägar användas vanlig metdoning med tarmar
som bete.

<i>Angeljärn</i> med hullingar, hvilka vid betets vidrörande spärra ut
sig och fastna i svalget, hafva brukats för fångst af rofdjur.

<i>Björnhandskar</i> af läder eller järn, öfversållade med små
järnkrokar eller döljande någon inre utfällbar mekanism med hullingar,
hafva i Jämtland och Härjedalen begagnats att köra i gapet på
björnen.

<i>Nät</i> af högst olika groflek hafva nyttjats för fångst af de flesta
jaktbara djur, björn och varg (vid gårdar och skallplatser), räf (vid
gryt, holmar och näs), (tillfälligtvis) lodjur, utter (i vatten framför
gömställen), gräfling (vid lyor), säl (omkring <i>kut-</i> eller <i>hvilostenar</i>),
hare (vid pass, grindöppningar och hål), bäfver (i älfvar och bäckar
nära huset); hökar, falkar, örnar, ugglor, ufvar, kråkor o. s. v. (i
närheten af boet), tjäder, orre och järpe (vid lämpliga håll i skogen),
ripor (i fjälltrakter), morkulla (på trakter där denna brukar slå sig
ned under höstflyttningen), ängsknarre (å fält); svan (på stränder),
gäss (i vass), änder (i vass), knipor och alfoglar (vid sträck mellan
holmar); grisslor (tillfälligtvis i fisknät); dufvor (på platser där
dessa söka födoämnen); trastar, lärkor (på åkerfält), sparfvar (i
dörröppningar) o. s. v. I de flesta fall fordras särskilda
anordningar att drifva eller locka djuren på nätet, hvilket kan ske med
hund, lämpligt bete, lockpipa eller bulvan. Af nätgarn finnas
flerehanda typer, såsom <i>ståndnät</i>, hvilka uppfästas i lodrätt ställning
(till dem räknas sjöfågelnät, lärkstötnät, tjädernät, sälnät); <i>täcknät,</i>
hvarmed det djur, som skall fångas, öfvertäckes (räfnät med kulor,
tirass, lärktäcknät); <i>sticknät</i>, tredubbla, vertikalt ställda på ett
afstånd från hvarandra af ett par meter; <i>säcknät,</i> som äro bundna i
säckform (rapphönsryssja, gräflings- och utternät); <i>slagnät</i>, infattade
i träramar, hvilka vid beröring af en gillerinrättning eller af sig
själfva slå om bytet (säl- eller kutnät, slagnät med gillrade bågar).
Nät omnämnas redan i landskapslagarna och hos Olaus Magnus.

<i>Håfvar</i> hafva användts för fångst af nedsnöad orrfågel.

<i>Förgiftadt bete</i> eller <i>ludring</i> vardt som fångstmedel allmännare
bekant vid midten af 1700-talet. Användes för rofdjur: varg, räf,
lo, järf; örnar, hökar, ufvar, ugglor, korpar, kråkor, skator.
Betet, hvartill kan användas delar af kalf, häst, svin, får, hund,
fågel m. m. (»allenast djuret dött i sitt blod»), har preparerats
med mångahanda gifter såsom räfkaka, arsenik, vargpulver,
räfdödsvatten, källarhalsbär, kullerpulver och stryknin. För lekatt har
användts förgiftade ägg.

<i>Klubbor</i> med taggar, upphängda i träd framför öppningar till
vilda bisamhällen, uppges såsom använda för dödande af björn.

<i>Flakar</i> af hvassryggadt korsvirke, på öfre sidan försedda med
tätt sittande, huldade taggar, hafva på lämpliga platser utlagts för
fångst af björn, älg o. s. v. I ändamål att dölja taggarna har halm
eller dylikt öfverströtts. Vid försök att bemäktiga sig betet har
djuret fastnat med benen.

<i>Limstickor</i>, bestrukna med hårdt kokad linolja och försedda med
lämpligt bete, har allmänt nyttjats för fångst af småfågel.

<i>Strutar</i> af hvitt papper, på insidan bestrukna med fågellim och
innehållande bete, hafva utsatts i snön som försåt för korpar, kråkor
och skator. När fågeln har försökt att gripa betet, har struten
fastnat öfver hufvudet.

Vi vilja här öfvergå till ett kort omnämnande af de egentliga
jaktredskapen, hvilka till skillnad från de föregående, som fungera
mer eller mindre automatiskt, först i jägarens hand fått sin
dödsbringande verkan. Användningen af dessa kräfver öfning,
sinnesnärvaro, säkerhet i öga och hand, egenskaper, hvilka i trots af
konstruktionens enkelhet i många fall gifvit dem företräde framför de
sinnrika fångstredskapen.

<i>Spjut,</i> kast- och handspjut af högst olika konstruktion, hafva
från urminnes tider varit farliga vapen i den förslagne jägarens 
hand. De hafva användts vid jakt på de flesta djur. Björnspjut,
vargspjut och älgspjut, försedda med långa träskaft, hafva varit
obligatoriska utrustningar vid skallgångar. Under skidlöpning efter
björn, järf, varg, räf, älg och vildren hafva olika spjut allmänt
begagnats. Ofta hafva skidstafvarna, isynnerhet i landets nordligare
trakter, varit försedda med spetsar eller spjut, afsedda att
tjänstgöra på samma sätt. För mindre djur t. ex. mård nyttjades korta
handpikar med träskaft (»mårdrivvil», Härjedalen).

<i>Harpuner</i> med hullingar och linor brukas mest vintertid för
fångst af säl.

<i>Klubbor, påkar och käppar</i> äro primitiva redskap, hvaraf en
mängd olika djur fått sin bane; påkar användas ofta med förödande
verkningar på sjöfågel vid vakar. Under tillfälliga starka rusningar
af orrfågel vid bloss nattetid kan detta redskap äfven förorsaka
stora nederlag bland vildtet.

<i>Slungor,</i> med skicklighet handterade, hafva varit fruktansvärda
vapen mot smärre villebråd.

<i>Yxor,</i> som af skickliga skogmän handterades med stor
träffsäkerhet, hafva nyttjats vid jakt på det sätt, att de med handen
slungats i roterande lopp mot villebrådet. Detta har man kallat
att kasta <i>skäftyx</i>. Lapparne hafva med yxa dödat björn vid idet.

<i>Bågar och pilar</i> äro uråldriga redskap, hvilka i vissa delar af
vårt land användes ända till långt inpå 1700-talet. Pilspetsar af sten
och järn hafva användts under olika tidsåldrar. Trubbiga träpilar
hafva begagnats mot smärre pälsdjur, för att skinnet ej skulle skadas.
Armborsten hafva varit försedda med spännbågar både af trä och
järn. För bågens spännande, som ofta kräfde en kolossal kraft,
hafva olika inrättningar nyttjats.

Bland de <i>bössor</i>, som af allmogen allmännast begagnats, märka
vi <i>lodbössor</i> af fin kaliber, <i>studsare</i>, gröfre gevär, använda för större
rofdjur samt älg och ren, <i>svinryggar</i> med en längs öfversidan
löpande ås, <i>hagelbössor</i>, enkla och dubbla, <i>karbiner</i>, små studsare,
samt <i>pistoler och puffertar</i>, mest använda att skrämma upp
villebråd med.


<i>Puströr</i>, ur hvilka de fjädrade pilarna utstötas genom
andedräkten, hafva nyttjats för skjutande af småfåglar på nära håll.

<i>Krafsar</i> af järn, försedda med träskaft, hafva begagnats att
framskrufva hvarjehanda djur med, såsom i berg inkrupna harar
och räfvar, vidare i allmänhet sådana som bo och vistas i
underjordiska hålor och lyor, gräflingar, uttrar m. fl.

För att obemärkt kunna vistas inom skotthåll för villebrådet
eller för att lättare kunna närma sig detta hafva en mängd
knepiga anordningar förekommit.

<i>Gäll</i> eller <i>lafvar,</i> uppbyggda mellan träden och omhägnade med
ris, voro skydd för vakande björnskyttar.

<i>Kojor</i> af störar och ris eller sten pläga uppföras i närheten af
lekplatser till skydd under orrfågelskytte; vidare vid stränder för
sjöfågeljakt (skjutskårar)] för kråk- och roffågelskytte inrättas en
underjordisk koja med ringa förhöjning öfver marken; vid sälskytte
byggas skjul i närheten af s. k. kutstenar; under vildrensjakt bland
fjällen hafva äfven kojor användts.

<i>Flyttbara skjutskårar</i>, förfärdigade af trästammar med påhängdt
ris och burna utanpå kroppen som en dräkt, hafva användts vid
sjöfågeljakt på isen.

I <i>kälkar</i>, öfvertäckta med ris, har jägaren äfven obemärkt kunnat
röra sig fram.

<i>Skjutkor</i>, använda vid rapphönsjakt, omnämnas redan hos Olaus
Magnus. Sådana inrättningar, hvilka förfärdigats af naturliga
kohudar, eller af med buldan öfverklädda trästammar, tillåta jägaren
att omisstänkt närma sig bytet.

<i>Skjutskärm</i>, bestående af en med buldan öfverspänd träram,
användes af jägare i skärgården. På skärmen målades en betande ko.
Vid jakt bar jägaren skärmen framför sig.

<i>Jaktdräkter</i> af någon ljus färg, afsedda att hindra, att jägaren
urskildes från den omgifvande naturen, buros under vildrensskytte 
vintertid. Äfven vid säljakt hafva liknande kläder förekommit.

Vid <i>vakgluggar</i> å fähus, stallar och lador har den härdade
allmogejägaren, i väntan på rofvet, tillbragt sina mest 
tålamodspröfvande nätter. Vakgluggar hafva användts vid skytte på
rofdjur, för hvilka åtel utlagts. För öfrigt komma alla föremål i
naturen, buskar, trädstammar och stenar o, s. v., den sanne
krypskytten alltid väl till pass.

Att man i sällskap med tamboskap och hästar med lätthet kan
närma sig vilda djur, utan att dessa skrämmas, är ett sedan
urminnes tider kändt förhållande, som jägare med fördel och på
mångahanda sätt begagnat sig af. Lapparne hafva sålunda efter
tama renar lyckats komma inom skotthåll för deras vilda släktingar.
Med vargar har man plägat <i>åka i möte</i> eller ock, i afsikt att locka
dem, har man vid släden bundit en åtel, som fått släpa på snön.
Understundom har man i åkdonet, t. ex. kolryssen, haft en gris,
som genom sitt skrik väckt vargens uppmärksamhet — <i>grislock</i>.
Vargskytte från släde förmedelst pilbågar finnes antydt redan hos
Olaus Magnus. Svanjakt tillgick enligt samma författare sålunda,
att jägaren, spelande på cittra eller flöjt, höll sig dold på stranden,
antingen i en »hästs eller oxes skepnad» d. v. s. i en skjuthäst eller
skjutko, eller ock under buken på ett lefvande djur, hvarifrån han
kunde rikta den dödande järnkroken. <footnote>Huruvida förf. afser en med bete försedd vanlig fiskkrok — sådana ha t. ex.
af lapparne nyttjats för sjöfågelfångst _ eller en s. k. <i>fågelpil</i>, försedd med ett
kastbräde, är ej lätt att afgöra.</footnote> Högt i toppen af träd sittande
fågel sköt man öfver ryggen af sitt dragdjur o. s. v.

<i>Lock,</i> d. v. s. med pipor eller röstorganen framkallade
härmläten, är sedan ålder jägarens mest bepröfvade medel att lura djuren
inom skotthåll. <i>Bloss</i> hafva nattetid med fördel användts vid skytte
och fångst af kråkfåglar, tjäder och orre.

<i>Åtel</i> eller <i>bete</i> betraktas ännu af mången som jägarens
enkannerligens fångstmannens vade mecum. Till bättre ledning för
dennes hemsökelser än allting annat torde emellertid den säkra
kännedomen om djurens bo och tillhåll tjäna. Just i denna torde ock
allmogejägarens största styrka hafva legat.

<i>Bulvaner,</i> lefvande eller uppstoppade, hafva af allmogen sinnrikt
användts i ändamål att förmå djuren att närma sig som — vänner 
eller fiender. I fråga om ädlare fåglar är det därvidlag bulvanens
artlikhet som lockat, i fråga om roffåglar snarare motsatsen.

<i>Vettar</i> äro ett slags bulvaner, hvilka, fästa på ett bräde,
utsatts på vattnet att tjänstgöra vid sjöfågeljakt.

Bland skrämmande föremål märkas <i>jaktlappar</i> af buldan eller
groft lärft, försedda med olika, i svart och rödt målade figurer.
Lapparna, som förvarades i buntar om 45 i hvarje, upphängdes vid
skallgång <footnote>Med skall menas samfällda jakter, vanligen föranstaltade genom uppbåd af
myndigheterna. Olika slag och benämningar funnos, såsom <i>sockenskall, häradsskall,
sommar- och vinterskall, björn-, varg- och älgskall.</i></footnote> på linor mellan träden i ändamål att hindra djuren från
att lämna skallområdet. Ett annat slags skrämtyg tillverkades af
fågelfjädrar, som bundos parvis utefter 300 fot långa snören.
Sommartid användes hvita, vintertid svarta fjädrar. Äfven hafva
brukats späntade granspånor, eller, i brist på annat,
papperslappar, upphängda på linorna. Skrämmande jakttyg användes redan på
1600-talet af lapparna vid renskall.

<i>Harskramlor</i> nyttjas mest för att skrämma upp harar, som »sitta
hårdt.»

Med <i>lurar</i> och <i>bockhorn</i> har man skrämt bort vargarna. Till
jaktföremålen må äfven räknas <i>lyktor</i> af trä eller bleck, använda
vid spårning inom jaktplats, samt vid fångst; vidare <i>sälkikare</i> af
olika modeller.

Om de gamla jägarnes beundransvärda förmåga att handtera
sina skjutgevär torde väl något öfverdrifna föreställningar ha varit
rådande. Det berättas t. ex., hur de förmått att klyfva blykulan
mot en knifsegg i jämnvägande hälfter, hur de med densamma
kunnat snoppa ljus, bortskjuta runstycken från fingrarna på hvarandra,
pipan ur munnen o. s. v. Men att de under ständig utöfning af ett
aktadt yrke skulle förvärfva sig en säkerhet i öga och hand, som
ej är möjlig under nuvarande förhållanden, är ju i alla fall helt
naturligt. Till någon rättvis uppskattning af allmogens säregna
skjutkonst, hvilken ständigt utöfvats med sämre medel och som i
stort ej varit anlagd på bravur utan fastmer på uppnåendet af
möjligast praktiska resultat, synes den förnämare jaktvännen aldrig

hafva kommit. Men tilläggas må i så fall, att naturjägaren själf
tillmätt och tillmäter sin jakt, som konst betraktad, ett om
möjligt än mindre anseende. För närvarande hålles nog den ibland
folket, som förnöter sin tid med lönlöst flackande i skog och mark, för
inte stort bättre än en dagdrifvare. Och fordomdags, då yrket ännu
utöfvades som en verklig näring, blef den, som på grund af
öfverlägsen skicklighet, lyckades fånga och skjuta mesta villebrådet,
ansedd som den största trollkarlen eller närmast som en person, den
där försvurit sin själ i satans våld. Således var det mindre fråga om
konst, än om konster, när gubbarne skulle ge hvarandra betyg.

<i>Tur,</i> medfödd eller förvärfvad, samt naturväsendenas sympati
ansågos som grundväsentliga villkor för framgång i all jakt. De som
ägde dem i rikt mått vunno nog ryktbarhet, alla mindre gynnade
talade om dem med en viss respekt och förundran; men minnet af
deras bragder framkallar ännu hos många en rysning vid tanken på,
huru dyrt och med hvilka betänkliga medel denna tur, som kostat
deras själs salighet, i själfva verket blifvit köpt. Otaliga äro de
historier, hvilka lämna vittnesbörd om de intryck storjakten i
allmänhet lämnade, samt med hvilken dold afsky de, som i högsta mening
utöfvade sådan, i själfva verket betraktades.

När t. ex. Huske-Jo i Finnskoga var död och skulle sjungas ut,
kom det fram tre gråben (vargar) och luktade på kistan. Om en
annan skytt berättas, att då han tog det sista andetaget kom en
tjäder och satte sig på taket. I Mangskog fanns förr en skytt, som
var så god vän med fågeln, att han kunde stå på samma ställe och
skjuta den ena orren efter den andra, utan att någon flög bort.
Sådana jägare, hvilka aldrig behöfde skjuta bom, ansågos själfva
osårbara. På storjägaren Johan Elg i Gråstjärn beto, då han var
med i ryska kriget, inga kulor. Hans kappa, uppspikad på en vägg
som skottafla, kunde ingen träffa.

För vinnande af god <i>von</i> i fångst och skytte finnas otaliga
regler af mer eller mindre allmän utbredning, hvilka i och för sig
själfva naturligtvis äro uttryck för en naturåskådning af djupare
intresse än här kan antydas. Hvad man kan anföra såsom exempel
på denna del eller sida af jakten må vara hur frånstötande som 
helst. Vi lämnas vid närmare begrundande af de mer eller mindre
bristfälliga resterna af en nedärfd forntro ej i tvifvelsmål åtminstone
om folkets respekt för religionen, om dess orubbliga tillit till
gudsordets och sakramenternas makt; än mindre om den öfvertygelse och
energi, hvarmed en skogman af gamla stammen trots rådande
föreställningar kunde gripa sig an med sina uppgifter. Här några
exempel.

När man går till nattvarden, gömme man brödet och tage det
med sig hem. Sedan skjute man därpå, tills det förvandlas till
blod, som förtäres. Efter den dagen behöfver man aldrig skjuta bom;
men det kostar, som sagdt, själens salighet. Ville man få von i
fångst, smorde man snarorna med nattvardsbröd, eller drog man
dem genom folkben, tagna på en kyrkogård tre torsdagskvällar å
rad. Eller man inflätade i snaror ett strå af sitt eget skägg.<footnote>Från Härjedalen anföra vi denna signelse, som afsågs för harfångst: »Här
sätter jag min snara, här får jag en hare, och liksom jag gnager hans ben, så skall fan
gnaga mina ben, igenom fadrens, sonens och den helige andes namn.» </footnote> I kulor
ingöt man silfver eller <i>bygglô</i>, borst af korn. För att få god död
i bössan användes brändt pulver af stål och svafvel, prepareradt
i smedässjan; vidare mjöl af <i>ekorräpplen</i>, som växte under granrötter.
För återställande af god död i en bössa, som blifvit skämd, gick
man till en bäck med nordrinnande vatten, och lät vattnet rinna
genom bösspipan, eller man tvingade in i den en orm, som man
afsköt mot en marbuske; eller man tog mossa af en dödskalle och
lade mellan krutet och kulan.

Många knep användes äfven att skämma bössan för andra eller
att förstöra fångstlyckan, t. ex. därigenom att man önskade lycka,
gick tvärs öfver andras redskap eller svor öfver deras fångst.
Att kunna <i>förvara sitt</i> var naturligtvis skogmannens stora
hemlighet, men han har i förtroende anfört exempel på denna sin
förmåga. Då Huske-Jo låg sjuk, gaf han pigan anvisning att syna
snarorna; men han hade glömt nämna en, hvilken hon alltså af
ägaren ej fått löfte att leta. Men hon råkade ändå komma dit, och i
den snaran låg en tjäder. Och när hon vidrörde tjädern, snurrade
hon rundt, och det hade så när vridit af henne hufvudet. Men för
<i>förvarade</i> snaror var man skyddad, om man, innan de vidrördes, tog
i de på ett snöre uppträdda rofdjurständer, som man hade förvarade
i trollpåsen. Där skulle vara alla rofdjurständer från björnens till
vesslans. För öfrigt var det för alla jägare, som ej ville mista
vonen, en viktig förhållningsregel att ej under den tid, solen var
nere, uppträda i skog och mark <footnote>Så, löd en gång skogsråns varning till Krus-Erik, när han jagade om natten:
<poem>	Tag bössan från ögat
	och se dig bakom
	och koppla dina hundar,
	de skälla så långt upp i norden.
	Ty vi ska gå vall
	med båd getter och får,
	det lider så långt utpå kvällen.»
<tab><tab>	(Förf:s anteckningar från Värmland.) </poem></footnote> eller att på något sätt stöta sig
med de andeväsen, som makten hade i skogen. Ty utan deras gunst
vore äfven den största skicklighet värdelös.

I fråga om jakt på ädlare villebråd har allmogen skarpt klandrats
både för sin grymhet och bristande hushållsaktighet, och detta
sannerligen icke utan skäl. Men i betraktande af, att dessa klagovisor ständigt
tonat från kretsar med allt för genomskinliga jaktintressen, verka de
vackra orden mera som ett talesätt utan reell innebörd. Mellan den
grymhet, som af ekonomiska skäl tillåter, att villebrådet förgås i
fällan sakta men säkert, och den som förmår insupa poetisk mättnad 
af t. ex. en drefjakt, där det afsedda bytet får gå i tärande
dödsångest timtals, innan det skadskjutes eller dödas, höfves ej här
anställa några jämförelser. Vare det nog sagdt, att allmogejakten nu
intagit en undantagsställning och trängts allt mer inom laglöshetens
råmärken ej mindre genom det högre fackets öfverhandtagande
monopolvälde än till följd af sina egna oarter.
</chapter>
<h2>Smärre meddelanden.</h2>

<chapter name="Solbilder hos sibiriska folk af N. E. H.">
<h2><small>Solbilder hos sibiriska folk.</small></h2>

<big><big><big>I</big></big></big> <i>Danska studier</i> 1905, h. 1, sid 39 o. f. har <i>A. Olrik</i> i en uppsats:
<i>Nordisk og lappisk gudsdyrkelse</i>, framställt den förslagsmeningen,
att lapparne från bronsålderns nordbor öfvertagit den af åtskilliga
författare omtalade seden att offra mässingsringar såsom bilder af
solen.  Utan att motsäga den danske forskarens hypotes i dess helhet 
vill jag påpeka följande uppgift af <i>A. Bastian</i> i en skildring af
ett besök hos burätiska sjamaner (<i>Geographische und Ethnologische
Bilder</i>, Jena 1873; förut i <i>Ausland 1866</i>): »Die Buräten verfertigen
kleine Scheiben und legen sie an die Sonne, zuweilen auch andere
für den Mond, die mitunter durch ein eingefügtes Hölzchen beide
verbundet werden» (anf. upps. sid. 410).  Tyvärr är, såsom ses, den
citerade författarens uttalande ytterst kortfattadt.  Det kan emellertid
ej gärna vara fråga om annat än ett med lapparnes likartadt 
sol- och månoffer (jfr. Olriks upps. sid. 41—42 samt <i>Friis, Lappisk 
Mythologi</i>, sid. 82 och 84) eller kanske fastmer sol- och månmagi.  Jag
har påpekat Bastians uppgift af det skäl, att det förefaller mig
möjligt, att en med lapparnes och buräternas likartad ritus kan påvisas
hos äfven andra s. k. hyperboreiska folk, för hvilka en »solkult» ej är
främmande, såsom samojeder, lamuter, tsjuktsjer, tunguser o. s. v.  
Hvad de sistnämnda, tunguserna, beträffar är jag i tillfälle att
anteckna, att de af trä eller bleck förfärdigat solbilder »i likhet med
ansikten» (<i>J. L. Wagners Öden i Ryssland</i>, Stockholm 1790, sid. 235),
men huru dessa skifvor användts, därom känner jag intet.  Skulle
det visa sig, att offer af solbilder (för framkallande af sol) förekommit 
hos flere sibiriska folk, torde man däraf kunna draga ej blott den 
slutsatsen, att, likasom utöfvandet af rägnmagi kan betraktas såsom
en så godt som allmänfolklig företeelse, en solmagi varit likaså
nödvändigt och allmänt af naturförhållandena framkallad hos i kallare
klimat boende folk, utan ock att denna solmagi redan på en
kulturståndpunkt, som, oaktadt kännedomen af metaller, torde kunna
jämnställas med den yngre stenålderns i de nordiska rikena, antagit den
form af solbildoffer, som sedan öfvertagits och utvecklats af högre
kulturstadier.  I hvarje fall tyckes den vara ursprunglig hos den
ural-altaiska folkgruppen.

<tab><tab><tab><tab><tab><tab><i>N. E. H.</i>
</chapter>

<chapter name="Massgrafven i Korsbetningen utanför Visby">
<h2><small>Massgrafven i Korsbetningen utanför Visby.</small></h2>>

<big><big><big>E</big></big></big>tt af de märkligaste medeltidsfynd, som någonsin gjorts, — 
dagspressen har också utförligt framhållit detta — anträffades 
sistlidne sommar några meter från »Valdemarskorset» i Korsbetningen
utanför Visby inom det område, som en gång utgjort klosterkyrkogården 
vid Solberga nunnekloster.  Genom en tillfällighet råkade man
nämligen där på en massbegrafning af krigare, delvis ännu liggande
i sina rustningar.  Länsarkivarien på Gotland fil. lic. O. W. Wennersten, 
som ledde gräfningen, har senast i Gotlands Allehandas
julnummer 1905 lämnat några bilder från och notiser om det enastående
fyndet.  Han anser, att i grafven nedlagts bortåt 300 krigare, bland
hvilka af benskadorna att döma de flesta varit ryttare.  Massbegrafningen 
har tydligen egt rum efter något större slag utanför Visbys
murar, och man har sammanställt den med Valdemar Atterdags seger
öfver Visbyborgarne 1361.
</chapter>
<chapter name="Sammanträden">
<big><b>Sammanträden.</b></big>  <i>Svenska Fornminnesföreningen.</i>  Årsmöte hölls
i början af mars.  Styrelsen återvaldes.  Prof. <i>F. Läffler</i> redogjorde
för och tolkade lönnrunor i en långt upp på Grönlands ostkust vid
Kingiktorsoak funnen runinskrift och på Norumsfunten; dr <i>E. Ekhoff</i>
redogjorde för de tvänne medeltida epitafier öfver ärkebiskopar i
Upsala, som med ett knappt århundrades mellanrum anordnats i koret
i Sigtuna stadskyrka, dominikanernas förra klosterkyrka; amanuensen 
<i>S. Ambrosiani</i> påpekade några analogier mellan den sachsiska
befolkningens i Siebenburgen medeltida kyrkliga befästningar och
försvarsanordningar på nordiska medeltida kyrkobyggnader.

Föreningen <i>Urd</i> i Upsala.  Vid februarisammanträdet redogjorde
intendenten <i>R. Cederström</i> för sina mätningar och studier vid <i>Vaxala</i>
kyrka utanför Upsala och dr <i>Ekhoff</i> höll samma föredrag som senare
vid Sv. Fornminnesföreningens årsmöte.  Vid marssammanträdet
lämnade prof. <i>Ad. Noreen</i> en framställning af <i>Ortnamnskomiténs</i> verksamhet 
liksom för dess planer, huru hela Sveriges undersökning i nämnda
syfte skulle genomföras.

<i>Studenter och arbetare.</i>  Diskussion å Runans sal den 25 mars
öfver ämnet: <i>Hvilka kraf böra ställas på Sveriges Nationalmuseum?</i>  
Mötet var talrikt besökt af konstintresserade och museimän.  Den
inleddes af doc. A. Hahr, men då den mest genomtänkta kritiken
framfördes af herr <i>Karl Nordström</i>, fick diskussionen till större delen
karaktär af att röra sig om tafvelsamlingen, dess tillökande och vård.  
Hans præterea censeo blef: dels ökadt inflytande och ansvar hos
Nationalmusei intendent, dels moderna galleribyggnader för den
moderna konsten, att den kunde utställas så, att den kom till sin rätt.  
Hela Nationalmusei byggnad borde anordnas som ett konsthistoriskt
museum och Statens historiska museum — som prof. O. Montelius
framhöll — förflyttas till en lämplig byggnad i början af
Djurgården.

<i>Nytt historiskt länsmuseum.</i>  Vid Närkes fornminnesförenings senaste
årsmöte har väckts förslag om bildande af ett historiskt museum för Örebro
län.  Örebro läns redan befintliga museum skulle begränsa sin samlaruppgift
till att omfatta förhistoriska och kyrkliga föremål och det nya museet söka
inhösta allt af historiskt intresse både i forntid och nutid.  Komiterade äro
förslagsställaren, d:r I. V. Jonsson, d:r J. Vahlfisk, bibliotekarien grefve E.
Lewenhaupt, disponenten Karl Sahlin på Laxå m. fl.
</chapter>
<h2>NORDISKA MUSEET</h2>

<h1><sp>FATABUREN</sp></h1>

<table o>
<td c><big><big>KULTURHISTORISK TIDSKRIFT</big></big>
<td c>UTGIFVEN AF
<td c><big>BERNHARD SALIN</big><br><small>MUSEETS STYRESMAN</small>
<td c><big>1906</big>
<td c><img></img>
<td c>STOCKHOLM<br><small>KUNGL. BOKTRYCKERIET. P. A. NORSTEDT & SÖNER</small><br>1906
</table>
<img><b>NORDISKA MUSEET. STOCKHOLM.</b>
KÄNN DIG SJÄLF</img>
<!-- OCR text missing for page 0131 -->
<!-- OCR text missing for page 0132 -->
