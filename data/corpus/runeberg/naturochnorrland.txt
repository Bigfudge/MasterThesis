
Översiktskarta
över
NORRLAND

Beteckningar.
Fjällandet
Skogs- och myrlandet
Jordbruks- och kustlandet
Silurområde

ANNA SANDSTRÖM

NATUR OCH ARBETSLIV
I SVENSKA BYGDER

II. NORRLAND

Vår bygd, vårt land,
vårt hundramila hem,
väv av vårt liv
din storhet och din lycka!
HEIDENSTAM.

MED 1 KARTA

STOCKHOLM
P. A. NORSTEDT & SÖNERS FÖRLAG

STOCKHOLM
KUNGL. BOKTRYCKERIET. P. A. NORSTEDT & SÖNER
1910
[081977]


Innehåll.

Från Ljusnans område Sid.

1. Kustbygd i Hälsingland ... 1
2. Härjedalen -- timmerskogens och fäbodarnas land ... 10
3. Skogsarbete och timmerflottning ... 21

 Norrlands skogar ... 31

 Indalsälvens dal.

1. Uppför Indalsälven ... 41
2. Storsjöbygden ... 52

  Från fjällvärlden i Jämtland.

1. Åredalen och Skutan ... 61
2. På högfjället ... 79

 Ångermanälven.

1. Mynningsfjärden och »Ådalen» ... 92
2. Något om Ådalens och dess bebyggares historia ... 100

På tvärs genom södra Lappland.

1. Skogs och myrlandet ... 107
2. Vilhelmina och sjölandet ... 123
3. Mellan floddalarna. Myrslåtter och tjärbränning ... 137

 Kustlandet och skärgården.

1. Åkerbruksbygd i Västerbotten ... 147
2. Säljakt och strömmingsfiske ... 154


 Fjällfolket Sid.

1. Ett besök hos lapparna på fjället ... 160 
2. Om kåtaliv, renar och flyttning ... 164 
3. Vintern, dess mödor och nöjen ... 173

Om landet och livet i höga Norden.

1. Luleå och Haparanda ... 185 
2. Tornedalen. Forsfärder ... 194 
3. Från Sveriges nordligaste hörn ... 201 
4. En vinterfärd i övre Norrbotten ... 209 

 De lapska fjällen. 

1. Något om fjällens rikedomar förr och nu ... 218 

2. Fjällbestigning ... 230 
3. Jöklar ... 237 
4. Torne träsk. Björnjakt ... 242

 Hur svenskarna togo Lappland i besittning ... 251

 Norrlands äldsta och största stad ... 261






FRÅN LJUSNANS OMRÅDE.


1. Kustbygd i Hälsingland.

Gästrikland är som en övergång mellan Uppland 
och Norrland, det är som Norrlands förstuga, men när 
man har kommit till Hälsingland, då är man i det 
riktiga Norrland. Som det anstår ett norrländskt landskap, 
har Hälsingland sin egen stora älv, och det är Ljusnan. 
Vid kusten se vi sågverk och brädgårdar, ångbåtar komma 
och gå, det är en livlig trakt. En mil norr om älvens 
mynning ligger Hälsinglands största stad, Söderhamn. 

Om man vill komma inåt landet, tyckes det ligga 
nära till hands att fara på båt uppför Ljusnan. Men 
det går inte, älven är här strid och forsande. Däremot 
kan man från kusten med järnväg komma upp till den 
lilla sjön Marman, som ligger ungefär en mil inåt landet. 
Den är bara en utvidgning av Ljusnan; denna älv bildar 
i Hälsingland en hel rad av små sjöar, som äro skilda 
åt genom en fors eller ett stycke älv. Det är, som om 
sjöarna vore pärlor och själva älven snöret, som bara 
visar sig i mellanrummen. Marman är ingen sådan där 
liten stilla sjö, som ligger och speglar himmel och stränder; 
tvärtom se vi nästan ingenting av vattnet, ty överallt 
ligga timmerstockar och flyta.

Vid sjön och i dess närhet ligga också flera 
sågverk. Ett av dem heter Askesta, och där göra vi nu 
ett besök. Genast se vi, att här bor ganska mycket 
folk. De många rödmålade husen äro arbetarbostäder, 
dessutom finns det skolhus, bönhus och en byggnad, 
som ser ut som en herrgård; där bor sågverkets 
föreståndare. Själva sågverksbyggnaderna ligga nära vattnet 
med gaveln mot sjön. De kännas tätt igen på sin 
höga skorsten och på ett par sluttande, lätt buktade 
bryggor, som leda från sjön till husens övre våningar.

Hela Marman är ett riktigt magasin för stockar. 
Men de få inte driva omkring hur som helst i sjön, 
utan en hel mängd av dem ligga instängda inom en ring, 
vilken är bildad av andra stockar, som äro häktade ihop 
med varandra genom järnringar. En sådan samling 
inneslutna stockar kallas ringbom. Ringbommarna äro 
stadigt fastgjorda vid en ställning av pålar, som åter 
sitta fast i en stenkista på sjöbottnen. Stockarna ligga 
så tätt, att man på dem kan taga sig fram långa stycken 
utåt sjön, och det är ett vanligt nöje för smågossarna 
att hoppa och gunga på dem. Men det är också 
ordentliga gångbanor lagda på stockarna, för att 
arbetarna skola kunna gå fram och tillbaka. Här och där 
synes ett litet hus på timret ute i sjön. I ett av 
dessa hus står en arbetare och »tummar» stockarna, det 
vill säga, han mäter dem för att taga reda på hur tjocka 
eller »grova» de äro. Därvid gör han på var stock ett 
märke, som visar, hur den skall delas och i vilken »sågram» 
den skall passas in. Inne i såghuset finnas flera sådana; 
var och en består av en upprättstående ram, i vilken 
flera tunna sågblad äro spända. Dessa sitta på olika 
avstånd från varandra, allteftersom de skola skära ut mer 
eller mindre tjocka skivor ur stocken. Ramen drives vid 
sågningen upp och ned av ett maskineri, som finnes i 
undre våningen. 


De tummade stockarna stakas av arbetarna fram 
till »timmerlänsan», det är det stallet nedanför sågen, 
där de få ligga och vänta, tills det blir deras tur att 
sågas. Karlarna kasta en kedja om en stock, en maskin 
i såghuset sättes i gång, och så glider stocken, drypande 
våt, uppför den sluttande bryggan och in i såghuset; 
det ser alldeles ut, som om den klev in genom fönstret 
i övre våningen. Därinne passas den genast in i sin 
bestämda sågram. Sågbladen skära in, det krasar och 
viner, när de raskt gå upp och ned i veden, och inom 
ett par minuter är stocken genomskuren efter hela sin 
längd och förvandlad till plankor och bräder. Plankorna, 
som äro tjockast, ha tagits ur stockens mitt, och de 
tunnare bräderna på båda sidor därom; de båda rundade 
yttersidorna kallas bakar. Både plank och bräder skäras 
sedan med en maskin, så att de bli jämna i kanterna. 
Kantstrimlorna, som då falla av, kallas ribbor. Bakarna 
och ribborna användas på flera sätt. Allting tar man vara 
på i sågverket. Sågspånen användas till bränsle åt 
ångpannan, de samlas upp i ett slags rännor och föras i 
dessa direkt ner till ugnarna.

Ett hiskligt oväsen är det i ett såghus: det dånar 
av stockarna, det rasslar av kedjorna, det gnisslar av 
sågramarna. Men här är inte den kvava, tunga luften 
som i många andra fabriker, överallt känner man den 
friska, behagliga doften av kåda och fuktigt trä.

Det sågade timret föres genast på järnväg ned till 
brädgården, som ligger vid kusten. Ty Ljusnan är inte 
segelbar, och det mesta virket skall lastas på fartyg och 
skeppas till utlandet. Askesta sågverk har sin brädgård 
vid Sandarne. När virket kommit dit, sorteras det och 
lägges sedan upp i staplar eller »stabbar». Det är ett styvt 
arbete att dag ut och dag in bära de tunga plankorna och 
bräderna, och arbetarna måste vara mycket starka för att 
kunna hålla ut därmed. Brädstapeln måste läggas upp med 
stor omsorg, så att träet fort kan torka; därför lagar man 
alltid, att det mellan bräderna blir tomrum, där luften 
fritt kan spela in. Till skydd mot regn ha staplarna tak 
över sig. De äro ordnade i kvarter med bredare och 
smalare gångar emellan, alldeles som gator och gränder. 
En brädgård ser därför nästan ut som en liten stad. Det 
är en förskräcklig olycka, om elden kommer lös i en 
brädgård, och därför är det alltid förbjudet att röka där.

I synnerhet på våren och försommaren komma fartyg 
från många olika länder för att ta in last av norrländska 
trävaror. Då ser man i hamnen svenska, norska, 
engelska, tyska och franska flaggor svaja om varandra. 
Nu börjar »stuveriarbetet», det vill säga arbetet med 
lastningen, och det blir stor brådska i brädgårdarna.

Arbetarna bära ned plankorna och bräderna i pråmar, 
de gå oupphörligt fram och tillbaka mellan pråmarna och 
brädgården med stora bördor på axlarna. Ofta få de 
hålla på en god del av natten, ja, under den ljusaste 
sommartiden kanske hela natten igenom. De fyllda 
pråmarna förhalas sedan intill den stora ångaren, som ligger 
längre ut, och så får dess lyftkran flytta över lasten till 
fartyget. När de sista plankorna komma ombord, hälsas 
de av besättningen med hurrarop -- nu kan ångbåten 
när som helst ge sig av!

Här nere vid kusten ligga också flera milor, ur vilka 
det jämt bolmar och röker. Där bränner man bakar och 
annat avfall från sågverken till kol. Milan är till 
formen som en avhuggen kägla med en rundad kulle ovanpå. 
När den är färdig, är den svart, ty den uppstaplade veden 
är täckt med kolstybb, och blott här och där finns det 
Milor vid sågverk.

små öppningar för att släppa in luft. Det är just när trä 
brinner med litet luft, som det bildas kol i stället för aska.

Veden är ställd så, att i mitten blir en tom pipa, i 
vilken bränsle sedan släppes ned, när milan skall tändas. 
Kolveden reses upp i varv på varv runt omkring pipan, 
den måste ställas mycket ordentligt och jämnt åt alla 
håll. Sist pålägges den övre delen, som bildar kullen. 
Alltsammans täckes väl med granris och allra överst med 
kolstybbet. Sedan milan blivit tänd, får den lov att 
noga övervakas och skötas, så att hettan sprider sig jämnt 
till alla delar av veden. Kolaren sticker hål, där han 
tycker det behövs för att släppa ut röken eller för att 
skaffa drag. Av rökens färg i de olika rökhålen förstår 
han, hur kolningen fortgår. Det brukar ta några veckor, 
innan en större mila är färdigkolad. Kolet säljes sedan 
till järnbruk, som använda träkol vid smältning av malmer.

Avfallet användes på många andra sätt, ty träet är 
dyrbart, och man har inte råd att kasta bort något. Vid 
många sågverk tillverkas »stäver» till tunnor -- det är 
det virket, som bildar stommen till tunnorna --, och det 
är en vara, som engelsmännen gärna köpa. Takspån 
och lådor tillverkas också av avfall. Vid stora sågverk 
finnas ibland fabriker, där man behandlar träet så, att 
man därav får olja, terpentin, sprit och ättika. Ständigt 
göra ingenjörerna nya uppfinningar för att dra all möjlig 
nytta av träet. Bland annat har man lyckats göra både 
»ull» och »silke» av trä.

Den viktigaste av alla våra trävaror är dock, näst 
plankor och bräder, pappersmassa. Just här i trakten 
vid sågverket Bergvik uppfanns ett förbättrat sätt att 
göra pappersmassa, och sedan dess har denna tillverkning 
ökats mer och mer.

*


Nu vilja vi se oss om på landsbygden i närheten 
av Ljusnan och sjön Marman. Skogar är det ganska 
gott om, men träden äro varken särdeles höga eller 
grova, så vi kunna lätt förstå, att det inte är härifrån 
man tar de stockar, som sågas i sågverken. Mellan 
låga, skogbeväxta gråstensberg breda sig små slätter 
och sänkor med åkrar och ängar. Jorden består till stor 
del av lera och är ganska bördig, trakten tyckes också 
vara tätt bebyggd. Det, som i synnerhet ger detta 
intryck, är, den oändliga mängd av små hölador, som ligga 
strödda på fälten. Det finns i denna socken ett område 
på omkring en halv mil, där det säges att man kan räkna 
365 sådana lador. Sedan höet torkat på hässjan, kör man 
det fram till ladan på en sorts kälkar med trämedar, som 
glida lätt över de många små tuvorna på ängen. I ladorna 
får det ligga kvar ända till vintern, när det blir slädföre; 
då hämtas det hem, efter hand som det behövs till 
kreaturen. Barnen här ha därför aldrig om somrarna det 
stora nöjet att åka i hölass från ängarna hem till 
gården.

Många av bondgårdarna äro stora och präktiga, 
boningshuset har i allmänhet två våningar och vind. I den 
undre våningen ligga vardagsrummen; i den övre finnas 
både sal, förmak och flera andra fint möblerade rum, som 
bara användas, när det kommer främmande. Där äro 
stoppade möbler, tavlor, böcker och ej sällan piano. Men 
ägaren och hans familj fortsätta dock att själva gå i 
jordbruksarbetet, och det är inte ovanligt, att en 
hemmansägaredotter den ena dagen går på ängen och arbetar med 
vid höslåttern, den andra dagen sitter hemma och håller 
på med ett fint handarbete eller spelar piano. Uppe på 
vinden har husmodern stora förråd av sängkläder, 
gångkläder, vävnader, garnbuntar, kanske ospunnet lin.


Något som bidrager till böndernas välstånd är, att 
de kunna sälja så mycket mjölk och smör till alla 
arbetarna vid sågverken. Dessutom ha många förtjänat på 
att sälja skog. En god förtjänst ha de också av 
laxfisket, som är mycket givande i den delen av Ljusnan, 
som ligger nedanför Marman. Det är på våren och 
försommaren, som man fiskar mest lax, och under den tiden 
är det förbjudet att flotta timmer från Marman till havet, 
för att inte stockarna skola oroa fisken.

Laxen har underliga levnadsvanor. Rommen blir 
utkläckt i älvarna, men de unga laxarna gå sedan ner till 
havet, där växa och utvecklas de, och där tillbringa de 
större delen av sitt liv. Men när lektiden kommer, då 
de å sin sida skola skaffa nya små laxar till världen, 
tvingas de av en oemotståndlig drift att gå upp till älven 
igen. Och därför gå om vårarna stora massor av laxar 
uppför floderna. När laxen möter en fors, hoppar han över 
den med en förvånande kraft och kan göra väldiga skutt. 
Den, som sitter vid stranden av en norrländsk älv, kan 
ibland plötsligt få se, hur det blänker till av en vacker 
lax, som just gör sitt stora hopp. Sedan laxen gått uppför 
en strid fors, är han ganska trött och vilar sig gärna 
någonstädes invid stranden, där vattnet är lugnare. På 
sådana ställen passar man ofta på att fånga honom. Den 
lax, som går uppför, är mycket fet, ty i havet har han 
haft riklig tillgång till föda och god aptit; men under 
de månader han vistas i älvarna, äter han så gott som 
ingenting. Man har undersökt laxar och funnit, att deras 
magar under denna tid äro mycket i olag, vilket förklarar, 
att de inte ha någon matlust. När laxen mot höstarna 
går ned till havet igen, är han därför så utmagrad, 
att man då mindre bryr sig om att fånga honom.


Om vi gå fram till Ljusnan, som forsar mellan 
skogiga, steniga stränder, se vi på många ställen 
stenbryggor skjuta ut i älven. Ibland bilda de trekantiga 
kilar, som vända spetsen nedåt floden; där är det då 
»uppgångskar», en inrättning för laxfångsten. Inne i 
uppgångskaret finnes en liten bassäng, som genom ett 
galler är avstängd från floden. När fisken går uppför 
älven och möter ett sådant uppgångskar, anar han 
ingen fara utan slinker in genom öppningen. Snart finner 
han, att han är instängd, men som hans instinkt alltid 
driver honom att gå rätt framåt, vänder han inte om 
till ingången utan simmar förtvivlad omkring och slår 
sig mot karets väggar. Sedan komma fiskarna och taga 
upp de fångade laxarna med krokar.

Ett annat fiskesätt är att fånga laxen med not. Då 
gå fiskarna ut på en av stenbryggorna, och med hjälp 
av en mekanisk kastinrättning slänga de noten ut mitt 
i den virvlande forsen. Denna notdragning sker oftast 
på natten, som här under försommaren är alldeles ljus.

För en stor lax kan fiskaren få ända till 30 kronor. 
Men vem som helst får inte fiska, det är bestämda ägare 
till alla fiskeplatserna. Vanligtvis är det jordägarna, 
som rå om dem, och de sätta mycket värde på sin fiskerätt, 
ty den är för dem både en inkomstkälla och ett 
nöje. Mången gammal man, som ser böjd och utsliten 
ut, när han går framför plogen, blir rask och glad som 
en yngling, när han vid laxfisket springer på stenbryggorna 
i den ljusa sommarnatten.

Men det vore både oklokt och orätt, om folket här i 
kustlandet skulle fånga alla laxar, som gå där förbi uppåt 
älven. Ty då skulle dels befolkningen vid älvens övre lopp 
bli utan lax, och dels skulle fisken utrotas. Därför är det 
bestämt, att under ett dygn i varje vecka -- det brukar 
vara söndagen och påföljande natt — får ingen laxfångst 
äga rum utefter hela älven, utan då skall laxen ostört få
gå fram. Tillgången på lax har i alla fall avtagit, och 
det tror man till stor del beror på timmerflottningen, 
som både stör fisken och orenar älvens vatten.



 
2. Härjedalen — timmerskogens och fäbodarnas land.

Kring övre Ljusnan ligger Härjedalen. De flesta av 
de norrländska älvarna bilda i sitt övre lopp stora sjöar, 
vilka liksom öppna landskapet, göra det vänligare, 
tillgängligare och lättare att odla. Men Ljusnan bildar i 
Härjedalen bara några små obetydliga sjöar. Alla andra 
svenska landskap ha åtminstone någon godbit med bördig 
jord, men det har inte Härjedalen. Jordmånen är mager, 
den består nästan bara av sand och grus; dessutom är 
klimatet mycket hårt. Härjedalen har ingen glädje av 
att det hör till Norrlands sydligare landskap — säd och 
potatis förstöras här av frosten oftare än i många delar 
av Lappland, och man har lika kalla vintrar som i Haparanda, 
Sveriges nordligaste stad. Härjedalen är egentligen 
ett stycke Lappland, som förvillat sig längre söderut.

Det hårda klimatet beror på att Härjedalen ligger 
så högt över havet, det är mer än något annat svenskt 
landskap enbart högland och fjälland. Dessutom ligger 
det mitt på Skandinaviska halvön, just där denna är 
bred, och det är åt alla håll långt till havet. Som vi 
veta, bli hösten och vintern mildare i de trakter, som 
ligga nära havet, emedan vattnet avkyles mycket 
långsammare än landet. Det finns två områden i Sverige, 
som ha särskilt långa och kalla vintrar; det ena ligger

i det inre av nordliga Lappland, och till det andra hör 
just Härjedalen. Det är inte underligt, att landskapet 
är glest bebott: i hela Härjedalen finnas bara omkring


Älvlandskap i Härjedalen. Första snön.

12,000 människor, ungefär så många som t. ex. i 
Uddevalla. Härjedalen är också det enda landskap i Sverige, 
där ingen stad finnes, och ända till år 1909 har det fått 
vänta på sin första järnväg.

Men Härjedalen har inte i alla tider legat så långt 
ifrån de stora stråkvägarna. Under medeltiden färdades 
varenda sommar stora tåg av pilgrimer igenom 
landskapet. De voro på väg till Trondhjemsbygden för att 
fira den helige Olavs fest, »Olavsmässan», i den 
praktfulla kyrkan i Nidaros. Bland dessa pilgrimer voro både 
förnäma herrar och fruar, präster och allmogemän. På 
den tiden stodo kors här och där vid färdevägen, där 
pilgrimerna plägade tåga fram. Vid dessa kors brukade 
vandrarna rasta och hålla andakt. Då samlades också 
folket från bygderna omkring, deltogo i bönerna och sångerna 
och fingo höra främlingarna förtälja om stora händelser, 
som tilldragit sig i andra bygder. Och det var väl icke 
mycket, som hände och skedde i Nordens länder, utan 
att något rykte därom spordes hit upp! Otaliga voro 
också berättelserna om alla de sjuka, som blivit botade 
vid Helge Olavs grav, och om alla andra under, som där 
timat. I flera härjedalsbygder kan folket ännu visa ut 
de ställen, där kors ifrån vallfärdernas tid ha stått.
Härjedalingarna själva slöto sig också ibland till 
pilgrimståget. En och annan av pilgrimerna fattade så stor
kärlek till det fagra landet, som de tågade igenom, att de 
på återvägen stannade kvar i den ensliga nejden och byggde 
sig hem där. Dessa vallfärder verkade lyftande och 
upplivande på folkets sinnen, och det visade sig många gånger, 
att härjedalingarna i vakenhet och i alla slags färdigheter 
inte alls stodo efter folket i andra livligare landsändar.

Efter reformationen slutade vallfärderna till Nidaros, 
och sedan blev Härjedalen mera avstängt och bortglömt.

Länge har därför det gamla ovanligt väl bibehållit sig, 
både i fråga om bostäder, tänkesätt och vanor.


Sonfjället i Härjedalen.


Medelpunkter för landskapet äro de bägge kyrkobyarna 
Sveg och Hede, som båda ligga vid Ljusnan. 
Här ser man genast, att alla härjedalingar visst inte 
äro fattiga. Ha de inte mycket säd, så ha de dess mer 
kreatur, både kor, får och getter. I fjälldalarna och på 
fjällsluttningarna finns rikligt och saftigt bete, och där 
anlägga bönderna sina fädbodvallar. Vanligtvis ha flera 
bönder sina fäbodar helt nära varandra, så att de bilda 
liksom en by uppe i fjällen. Till var fäbodvall höra några små 
hus och ett stycke ängsmark, inhägnad med gärdesgård.

I slutet av maj eller början av juni sker flyttningen 
upp till fäbodarna. De ligga långt bort, ofta flera mil 
från gården. Därför måste folket ge sig i väg, innan solen 
gått upp, för att kunna komma fram på dagen. Redan vid 
midnatt stiga de upp och göra sig i ordning till den 
besvärliga färden. Kreaturen släppas ut, de råma och 
bräka och tyckas vara vilda av glädje. All packning, som 
skall tagas med, måste hästarna bära, ty det går ingen 
körväg upp till fäbodvallen, bara en mycket dålig ridstig. 
Varorna packas i korgar, och två korgar med lika vikt 
hängas på var sin sida över hästryggen. Detta kallas att 
klövja. Ofta skall hustrun i gården själv vara i fäboden 
över sommaren, och då tar hon alla barnen med sig. De 
minsta få då också bäras av hästen; ibland kan man få 
se en späd kalv i den ena korgen och två små barn i den 
andra. Både kalven och småttingarna äro oroliga och bråkiga, 
de måste bindas fast, för att de inte skola ramla ur.

Nu ger tåget sig av med »bukullan» — den kvinna, 
som skall ha hand om boskapen — i spetsen. Hon bär 
vid sidan en väska, där hon förvarar psalmbok, 
strumpstickor, tändstickor och tobakspipa. Kvinnorna i 
Härjedalen röka nämligen mycket. Karlarna skynda på, så 
att de komma först fram till fäbodarna och hinna göra

upp eld och rusta i ordning litet i förväg. Fäbodvallen 
ligger högt uppe i den övre skogen, och vanligtvis har 
man därifrån en vid, härlig utsikt över en hel rad fjäll,
upptill nakna eller snöstrimmiga och nedtill klädda med 
grönskande sluttningar. Husen äro gråa och låga men 
ofta trevligt och omsorgsfullt byggda. I själva stugan 
finns vanligen bara förstuga och ett rum med två fönster. 
Där äro väggfasta bänkar, en bred säng med fårskinnsfällar, 
ett bord och en stor öppen spis i hörnet. I den 
hänger nästan alltid en kittel med mjölk och kokar; därav 
skall sedan beredas ost. I hyllor på väggarna stå en 
massa tomma mjölkkärl. Stugan hålles mycket fin och 
snygg, fäbodkullan brukar ta av sig skorna i förstugan 
och gå barfota därinne för att inte smutsa ner golvet.

Vidare finnas på vallen två fähus, »fjös», ett för 
korna och ett för »småkräket», fåren och getterna; de 
äro båda mycket låga och mörka. På en del gamla 
fäbodställen kokas osten i ett särskilt litet hus, som kallas 
»störriset». Där består eldstaden bara av en härd mitt 
på golvet, och röken går ut genom ett hål i taket. Fönster 
finnas inte utan bara ett par gluggar. Längs väggarna 
gå breda bänkar, som kallas lavar eller britsar. 
Störriset är byggt på alldeles samma sätt som de hus, våra 
förfäder bodde i under hednatiden. Britsarna tjänade i 
gamla tider om dagen till både bord och sittplatser och 
om natten till sängar.

De karlar, som vid flyttningen följt med till 
fäbodarna, stanna bara några dagar. De hugga ved, forsla 
hem granris, som skall läggas som strö under kreaturen, 
och göra annat utarbete. Sedan gå de tillbaka ned till 
gården, och kvinnorna äro ensamma i den vida skogen.

Två kvinnor bruka bo tillsammans på var fäbodvall. 
Den ena skall valla boskapen, »gäta» som det här kallas,

den andra skall kärna smör och bereda ost. Båda två föra 
ett arbetsamt liv. Vid 3—4-tiden på morgonen stiga de 
upp och börja tvätta mjölktrågen och de andra kärlen. 
Sen kommer mjölkningen, och när den är över, ger 
gätkullan sig av. I en näverkont på ryggen bär hon sin 
matsäck, och i en väska har hon salt och mjöl, som hon 
ibland ger korna för att få dem att följa med. Till 
vallkullans utrustning hör också en lång lur av näver. Med 
den blåser hon låtar för att locka tillbaka djur, som
förvillat sig; det kallas här att »koka». Det hörs vitt omkring, 
när en vallkulla »kokar»; luren kan därför också användas 
till att kalla på hjälp, om någon olycka skulle hända.


Fäbodvall.

Det är friskt och muntert på vallen en vacker 
sommarmorgon, när kreaturen föras ut. Luften är full av 

bräkande, råmande och bölande, och däremellan ljuder klangen
från de många koskällorna och från getternas små mässingsklockor. 
Djuren äro glada och livliga, i synnerhet de ostyriga 
getterna. Killingarna stångas med varandra och slå 
under de lustigaste krumbukter ihop pannorna, så att 
det smäller.

Vallkullan går vanligen ganska långt bort med 
boskapen till någon myr eller grässluttning, som ännu ej 
är avbetad. Hon måste se noga till, att inte några av 
kreaturen gå ned sig i en myr, skada sig på något sätt 
eller komma ifrån de andra. Under vallningen har hon 
alltid något för händerna, antingen en stickstrumpa eller 
något näverarbete. Vid middagstiden för hon upp boskapen 
till någon torr plats i skogen. Där gör hon upp eld, 
kreaturen lägga sig omkring och idissla, kullan tar upp 
sin matsäck ur näverkonten, och sen hon har ätit, lägger 
hon sig själv att sova under ett träd.

I Härjedalen har det alltid varit gott om björnar, och 
ännu i denna dag äro de inte så sällsynta. Det har ofta 
hänt, att björnar kommit och skrämt vallkullorna. Det 
berättas, att en vallflicka en gång fick se en björn, som
kommit alldeles inpå boskapen. Hon stirrade häpen på 
honom, men detta tyckte han inte om utan reste sig 
plötsligt på bakbenen, gick emot henne, lade sin ena ram 
på näverkonten, som hon hade på ryggen och sköt henne 
på det sättet framför sig, som om han ville köra bort 
henne. Flickan, som var dödligt förskräckt, tog då upp 
näverluren och blåste i den för att kalla folk till hjälp. 
Så snart björnen hörde låten, blev han rädd, släppte 
flickan oh började springa. Ju högre hon blåste, dess 
fortare luffade han i väg.

Efter middagsrasten drar hjorden sig sakta hemåt. 
Det är ett gammalt märke, att det är tid att vända hem,

när »getens öga blir smalt» och när »kullans skugga är 
sju steg lång». Hemfärden går långsamt, ty boskapen 
betar alltjämt under vägen, och där en saftig gräsfläck 
lockar dem, glömma de sig gärna kvar. Den tiden hörs 
överallt i skogen de klara, utdragna tonerna av vallkullans 
låtar, när hon försöker hålla djuren samlade. Det lider 
nu mot kvällen, och det är alldeles, som skalden sjunger:

Bjällklangen dallrar och faller och stiger, 
suset är stilla och vilar i ro, 
skogen är kvälltung och sömnig och tiger.
Endast den vallande 
låten går kallande 
fram genom nejden kring myr och mo.

Hemma på vallen mjölkas korna åter. Om då ingen 
ko eller get saknas och allting är i ordning, äro 
göromålen för dagen slut. Då händer det, att någon av de 
unga fäbodkullorna ställer sig på vallen och blåser en 
vackert tonande låt, som ljuder ända bort till en annan 
fäbodvall, där hon kanske har en god vän. Det räknas 
en flicka till riktig heder, om hon kan »koka» vackert.

Ibland bruka kvinnorna från de olika fäbodarna komma 
tillsammans om kvällen, dricka kaffe, sticka strumpor, 
prata och röka. Då berättar nog en eller annan någon 
historia om »vättarna» eller »de underjordiska». Man tror,
att vättarna se ut som människor men att de äro en sorts 
troll, som kunna förvända synen på folk, förhäxa kor, så 
att de inte mjölka, eller locka barn och boskap till sig. 
Ibland kan man dock komma ganska bra till rätta med 
dem, om man behandlar dem med förstånd. Det är nästan, 
som om det fanns två slags vättar, goda och elaka. 
Många här uppe, både barn och äldre, tro fullt och fast, att 
de sett vättarna, och därför finnas otaliga historier om dem.


En gång gick en man med sin hund genom vilda 
skogen. Då såg han en bröllopsskara tåga fram, där 
inte en tillstymmelse till väg fanns. Främst redo två 
spelmän, som på sina fioler spelade de vackraste låtar 
man kan tänka sig; efter dem åkte brudparet och en lång 
rad bröllopsgäster i vagnar, och sist kom en skara 
brudriddare. Alla deltagarna i tåget voro utomordentligt 
grant klädda, och hästarnas betsel och seltyg skeno, som 
om de varit av det klaraste guld. Också hunden såg 
bröllopsskaran och skällde på den. Brudriddarna slogo 
då med sina piskor efter honom, så att han sprang undan. 
Slutligen skymdes hela sällskapet bort av träden i skogen.

Om en hustru går på fäbodvallen och väntar, att 
hennes man skall komma upp, får hon, rätt som det är, 
se en karl komma gående uppför sluttningen, hon är 
säker på att det är mannen — men så försvinner han, och 
mannen kommer först långt senare. Då är hon övertygad 
om, att den hon först såg var en vätte.

Om ett barn sprungit så långt bort ifrån fäboden, att 
det inte hittar hem igen, tror man, att vättarna lockat till 
sig den lilla. Då skyndar modern till närmaste kyrka och 
ber, att man skall ringa med kyrkklockan. Ty vättarna 
äro hedniska väsen, och de tåla varken klockringning 
eller att höra Guds namn. Då brytes deras makt, och 
de måste lämna ifrån sig, vad de rövat.

Vid »Olsmässan», i slutet av juli, blir det fest vid 
fäbodarna. Då kommer hemmafolket upp för att slå gräset 
på vallarna och samtidigt roa sig. Ungdomen samlas 
till dans och lekar och sång på någon av vallarna. 
Högtiden till ära ha kullorna klätt stugan med blommor 
och lingonris. Alla tycka, det är kalas att få dricka så 
mycket söt mjölk de vilja, äta filbunke, nygjord ost 
och framför allt högtidsrätten »flötgröt», som är kokad av

grädde och vetemjöl. Bruket att fira Olovsdagen har levat
kvar ända sen katolska tiden, då folket dyrkade Helge Olav.

Somliga bönder ha också särskilda höstbodar i en 
annan trakt, och där vistas kvinnorna med boskapen en 
tid i augusti—september, innan nedflyttningen sker. 
Härjedalingarna äro måna om att på allt sätt draga 
nytta av de naturliga betesmarker, som finnas i fjällen. 
Den dag fäbodkullorna komma ned med kreaturen är 
också en glad dag, då betraktas de som främmande 
hemma i gården, de bli uppassade och undfägnade med 
det bästa, som finns i huset. Det smör och den ost, som 
de ha med sig, är sommarens inkomst, som familjen till 
stor del skall leva på.

I de trakter av landskapet, där de ålderdomliga 
sederna bäst bibehållit sig, finns det ännu en och annan 
gammal gård, som har fähuset och vardagsstugan 
sammanbyggda, så att människorna bo alldeles ihop med 
kreaturen. Och som vintrarna äro så förskräckligt kalla, 
är det rätt vanligt, att det i ladugården finns en bred 
lave under taket, på vilken folket ligger om nätterna. 
Ty i ladugården är det lättare att hålla värmen än i 
stugan, som ofta är illa ombonad.

Sedan det blivit järnväg till Sveg, äro härjedalingarna 
inte längre så avstängda från andra människor och 
trakter. Och en stor rikedom har landskapet, som alltjämt 
lockar människor hit upp — det är de ofantliga 
timmerskogarna!

Numera arbetas det med stor fart i skogarna här 
uppe, och det är snart slut med det stilla livet i 
Härjedalens bygder. Många främmande komma in i landskapet 
för skogsarbetets skull, och de föra med sig nya vanor 
och nya tankar, som driva bort många av de gamla vackra 
plägsederna — kanske ej alltid till folkets lycka.




 
3. Skogsarbete och timmerflottning.

När vi talade om sågverken vid Ljusnans nedre lopp, fingo
vi inte veta, varifrån allt det timmer, som sågas där, 
ursprungligen har kommit. En del därav är väl hämtat från
övre Hälsinglands skogar, men de fiesta stockarna äro mera
långväga resande. Eftersom vi veta, att de ha följt med 
älvens vatten, behöva vi bara på kartan följa Ljusnan och
dess tillfloden för att se, att de äro komna från Härjedalen.
Och vi vilja nu bege oss dit upp för att få veta något om
stockarnas öden och äventyr, innan de fängslades i 
ringbommarna nere vid sågen.

En stor del av de vida och väldiga skogar, som finnas i 
Härjedalen, ägas av samma bolag, som rå om sågverken. På 
sommaren kommer en skogvaktare och mäter träden samt 
stämplar dem, som skola fällas nästa vinter. Vid mätningen
tar han reda på, hur stort omfång stammen har i jämnhöjd 
med hans bröst. Skogsägaren har lämnat uppgift på, hur 
grova de träden skola vara, som böra fällas, och de träd,
som äro under detta mått, få stå kvar.

På vintern sker fällningen av skogen. En mängd arbetare 
komma dit upp, både från de närmaste bygderna och från 
andra landskap, såsom Värmland och Småland. De bygga upp 
åt sig låga kojor av timmerstockar. Vanligen inredes vid 
ena gaveln stall åt hästarna. Mitt i stugan ligger eldstaden,
och över den är ett rökhål I taket. Längs efter väggarna 
gå mycket breda lavar, som arbetarna också ha till 
sovplatser. Där ligga de i rad bredvid varandra med huvudet
mot väggen och fötterna vända mot elden. Under vinternätterna
kan
Timmerkoja
det vara så kallt vid ytterväggen i övre ändan av bädden,
att kläderna frysa fast. Arbetarna laga själva sin mat. 
Deras förråd brukar mest bestå av kaffe, mjöl och amerikanskt
fläsk. Trångt och rökigt är det i timmerkojan, men det är
ändå alltid tryggt och gott att krypa in i den en smällkall
vinterkväll.

De stämplade träden fällas inte med yxa utan sågas av. 
Arbetaren gör först med yxan ett hak på ena sidan av 
stammen, sedan sågar han från den andra sidan. Trädet 
faller åt den sida, -där haket gjordes. Sedan kvistas 
träden och sågas av så, att stammens alla delar kunna bli
till nytta. Av ett stort träd får man vanligen två eller 
flera stockar och något avfall till kolning eller annan 
användning. Timret stämplas med ägarens timmermärke, som 
kan vara t. ex. en bokstav, en nyckel eller en lax. 
Stämplingen är nödvändig, därför att många skogsägares 
stockar blandas om varandra vid flottningen. På furutimmer
måste barken huggas bort. Detta är påbjudet i lag, därför
att denna bark anses skada fisket.

Många av de kringboende bönderna ha kommit till skogen 
med sina hästar och timmerkälkar. Dessa bestå av en kortare
framkälke, som hjälper till att styra, och en längre 
bakkälke, som egentligen bär upp lasset. Från det ställe 
i skogen, där fällningen pågår, gör man i ordning en väg,
som leder till närmaste vattendrag, en så kallad »basväg».
Man försöker lägga denna så, att den sakta sluttar mot 
den plats, där timret skall lastas av. Ibland häller man 
vatten över basvägen, så att den blir som en isgata att 
köra på. På ett lass kunna gå 15-20 stockar, de surras med
starka kedjor fast vid kälken, och så köres lasset fram 
till avstjälpningsplatsen vid vattendraget. Om det är 
mycket snö och gott

Fälld jättefura.
före, går forslingen lätt, men en snöfattig vinter räknas
som en riktig olycka för skogsarbetet.

Arbetet i skogen fortsättes hela vintern igenom. Om jularna
bruka arbetarna göra ett avbrott i enformigheten och gå 
ned till bygderna och roa sig. Eljest leva de utan allt 
umgänge med andra människor, slita ofta ont av den hårda 
kölden, men trivas ändå på det hela taget väl med det 
friska livet i skogen.

Avstjälpningsplatsen i skogen ligger emellertid långt 
bort, kanske tjogtals mil ifrån sågverket, där timret 
skall förvandlas till plankor och bräder. Hur skall det 
komma fram till kusten? Saken vore ju enklare, om det vore
så, att man endast fällde den skog, som ligger nära de 
stora älvarna. Då finge strömmen ta hand om stockarna och
med sin egen kraft föra dem till kustlandet. Men nu äro 
de skogar, som ligga så väl till, inte på långt när 
tillräckliga, man måste därför hämta timmer från mera 
avlägsna skogstrakter. Där finnes kanske varken någon älv
eller å, utan bara en liten bäck i närheten; men bäcken 
letar sig fram till ån, ån till älven, och på det sättet 
får man ändå en väg för timret. Vid vårtiden är därför 
varje den minsta rännil, som flyter genom skogstrakten, 
så dyrbar, som om var droppe vore av silver.

Men bäcken är inte alltid en bekväm väg för flottningen, 
den kan vara stenig eller gå i krokar. Då måste man »rensa
upp» den, som det heter, så att bottnen blir jämnare, och
ofta bygger man på svårare ställen en ränna av trä, genom
vilken stocken kan glida obehindrad fram. En timmerränna 
kan vara så smal, att endast en stock åt gången får rum, 
och då få arbetarna oupphörligt »mata, den med den ena 
stocken efter den andra.

I april och maj, när snön och isen inne i skogarna börja 
smälta, kommer den så kallade vårfloden. Då bli
alla bäckar, åar och floder överfyllda, och de stora 
älvarna få många gånger så mycket vatten, som de vanligen
ha.

Nu blir det bråttom I skogen! Arbetarna lägga bort sågen 
och yxan och ta i stället fram den långa »flotthaken». 
Det gäller att skynda sig att föra ned timret till älven,
medan vårvattnet varar, annars blir det liggande till 
nästa vår. Stockarna hoppa genom bäckarna eller rännorna,
komma fram till någon av Ljusnans blfloder och slutligen 
till Ljusnan själv, Under denna färd kunna de dock icke 
alldeles lämnas åt sig själva, flottarna måste följa med,
lossa, om någon stock fastnar, övervaka och hjälpa till 
oupphörligt.

När nu stockarna kommit ut i den stora älven, gå de framåt
av sig själva; men även här kunna de hitta på ofog, som 
att fastna vid stränderna eller under broar. Detta kan 
förorsaka stora olyckor: floden kan dämmas upp, så att 
det blir översvämningar, och är det vid en bro, kunna 
bropelarna pressas sönder. Då måste flottarna åter fram 
och ge sig ner i forsen. Overstänkta med vatten, hoppa de
från den ena stocken till den andra med otrolig vighet 
och röra sig på de trinda och hala stockarna lika säkert,
som om det vore på ett golv. Med flotthaken känna de sig 
försiktigt för på det fastnade timret och förstå snart, 
var själva hindret sitter. Här hugga de i och lossa den 
ena stocken efter den andra, under det de ge upp hojtande
rop för att hålla jämna tag. Till slut lossnar hela bråten
och ger sig iväg utför älven. Detta arbete, att lossa 
timmerbråtarna I forsarna, kan vara livsfarligt. Hur lätt
kan inte flottaren följa med en stock på dess färd utför 
forsen! Men flottningskarlarna äro också ovanligt raska 
män, och vanligtvis reda de sig. Det är ett ansträngande 
liv de föra: oupphörligt få de stå i det kalla vattnet, 
och om nätterna måste de ofta

Timmerbråte i en fors.
ligga ute. Då ta de ibland en båt och välva över sig, den
får föreställa stuga.

Vårfloden varar inte länge, och när vattnet sjunker igen,
är det alltid en mängd stockar, som blivit efter. Därför 
är det lyckligt, att det kommer en andra vårflod och sätter
fart i dem. Den kommer uppifrån fjällen och kallas också 
fjällfloden. Först i juni brukar snön ha smält däruppe, 
och då strömmar smältvattnet ned till floderna, så att 
deras vatten stiger på nytt.

Men ännu på eftersommaren, när den egentliga flottningstiden
är förbi, ser man ofta i de norrländska älvarna stockar, 
som fastnat på någon ö I en fors. De sitta där intrasslade
i varandra, stretande ut åt alla håll. Flottriingskarlarna
kunna ej hinna med att lossa alla bråtar, utan timret får
ofta vara kvar på sådana ställen, där det ej vållar fara.
Kanske komma stockarna loss i augusti, när flottarna göra
en sista rensning, eljest få de stanna till nästa vårflod,
som nog i sin brusande kraft tar dem med sig.

Våra stockar äro ännu inte framme. Plötsligt blir älvens 
vatten lugnt och breder ut sig till en sjö. Då stanna 
stockarna på sin färd utför, eftersom här inte finnes 
någon ström, som driver dem framåt. Men de få icke driva 
omkring lösa i sjön, ty då skulle de kunna göra skada på 
stränderna eller vara till hinder för fisket. Därför bli 
de samlade i en fastgjord bom. I en sådan born kan det 
vara 20-30,000 stockar. De få dock inte ligga länge stilla,
framåt måste de. En liten ångbåt kommer och tar på släp 
en del av stockarna, som inneslutits uti en mindre bom. 
Så föras de över sjön till dess nedre ända, där åter en 
fors tar vid. Då öppnas bommen, stockarna bli fria, och 
den glada dansen börjar igen. På detta sätt går det över 
sjöar och utför forsar, tills den vittberesta stocken 
slutligen närmar sig älvens mynning.

Men vid samma älv ligga många sågverk, och nu 
gäller det att skilja på timret, så att vart verk får 
sitt. Detta sker i en stor bom, som kallas sorteringsbom. 
De stockar, som komma från Ljusnans område, ha 
sin sorteringsbom i sjön Marman. Ute i vattnet ligger 
ett litet flytande hus, och där står en man, som synar 
var stock för att se, vilket märke den bär. Det är lustigt 
att höra, hur han ropar upp de olika sågverken: »Ljusne, 
Ala, Marma, Askesta, Bergvik, dessa namn komma om 
och om igen, och de ropas så fort, att vi knappast 
förstå, hur arbetarna hinna att kasta stockarna var och 
en i den bom, dit den hör. Slutligen bogseras bommarna 
fram till timmerlänsorna vid sågverken.

Hela den väg, som stockarna ha att tillrygglägga 
från skogen till sågverket, har med mycket arbete måst 
ställas i ordning, för att flottningen skall kunna ske 
obehindrat. Man har också fått göra mycket för att 
skydda älvarnas stränder, så att timret inte där vållar 
översvämning eller ras. En sådan farled för timret kallas 
flottled. Det har kostat många, många millioner kronor 
att inrätta flottleder i Norrlands vattendrag. Men detta 
forslingssätt är ändå det bekvämaste och billigaste man 
kan använda, och Norrlands älvar äro av naturen ovanligt 
lämpliga för flottning.

Vi ha hört, hur mycket flottningen underhjälpes 
genom vårfloden och fjällfloden; men om älvarna flöte 
fram i flacka dalar med låga stränder, skulle högvattnet 
om våren ställa till översvämningar, och timret skulle 
kastas långt upp på land. De stora älvarna översvämma 
dock mycket sällan, ty deras dalar äro så djupa och 
ha branta stränder. De norrländska älvdalarna äro 
oerhört gamla, de ha funnits långt före istiden, redan på 
den tiden, när det ännu inte fanns till ett däggdjur på 
jorden. I millioner år har vattnet runnit fram i samma 
fåror och grävt ned dessa allt djupare. Flodbäddarna slutta 
också någorlunda jämnt ända från källorna till mynningen. 
Norrlandsälvarna äro varken lata och tröga, som floderna 
på slättlandet bruka vara, inte heller äro de vilda och 
oregerliga bergsströmmar som de flesta av Norges floder, 
utan de ha på det hela alldeles lagom fall och ström, 
för att flottningen skall gå bra. Dessutom är det en 
fördel, att det finns skärgård och goda hamnar vid deras 
mynningar, så att timret kan föras direkt med fartyg 
till främmande land.

Det finns inte något annat land i världen, där naturen 
ger människan så mycket hjälp i hennes arbete för att 
dra nytta av skogen.

*



NORRLANDS SKOGAR.

Största delen av Norrland är skogbeväxt. Det är 
nämligen en försvinnande liten del av landet, som är uppodlad, 
och där finns heller inte mycket jord, som passar för odling. 
Däremot finnas stora vidder, betäckta av stenar och grovt 
grus. Det är moränmarker, ty detta land är sådant, som 
isen lämnat det efter sig. Men denna mark, som det är 
svårt eller omöjligt att odla upp, täckes av stora och präktiga 
barrskogar, som utgöra det norra Sveriges rikedom.

Det finns många olika slag av barrskog. På sandåsar 
och på soliga sluttningar med torr, stenig mark 
växa ofta skogar av bara tall. Tallarna stå här höga 
och ståtliga, de brunröda stammarna äro raka som 
pelare, de nedre grenarna ha fallit av, och vi få riktigt 
koxa i höjden för att med ögonen kunna följa de 
långsträckta, mörka kronorna ända upp till toppen. Träden 
stå rätt glest, så att sol faller in, på marken växa 
inga buskar, där är så lätt att gå, och det knastrar så 
trevligt under fötterna, när vi trampa på den gråa mattan. 
Den består mest av renlav, som här och där är 
uppblandad med ljung, lingon, mjölon och kråkris; om det 
finns blåbärsris, är detta lågt och inte vidare frodigt. 
För att plocka bär går man inte till dessa tallskogar, 
men den, som här kan göra sig ett kalas, är renen, som 
har de gråa lavarna till sin älsk1ingsföda. Det är 
inte gott om vackra gräs och blommor i sådan skog, ty 
därtill är marken alltför torr.

En tallskog av detta slag kallas tallhed eller tallmo. 
Det är kanske den vackraste av all barrskog. Men den 

Timmerskog.


är inte bara ståtlig och vacker, glad och luftig att se 
på utan på samma gång mycket nyttig och värdefull, ty 
de tallar, som växa här, giva det bästa tallvirke i världen. 
Träden växa mycket långsamt. Detta beror på alla de 
kalla vindarna, som komma från fjällen, och på den torra, 
magra jordmånen, som ger en mycket sparsam näring; 
dessutom äro vintrarna i Norrland så långa, att träden 
få mycket litet solljus och värme -- de leva på många sätt 
i torftiga förhållanden. Men eget nog ökas därigenom 
bara deras värde som timmerträd. Ty den långsamma 
tillväxten gör, att veden blir särdeles fast. När träden 
växa i stora skogar, få de också sällan utrymme nog för 
sina nedre grenar, utan dessa vissna och falla av sig 
själva bort. Därigenom blir virket »kvistrent», som det 
heter, och även detta höjer dess värde.

På andra platser åter, särskilt sådana som ligga mot 
norr och äro något fuktiga, ser man skogar, som bestå 
helt och hållet av gran. Där inne är mycket mörkare 
än på tallheden, ty granens grenar breda ut sig åt sidorna 
och ge djup skugga. Marken är betäckt av mossor eller 
av frodigt bärris. I gläntor, där solljuset kan strömma 
in och nå marken, mogna blåbär i mängd, där är den 
riktiga »blåbärsskogen». Under de skuggande grenarna 
sticker linnéan upp sina skära blomklockor, många andra 
av våra täcka skogsblommor trivas här, och harsyrans 
fina, ljusgröna blad kläda hela tuvor. Också stenarna 
överdragas med ett mjukt grönt eller brunt täcke av 
mossa, och på sensommaren blir marken översållad av 
många sorters svampar. På det hela är granskogen mycket 
fuktigare än tallheden.

Utom dessa båda slag av skogar finns det andra, där 
tallen och granen växa om varandra, de kallas barrblandskogar. 
Ofta uppkomma de så, att marken i en tallskog 
med tiden blir fuktigare, och i stället för lavar, kråkris 
och ljung vandra mossor och blåbärsris in. Med 
vinden komma granfrön flygande från en närbelägen skog. 
Är nu marken, där de falla ned, det allra minsta fuktig, 
passar den bra till jordmån för granfröna, och de 
kunna gro och utveckla sig. Snart står en underskog 
av små granar under de gamla tallarna.

När tallen och granen växa tillsammans, har man 
märkt, att det snart blir granen, som trivs bäst, och att 
de spirande plantorna oftast äro granar. Det beror därpå, 
att granplantorna kunna trivas i skugga, då tallen 
däremot behöver mycket ljus. Det är, som om det fördes 
en ständig, tyst kamp emellan de båda trädslagen, och 
i den kampen har granen i allmänhet överhand. När 
man går i en granskog, finner man många gånger där 
en och annan jättehög, ensam fura. Den är kanske så 
gammal, att den växte där, redan när Karl XII var kung 
i Sverige. Nu står den alldeles övergiven av sina likar, 
den sista återstoden av en ståtlig tallskog, som en gång 
i forna tider växte här. Men sedan granarna trängt in, 
måste tallarna så småningom vika.

Hur är det då möjligt, att det ännu finns gott 
om tallskog i Norrland? -- Så underligt det låter, är 
det de många skogseldarna, som hjälpt tallen att hålla 
sig kvar.

Det är klart, att elden under sommaren lätt kan 
komma lös i en skog, där det ligger en mängd torra kvistar. 
Ofta händer, att en vallgosse gör upp eld och sedan 
går ifrån den utan att se till, att den är riktigt släckt. 
Om det då är en varm solig dag och på samma gång 
blåsigt, fatta några av de torraste gamla träden lätt eld, 
denna sprider sig hastigt, »skogen brinner», och den kan 
fortsätta att brinna i dagar och veckor. Sådana trakter, 
där elden har farit fram, se mycket dystra ut med de 
svedda, svartbrända stubbarna. Ibland kan det hända, 
att elden varit så genomgripande, att själva myllan blivit 
bortbränd, och då kan man inte på långliga tider 
få någon skogsväxt igen. Men där någon mylla är 
kvarlämnad, uppväxer så småningom en ny skog. De 
träd, som komma först, äro vanligen björkar, men är 
marken torr, blir det därnäst tallen, som infinner sig på 
brandstället, ty den kan reda sig med sämre jordmån och 
mindre mylla än granen -- den är en god nybyggare.

Vi förstå nu, hur skogseldarna kunna komma tallen 
till hjälp och ofta åstadkomma, att en granskog eller 
barrblandskog åter förvandlas till tallskog. Dessutom 
göra skogsägarna mycket för att bistå tallen, som lämnar 
ett värderikare virke än granen: de gallra och göra 
uthuggningar i skogen, så att marken blir torrare och 
tallen finner mer trevnad.

Man har på många ställen märkt, att om skogen får 
sköta  sig själv, blir marken efter hand allt fuktigare, 
blåbärsris och mossor föröka sig, och samtidigt börja träden 
trivas mindre väl. Riktigt sjuk blir skogen, om vitmossan 
börjar sprida sig i den. Trädplantorna kunna då inte 
utveckla sig, ty deras rötter ha svårt att tränga igenom 
den djupa bädden av mossa och få fäste i marken. 
Vitmossan kväver småningom de flesta av de andra 
växterna, den lägger sig över trädens rötter och hindrar 
dem att få luft. Träden se allt mer och mer förtvinande 
ut: skogen är »försumpad» och på väg att övergå 
till en myr. Denna övergång sker hastigare med skogar, 
som växa på jämn mark, där vattnet inte har 
avlopp.

Det finns i norra Sverige stora vidder av sådan försumpad
skog. Den, som reser genom Norrland och har hört 
talas om de stora, präktiga skogarna här uppe, blir ofta 
både förvånad och besviken, ty på många ställen får 
man se skog, som har ett förskräckligt bedrövligt 
utseende. 

Försumpad skog.

Tallarna äro smala som pinnar med bara ett 
par grenar högst upp, granarna ha inte alls den vackra 
gröna färgen, som vi annars bruka beundra hos dem, 
utan de se svartaktiga ut och äro överväxta med 
skägglavar, som i långa, fula fransar hänga ned från 
grenarna. Det är inte alls sagt, att dessa spensliga 
träd äro unga. Om man fäller dem och undersöker 
deras årsringar, får man se, att många äro riktiga 
åldringar, kanske flera hundra år gamla. Ofta finner 
man under vitmossetäcket gamla, till hälften förmultnade 
trädstammar, som ha varit riktiga jättar. Därav 
kan man ju förstå, att en kraftig, högstammig skog har 
växt här i forna tider.

Dessa försumpade skogar kunna ibland hjälpas upp 
genom dikning. Sedan marken blivit torrare, bruka 
träden genast få mera livskraft, vilket visar sig därav, 
att deras årsringar bli tjockare.

Liksom skogar kunna hålla på att övergå till myrar, 
så finns det också myrar, som hålla på att torka igen 
och bli skogar. Dessa båda slag av marker äro mycket 
lika varandra, och de träd, som först växa på tuvorna 
i myren, se även mycket bedrövliga ut.

På senare tider har man börjat få klart för sig, att 
människans arbete med skogen inte bara får bestå i att 
fälla den. Den, som äger skog, måste sköta den, som 
man sköter sin åker och sin trädgård. Han måste förstå, 
när skogen vantrivs och varför den gör det, och framför 
allt måste han ha så mycket hjärta för den, att han 
inte alldeles ödelägger den. Förr hände det ofta, att 
hela skogsmarker höggos alldeles kala, därför att deras 
ägare i en hast ville förtjäna pengar. Genom oförstånd 
och försummelse av skogsägarna foro skogarna också illa. 
Det är inte heller alltid lätt för en skogsägare att 
förstå, hur han på bästa sätt skall sköta sin skog. Men 
för några år sedan blev det lag, att i de flesta län skall 
finnas en skogsvårdsstyrelse, som skall ha uppsikt över 
skogarna i länet och ge råd om, hur de skola skötas. En 
jordägare får därför inte numera skövla eller vanvårda 
sin skogsmark hur mycket som helst.

I vårt land kommer alltid att finnas ofantligt 
stora områden, som äro alldeles för magra och steniga, 
för att åkerbruk där skulle löna sig. Så länge dessa 
trakter bära skog, skänka de dock både glädje och 
inkomst, men om skogen försvinner där, då återstår 
ingenting annat än en tröstlös ödemark. Och då skulle 
Sverige bli, vad det nu inte är: ett verkligen fattigt land.

*

Norrlands skogar ha en ofantligt stor betydelse för 
hela vårt land, ty från dem kommer största delen av det 
virke, som utföres till främmande länder. Och trävaror 
är vår förnämsta utförselvara. Sverige får in mer pengar 
för dem än för alla våra andra exportvaror tillsammantagna. 
Det beror därpå, att flera av Europas rikaste 
länder, t. ex. England och Frankrike, äro fattiga på skog; 
och dock behöva de mycket virke: till inredning av hus, 
till skeppsbyggnad, till anläggning av järnvägar, för 
industrin och många andra ändamål. Det svenska furutimret 
är särskilt eftersökt för sin utmärkt goda beskaffenhet.

Redan i flera hundra år har man skeppat ut trävaror 
från Sverige, men det är egentligen på de sista 50 åren, 
som denna utförsel har tagit riktig fart. Det var några 
köpmän från Göteborg, som först togo sig för att köpa 
upp skogar och bygga stora sågverk, där man kunde 
såga timret fortare och billigare än vid de småsågar, som 
förut funnos här och där vid vattendragen. De började 
med Värmlands och Dalslands skogar, emedan dessa lågo 
närmast Göteborg, som har så livlig sjöfart på England. 
Det gick allt bättre och bättre med trähandeln, och 
snart kommo köpmännen att tänka på de stora skogarna 
uppe i Norrland. Nu byggdes den ena sågen efter den 
andra där uppe, vanligen ett gott stycke från kusten vid 
älvarnas vattenfall, ty sågarna drevos av vattenkraft. 
Men snart fann man, att ångan var en ännu bättre 
drivkraft, och sedan dess började man bygga sågarna nära 
havet, vilket var bekvämare för utskeppningen. År för 
år ökades tillverkningen av bräder och plankor, och alltmer 
köpte engelsmännen och andra utlänningar. I Norrland 
blev man allt ivrigare att avverka skog och anlägga 
sågar, och denna tid misshushållades det mycket med 
de norrländska skogarna; man trodde, att de voro så 
gott som outtömliga. Inte heller var det dyrt att köpa 
skog på den tiden, ty bönderna visste inte, hur stort värde 
deras skogar hade, och de voro mycket glada att oväntat 
få in en summa i reda penningar. Det dröjde emellertid inte 
länge, förrän skogarna närmast de större älvarna 
började bli uthuggna. Då måste man hålla sig till mera 
avlägsna skogsmarker, men på samma gång måste man 
lära sig att spara mera med virket och tänka ut sätt 
att använda också avfallet, som man fick i sågverken. 
En stor vinst var det, när man fann på att tillverka 
pappersmassa av gran och sämre virke.

Sågverksindustrien har alltjämt gått med stora steg 
framåt. Hur mycket trävaruutförseln har ökats, förstå 
vi bäst genom några siffror: i början av 1800-talet 
utförde Sverige årligen trävaror för ett värde av 3--5 
millioner kronor, nu kan den årliga utförseln gå upp till 
250 millioner. Och av denna summa komma omkring 
130 millioner från Norrland. Man har räknat ut, att 
från Sverige utföras årligen mer än 30 millioner timmerstockar 
och att om alla dessa stockar lades i rad, den 
ena intill den andra, omkring jordklotet, skulle de räcka 
till ungefär fyra varv.

När konung Oskar II firade sitt 25-års jubileum, 
gjordes en beräkning, att under dessa 25 år hade 2,000 
millioner kronor hämtats från Norrlands skogar. Det är 
svårt att tänka sig, hur Sverige under denna tid skulle 
kunnat undvara en så betydande inkomst, som på många 
sätt kommit hela riket till godo. En mängd vackra och 
dyrbara hus, som äro en prydnad för Stockholm och 
Göteborg, äro byggda för norrländska penningar. Många 
konstnärer och lärda ha av dem fått hjälp till sina företag, 
och många tusental av svenska arbetare både från 
Norrland och andra delar av Sverige ha genom dem fått 
sin bärgning. Om den norrländska trävaruindustrien inte 
hade funnits, skulle troligen en stor skara av dessa 
arbetare ha utvandrat till Amerika.

Men skogsbrukets uppblomstring har inte varit bara 
till gagn, den har också gjort skada.

För att komma åt skogen ha sågverksbolagen ofta 
köpt hela hemman, ja, hela byar av bönderna, och i 
somliga trakter har det gått så långt, att bolagen rå om 
den mesta jorden. Detta är ett sorgligt förhållande, ty 
för bolagen är jordbruket naturligtvis en bisak, de tänka 
först och främst på skogen och den inkomst denna kan 
skänka. De bönder, som sålt sina gårdar, stanna ibland 
kvar och bruka jorden åt bolaget, men en stor del av 
dem slå sig på annat arbete och överge alldeles 
åkerbruket. Somliga tro sig vara rika och börja slösa med 
de lätt förvärvade penningarna. Det säges därför också, 
att det inte är någon välsignelse med »skogspengar»: de 
gå ut lika fort, som de kommit in.

Illa vore det, om Norrland skulle förlora sin 
befolkning av fria, självständiga bönder -- det har alltid 
varit Sveriges lycka, att vi haft en talrik bondeklass, 
som själv har ägt sin jord. På sista tiden ha dock 
regeringen och riksdagen genom särskilda lagar sökt 
bevara böndernas äganderätt till jorden.

*



INDALSÄLVENS DAL.



1. Uppför Indalsälven.

Medelpad är näst Gästrikland det minsta av 
Norrlands landskap men äger inom sitt område mynningarna 
av två av de stora älvarna, nämligen Ljungan och 
Indalsälven. Vi förstå av det föregående, att detta skall 
vara till stor fördel för sågverksrörelsen. Medelpads 
kuststräcka äger också flera sågar an någon annan del 
av Norrland. I skärgården ungefär mitt emellan 
flodmynningarna ligger Sundsvall, som näst Gävle är 
Norrlands största stad och som av alla svenska städer har den 
största utförseln av trävaror.

Trävarorna ifrån Sundsvall gå till många land i 
Europa, och en stor del »sparrar», en sorts mindre bjälkar, 
föras så långt bort som till Egypten, där de användas 
till tak på det arabiska lantfolkets hyddor. Sundsvall 
måste däremot införa en mängd matvaror, ty åkerbruket 
i landskapet räcker på långt när inte till att föda den 
täta befolkningen. Ganska mycket livsmedel komma från 
södra Sverige, men en stor mängd levande kreatur, kött, 
smör och mjöl införes ifrån Finland, och fläsk kommer i 
stora partier ifrån Amerika. Det är en vara, som har 
mycket stor åtgång i Norrland, ty amerikanskt fläsk hör 
till arbetarbefolkningens stående kost.

Sundsvall är en i alla avseenden ovanligt vacker stad. 
Den är omgiven av branta, skogiga höjder, som bilda 
en ståtlig bakgrund till dess breda gator och palatslika 
hus. En resande, som endast ser den delen av Sundsvall, 

Svartviks sågverk och pappersmassefabrik nära Sundsvall.

som ligger omkring Stortorget och Esplanaden, skulle 
kunna tro sig vara i Stockholm, ty sådana stora öppna 
platser och så dyrbara hus bruka inte finnas i landsortsstäderna. 
Det är först på senare tiden Sundsvall blivit 
en rik stad, det har berott på sågverksindustrien och all 
den handel, som uppkommit därav. Så välbyggt som 
Sundsvall nu är, blev det först efter den stora eldsvådan 
år 1888. Det var en varm sommardag, som elden kom 
lös, och på några timmar förstördes så gott som hela staden. 
En stor del av stadsborna måste en tid bo i tält, 
och åt de fattiga, som blivit husvilla och förlorat allt 
vad de ägde, insamlades penningar från hela Sverige. 
Sällan hade man i vårt land hört talas om en så stor 
eldsvåda, och aldrig hade man varit med om, att en stad 
så snart åter blivit uppbyggd.

Från Sundsvall kan man göra en ångbåtsfärd ett 
gott stycke uppför Indalsälven. Denna älv är i sitt 
nedre lopp inte så oregelbunden som Ljusnan med alla 
dess småsjöar och forsar, men den är ganska strid den 
också och har förr ansetts osegelbar. Numera har man 
lärt sig att bygga en sorts ångbåtar, som kunna arbeta 
sig genom forsarna. Först fara vi genom Alnösundet, 
som skiljer fasta landet och Alnön. Vilken mängd av 
sågverk med bryggor och bolmande skorstenar, med 
rykande milor och brädgårdar! Det finns nog inte något 
annat ställe på hela jorden, där så många sågverk äro 
samlade på en fläck. På en sträcka av ett par mil ligga 
inte mindre än 46. Trakten kring Sundsvall är också 
det tätast befolkade området i hela Sverige. Även på 
vattnet är det livligt, en mängd små ångbåtar ila fram 
och tillbaka mellan staden och sågverken. Vi ge akt på 
att de ha egendomliga skorstenar, som upptill äro försedda 
med en huv. Den skall hindra gnistor att spridas med 

Indalsälven vid Liden.

röken. Dessa ångare elda nämligen sina maskiner med 
avfall från sågverken. Härav uppstår mer gnistor, än 
då det eldas med kol, och man måste vara särskilt 
försiktig med elden i denna trakt för brädgårdarnas skull.

Vid Indalsälvens mynning fara vi förbi den stora 
sorteringsbommen, som hör till denna älvs flottled. Strax 
ovanför mynningen bildar älven en fors, Bergeforsen, som 
är så stark, att ingen båt kan ta sig igenom den. Därför 
måste vi lämna vår ångbåt och gå till fots förbi fallet 
och sedan stiga på en annan båt. Denna ser inte ut 
som vanliga ångbåtar, den är plattare, och i aktern sitter 
ett stort hjul. Det knakar och brakar i den, när den 
strävar sig fram i forsarna, och vattnet brusar och 
fräser omkring fören. Om vårarna, när älven är vattenrik, 
kan det hända, att den lilla båten får stå och stampa 
flera minuter utan att komma ur fläcken.

Men man har mycket att se på under färden på 
älven. Dalen blir trängre, stränderna äro ofta branta 
och för det mesta klädda med lummig lövskog. Tittar 
man uppåt, ser man, att ovanför den skogklädda 
strandsluttningen ligger en terrass, och där uppe framskymta 
gårdar och gröna fält. Men det är inte mycket vi 
kunna se, vi endast gissa oss till, att den egentliga 
bygden ligger där uppe ovanför branten. Terrasserna 
äro så underligt jämna och raka, liksom skurna med 
en kniv; de bestå av fin sand, som älven fört med sig för 
långliga tider sedan. Älvstränder med sådana sandterrasser 
kallas nipstränder. Vi, som färdas här nere på 
älven, äro långa stunder liksom instängda mellan de 
ljusgröna terrasserna, men så öppnar sig plötsligt en utsikt, 
och bakom strandbranterna upptäcka vi riktiga berg, 
klädda med mörka barrskogar.


Älven vrider och svänger sig, ibland ser det ut, som 
om den skulle ta slut och ångbåten inte kunna komma 
längre; men just när vi vänta att stöta mot land, ha vi 
åter den blänkande älven framför oss -- den har bara 
gjort en mycket tvär krök.

Det är gott om små öar i älven. Somliga av dem 
äro ingenting annat än nakna sandbankar, andra äro 
beväxta med ett par träd och buskar. På dessa öar 
ligga ofta en hop stockar, som fastnat under vårflottningen. 
En gång hade en timmerbråte, som bestod av 
många tusental stockar, samlat sig på en sådan liten ö, och 
stockarna hade så trasslat in sig med varandra, att 
flottningskarlarna omöjligt kunde röra dem ur fläcken. Till sist 
måste man använda dynamit för att spränga dem isär.

För övrigt är älven full av flytande timmer: än komma 
tunna, spinkiga stammar, som inte kunna duga till annat 
än gruvstöttor, än kommer en riktig jättestock. »Lösdrivare» 
kallar folket sådana där enstaka stockar, och de ha också 
något ostyrigt och självsvåldigt över sig. Bäst som det är, 
känna vi en hård stöt, det är en sådan där lösdrivare, 
som har törnat mot ångbåten. Kaptenen får vara mycket 
uppmärksam på det flytande timret, annars kunde det 
gå illa.

Men nu få vi se på något märkvärdigare, ty här 
möta vi en timmerflotte. Den är sammanfogad av flera 
varv stockar, som lagts på varandra, det ena på längden 
och det andra på tvären, så att de bilda ett slags 
farkost. Den styres av två män, som stå en för-ut, en 
akter-ut, var och en försedd med en jättestor åra, som 
vilar i en likaledes jättestor årtull. På flotten brinner 
en liten eld, som flottkarlarna ha gjort upp för att koka 
sitt kaffe och torka sina kläder efter regnet. Detta sätt 
att forsla timret användes bara på nedre delen av älven 

Glimårännan.


där det inte finns några riktiga vattenfall. Men forsar 
måste flotten ofta taga sig igenom, och i en starkare fors
händer det, att vattnet alldeles spolar över den. Då är 
det ej lätt att hålla säker kurs, och flottkarlarna måste
vara skickliga och vaksamma.

På många olika sätt matas Indalsälven med timmer. Här och
där se vi mitt uppe i den skogiga strandsluttningen en 
alldeles bar fåra, liknande en brant väg, som leder rakt 
ner till älven. Det är en så kallad slàpränna. Utfor denna
kastar man om vårarna hela massor av timmer, och då blir 
det ett muntert plaskande där nedanför i älven. Dessutom 
ser man oupphörligt rännor av trä: både våtrännor, där 
stockar drivas fram av vatten, som man lett dit från en 
närliggande bäck, och torrännor, som äro så branta, att 
stockarna utan vatten kunna glida ner genom dem.

När vi komma till ett ställe, som heter Glimån, få vi se,
hur stockarna kunna föra upp ett riktigt skådespel. Där 
kommer uppe ifrån en stor höjd en träränna, som buktar 
likt en flod; den är 800 meter lång. Det timret, som kastas
ner här, kommer på järnväg från en sjö ett stycke ifrån 
älven. Innan stockarna släppas ner, blåser man med valthorn
där uppe och hissar en semafor. Detta är varningssignaler,
ty det skulle vara farligt för människor att sitta i en 
båt alldeles nedanför. Så komma några väldiga stockar 
nedtumlande och störta med en förfärlig fart liksom på 
huvudet ner i älven. Vattnet slår upp i höga pelare av 
skum, fradgar och fräser.

Strax ovanför Glimån få vi byta ångbåt igen och stiga på 
en, som är byggd för ännu grundare vatten men som ändå 
kan gå genom forsar. Dalen blir allt trängre men vildare 
och vackrare. Uppifrån höjderna komma bäckar och bilda 
vitlöddriga forsar. Vid det vackra Sillre
finns en sådan yster fors, och där ligger en gammal 
övergiven vattensåg. Den tar sig så bra ut i landskapet och 
inger oss på samma gång vördnad som ett minne av 
svunna tider, då människorna måste arbeta med så mycket 
större tålamod än nu.

Älvens vatten är nu mycket oroligt, den ena forsen 
kommer efter den andra, och vi måste beundra den lilla 
ångaren, som kan ta sig fram, fast den darrar och skakar 
i alla fogar.

Där se vi i skogen en alldeles rak uthuggning, och 
på andra stranden av älven går en likadan ljus strimma: 
detta är gränsen mellan Medelpad och Jämtland. Det 
är eget att tänka, att här varit riksgräns i forna tider, 
då Jämtland hörde till Norge. Ett litet stycke in i 
Jämtland fortsätta vi färden, men vid Utanede stannar 
båten -- det är omöjligt att fara längre på den strida 
älven.

Nu stiga vi i land och börja vandra. Vi gå uppför 
en brant väg, som för till bygden där ovanför. När man 
kommer dit upp, blir man alldeles förvånad över hur litet 
man kunde se ifrån älven. Här har man ju ett vidsträckt 
landskap med gårdar, åkrar och ängar och så längre bort 
höjder, som vi nästan skulle vilja kalla fjäll. Men var är 
älven? -- här åter tycks den vara alldeles försvunnen. 
Gå vi ännu högre upp på någon kulle, kunna vi skymta 
den, flytande långt under oss liksom i en djup spricka. 
Det är, som om det övre landskapet och älven lekte 
kurragömma med varandra. Litet emellanåt höra vi det glada 
bruset av en forsande bäck, som är på väg ned till den 
stora älven. Dessa bäckar skära sönder sandterrasserna, 
så att det bildas små lustiga, fristående sandkullar, som 
se ut som upp och nedvända strutar. En sådan kulle 
kallas för nipa.


Nog var det vackert där nere på floden, men här uppe 
är luften friskare och utsikten friare, björkarnas blad 
glänsa i solen, klövern doftar, säden står tät och kraftig 
på åkrarna -- det är en ljus och vänlig trakt, där man 
gärna skulle vilja stanna.

Ett par mil längre upp vid älven ligger Ragunda-bygden. 
Här få vi ännu mera njuta av allt det vackra, 
som Indalsälvens dal har att bjuda på. De skogklädda 
bergen se ännu ståtligare ut, på terrasserna ligga en 
sådan mängd av präktiga gårdar, där nere bilda niporna 
med sina lövskogslundar en liten värld för sig, och älven 
träffa vi här i dess ostyriga ungdom: den gör just ett 
stort hopp utför en brant och bildar den vackra och 
väldiga Hammarsforsen. Ragunda by är en viktig handelsplats 
med många invånare, och ute på nipterrassen ligger 
en stor, vit kyrka, som tar sig så bra ut mot de 
skogiga bergen. Men ett stycke ifrån den ligger en 
annan, helt liten kyrka med bara två fönster, det är »gamla 
kyrkan», som uppfördes redan under medeltiden och som 
för länge sedan blev för trång att kunna användas. Det 
är ganska vanligt i Norrland att se en ny, större kyrka 
bredvid en liten, ålderdomlig, som får stå kvar för 
minnets skull.

Bygden i Ragunda ligger på en vågig högslätt; men 
på ett ställe se vi en alldeles flat slätt med yppiga ängar; 
den kallas »Ragunda bottnar». Där var för något mer än 
100 år sedan en två mil lång sjö, Ragundasjön, som var 
bildad av Indalsälven. Från sjön störtade sig älven utför 
och bildade ett högt vattenfall, som kallades Storforsen. 
Detta fall voro Ragundaborna mycket förargade på: det 
var nästan omöjligt att flotta timmer där, ty de grövsta 
stockar brötos av som pinnar, och så hindrade fallet laxen 
att komma uppför älven. Därför hade traktens 
befolkning länge haft planer på att leda älven förbi fallet ned 
igenom en liten däld, där den skulle kunna få ett lugnare 
lopp. Detta tycktes vara ganska lätt att göra, ty det var 
bara en sandås, som skilde Ragundasjön från denna däld. 
En man, som kallades »Vild-Hussen», därför att han hade 
så många vilda påfund, satte sig slutligen i spetsen för 
företaget att gräva igenom sandbanken. Han hade 
troligen tänkt att leda bort bara en del av Storforsens 
vatten och så åstadkomma en ränna, där laxen kunde 
gå upp och där man kunde flotta timret. Men i stället 
hände något förfärligt, som ingen hade väntat. Det 
var i början av juni, vårfloden kom, och vattnet steg 
oerhört. Älven störtade sig in i rännan -- och sjön blev 
alldeles tömd på 4 timmar. Samtidigt blev det en stor 
översvämning: kvarnar, kreatur, träd och broar rycktes 
med av vattnet, stora jordstycken skuros bort och följde 
med älven i den vilda farten. Lyckligtvis omkommo 
dock inga människor. Några fiskare, som sutto i sina 
båtar ute på sjön, befunno sig helt plötsligt på det torra, 
och fiskarna hoppade och sprattlade omkring dem i gyttjan. 
Storforsen och Indalsälvens bädd ett stycke nedanför 
blevo då också torrlagda, och där fallet var, är nu 
en brant, gapande ravin med en mängd stenar och block. 
Den, som kommer till Ragunda, glömmer inte att se 
»Döda fallet» och de många märkvärdiga »jättegrytorna», 
som här äro utsvarvade i klipporna.

En jättegryta bildas på det sättet, att strömmen 
virvlar omkring med en mindre sten, så att den 
oupphörligt i samma bana gnides emot en klipphäll. När 
stenen tillsammans med sand och grus i långa tider 
hållit på att ideligen snurra runt och fila på klippan, 
blir det så småningom i denna en fördjupning, som liknar 
en skål eller en gryta. Ibland kan stenen ha svarvat 
ut ett riktigt hål tvärs igenom ett block, så att det ser 
ut, som om det vore genomskjutet av en kanonkula.

Från Ragunda kunna vi göra en liten utflykt till 
Håsjö kyrka och dess gamla klockstapel, som ser mycket 
ståtlig ut med sina fjälliga väggar och tjocka bjälkar. 
Den är byggd av en bonde, och man har ansett den så 
märkvärdig, att en alldeles likadan blivit uppsatt på 
Skansen i Stockholm.

Nu fortsätta vi norr ut på landsväg längs älven 
och komma snart till sjön Gesunden. Vid utloppet 
därifrån bildar Indalsälven flera fall. Dessa voro förr 
mycket vilda och vackra, men de hindrade timret att 
komma ned, och nu ha de för flottningens skull blivit 
upprensade, så att de äro mycket beskedligare, inte 
så vackra som förut men mera nyttiga. Ovanför 
Gesunden komma vi till stora, djupa skogar, som höra 
till de bästa timmerskogarna i Jämtland. Här ligga 
vid älven välmående byar med bondgårdar, som se ut 
alldeles som herrgårdar, och här finnas bönder, som 
ha hundratusentals kronor på banken men ändå gå 
själva vid plogen. Det är till största delen skogen, som 
givit all denna rikedom.

Om vi följa alven ett stycke vidare upp genom 
skogarna, komma vi till Storsjön.



2. Storsjöbygden.

Storsjön är en av Sveriges allra vackraste sjöar. 
Tänka vi på alla fall och forsar, som vi ha sett Indalsälven 
göra under färden mellan älvens mynning och Storsjön, 
så kunna vi förstå, att denna måste ligga mycket högre 
än Bottniska viken. Det gör den också, dess yta ligger 
300 meter högre än havet. När man kommer fram till sjön, 
öppnar skogen sig och lämnar rum för en stor, rik bygd. 
Den ena kyrkan efter den andra visar sig på stränderna 
och på öar. Längst bort resa sig höga fjäll med snö på 
topparna, de bilda som en hedersvakt kring åkrar, 
ängar och byar.

Kring ingen annan av Norrlands sjöar finnes så 
mycket uppodlat land som här. Också är jordmånen 
mycket god, och det beror på att marken består av 
kalkstenar och skiffrar från silurtiden, liknande dem, som 
vi förut träffat på Gottland och Öland. Här och där 
är kalkstenen så åtkomlig, att man kan bryta den.

Men Jämtland ligger ju längre i norr än Härjedalen 
och även högt över havet; man kunde därför tro, att 
säden skulle frysa bort här också. Det gör den dock 
mera sällan, och det beror på att Jämtland ligger både 
närmare Atlantiska havet och mera öppet för vindarna 
därifrån. I gränsbergen mot Norge finnas nämligen på flera 
ställen sänkor och pass, där de milda, fuktiga havsvindarna 
kunna slippa fram. Därav mildras klimatet. Dessutom 
är Storsjön i detta fall till nytta, ty ett så stort 
och djupt vatten håller kvar mycket av sommarvärmen 
till ut på hösten.

Storsjön är rik på fisk, i synnerhet laxöring, sik 
och harr. Både fisket och den goda jordmånen lockade 
mycket tidigt folk att bosätta sig här uppe. 
Härtill bidrog också, att om man färdades över fjällen in 
i Norge, träffade man på en av Norges allra förnämsta 
och folkrikaste bygder, Trondhjemsbygden. De, som 
bodde här uppe, kände sig därför inte vara så långt borta 
från andra människor. En lång tid hörde ju också Jämtland 
till Norge.


Vid Storsjöns strand.


Det är naturligt, att en så viktig bygd skall ha en 
stad, och denna är, som vi veta, Östersund. Vad som 
först faller i ögonen på en resande, som kommer med 
järnväg söderifrån till Östersund, är nog Oviksfjällen 
med deras snöiga toppar. Om han inte har sett höga fjäll 
förut, tycker han, att det är så vackert och underligt 
att se snön där uppe, medan det är grönt och sommarvarmt 
nedanför dem. Vänder han sig sedan om åt Storsjön 
till, blir han varse ett skogbeväxt berg, som 
ligger som utkastat i sjön framför Östersund och stänger 
för staden. Det berget ligger på Frösön.

Denna ö var sedan mycket gamla tider huvudort för 
Jämtland. Namnet betyder Frös eller Frejs ö, och när 
jämtlänningarna voro hedningar, samlades de här för att offra 
åt guden Frej. Det var inte underligt, att de tyckte om 
att samlas just på detta ställe: ön låg så bra till mitt i 
bygden, och uppifrån berget hade de den härligaste utsikt 
över sjö och land och fjäll ända inåt Härjedalen och bortåt 
Norge. Sedan, när kristendomen infördes, byggdes en kyrka 
på ön. Längre fram i tiden fanns här tingsplats, 
postkontor samt Jämtlands enda storskola för gossar, och Frösön 
fortfor att vara landskapets medelpunkt. Men för något mer 
än 100 år sedan anlades Östersund på stranden mitt emot, 
och då blev det naturligtvis huvudorten. Över sundet mellan 
staden och ön leder en bro. Vid dess ända står på 
Frösön en runsten, och inskriften, som är ristad i denna 
sten, berättar: »Austmadr, Gudfasts son, lät resa sten denna 
och göra bro denna; och han lät kristna Jämtland.» Men 
den enkla träbron, som denne Austmadr lät bygga, är 
naturligtvis för länge sen försvunnen, och den nuvarande 
bron är stor och präktig, byggd av järn och sten.

I Storsjöbygden ligga byar och gårdar tätt. Också 
här äro otaliga små lador strödda över ägorna, ty 
mer än hälften av en gårds odlade jord användes till 
gräsvallar. Men här odlas också ganska mycket säd, 
i synnerhet korn, ty i Jämtland som i nästan hela Norrland 
är kornet det viktigaste sädesslaget; man har trott, 
att det bättre än annan säd kan uthärda det stränga 
klimatet. Dessutom odlas mycket ärter, och ärtmjöl 
användes i somliga hem till brödbakning.


På väg till fäbodarna.


Boningshusen äro byggda i två våningar, men det 
händer ofta, att den övre våningen inte är möblerad. 
På gården står en trevlig gammaldags matbod, som vilar 
på stolpar eller stenhögar. I trädgården finnas inga 
fruktträd, ty så här högt upp kunna inte ens äpplen 
mogna, men man ser ganska ofta ett jordgubbsland, 
hallon- och vinbärsbuskar.


Jämtarna hålla vanligtvis många både kor och getter, 
men om somrarna ser man inte till dem hemma på 
gårdarna, ty då vistas boskapen liksom i Härjedalen vid 
fäbodarna i fjällen. Jämtlänningarna driva betydlig handel 
med smör och ost, och särskilt är Jämtland berömt 
för, sin goda mesost, som tillverkas av getmjölk. Under 
sensommaren möter man oupphörligt på vägarna folk, som 
komma körande från fäbodarna med lass av ost och smör. 
Också här är det en stor händelse, när fäbodjäntan på hösten 
kommer ned till gården med sina kor, får och getter. 
Då brukar hon ibland ha med sig åt barnen små leksaksostar 
i form av renar, björnar och andra figurer; de 
påminna om de roliga bockar och gubbar av pepparkaksdeg, 
som bakas i många hem till julen.

Eftersom de flesta korna äro borta om sommaren, 
har man då ont om söt mjölk, men jämtlänningarna reda 
sig med sin långmjölk. Det är en sorts surnad mjölk, 
som är så seg, att den följer med skeden, när man äter 
den. Man säger på skämt, att om mjölkfatet står vid 
fönstret i stugan, skall man kunna gå med skeden till 
dörren och dra mjölken med sig tvärs över rummet 
-- annars är den inte som långmjölk skall vara. Från 
början beredes den på så sätt, att man gnider väggarna 
av ett mjölkkärl med en växt, som kallas tätört, samt 
därpå häller ned mjölken. Men sedan behövs det bara, 
att man tillsätter litet sådan gammal och sur mjölk, s. k. 
»täte», så har detta samma verkan som tätörten. En 
tesked täte är tillräcklig för att syra många liter mjölk. 
Fördelen med långmjölken är, att den kan gömmas i 
många månader. I bondgårdarna börjar man samla den 
redan vid jultiden och förvarar den i en stor tunna; 
husmodern fyller sedan på ideligen, allteftersom hon har 
tillgång på mjölk. Alltsammans gömmes till våren och 
sommaren. En sådan tunna kan rymma flera hundra 
liter. Långmjölken är bäst, innan den blir för gammal, 
ty ju längre den gömmes, ju surare blir den.

Jämtlänningen har mera gott om smör och ost än 
om säd, det är säkert därför han begagnar tunnbröd. 
Tunnbrödet bakas av kornmjöl och vatten, den ojästa 
degen kavlas ut, tills den blir tunn som ett löv och 
gräddas sedan på en glödhet ugnssten och vändes med en 
stor, tunn brödspade. Det är inte lätt att vända dessa stora, 
tunna kakor, och det är visst inte alla kvinnor, som 
kunna baka gott tunnbröd. Jämtarnas tunnbrödssmörgåsar 
bestå av mångdubbla lager bröd och duktigt med 
smör och ost emellan, eljest skulle det gå alldeles för 
långsamt att äta sig mätt. Av kornmjölet kokas en 
bastant gröt, som ofta ätes tillsammans med långmjölk.

I matboden eller stugan står vanligtvis en tunna 
med inkokta hjortron. Dessa äro framför andra Norrlands 
bär, de växa i stora mängder på myrarna, och som de 
äro både välsmakande och hälsosamma, användas de 
mycket av befolkningen.

Jämtarna ha ett äkta nordiskt utseende, högresta 
gestalter, blå ögon och regelbundna, fina drag. De äro 
mycket självständiga och stolta, kloka och fyndiga, 
men betänksamma och tröga i vändningarna; man får 
inte ha bråttom, när man vill göra upp något med en 
jämtlänsk bondeman. Jämtarna ha sedan gamla tider 
mycket sysselsatt sig med handel, ty innan järnvägen 
fanns, var det de, som forslade varor mellan Norge och 
det norrländska kustlandet. Lusten att göra affärer lever 
ännu kvar hos dem, särskilt driva de ännu i dag 
betydande handel med hästar. Denna håg för handel har 
nog ofta förlett dem att vansköta jordbruket, och man 
anser, att den jämtländska jorden, som på många ställen 
är så bördig, skulle kunna ge mycket bättre skördar, än 
den nu gör.

På mindre gårdar i Jämtland får man ofta se bönder 
skära kornet icke med lie utan med en stor, krokig 
kniv, som kallas »skära». Detta går mycket långsamt, 
och skördemannen måste böja sig djupt för att fatta om 
säden ett stycke ifrån roten. Så brukade man skära säd 
i forna tider, och att detta bruk bibehållits här beror 
nog på att åkrarna äro små samt dessutom steniga och 
att man är så rädd om vartenda strå. Den avmejade 
säden sättes upp på en hässja, och det göres på ett 
särdeles ordentligt och prydligt sätt, så att alla axen falla 
över varandra åt samma håll och bilda en den finaste 
matta.

När vintern kommer med snö och skare, taga både män 
och kvinnor fram skidorna, ty med dem tar man sig lätt 
fram genom skogen, över backarna och sjön. Kölden går 
ofta upp ända till 30--40 grader. Alla gårdens invånare 
tränga sig då tillsammans i köket för att få värme.

Också stallet och ladugården eldas, för att inte 
kreaturen skola frysa. Tidigt om mornarna tända 
kvinnorna en lykta och gå över till ladugården; där göra 
de upp eld under en stor gryta med vatten, och när det 
blir varmt, lägges däri finhackat foder, så att det hela 
blir som en gröt. När denna »sörja», som den kallas, 
svalnat litet, bjudes den åt korna, då sträcka de på 
halsarna, råma och skrapa med fötterna, vilket är deras 
sätt att uttrycka sin glädje över frukosten.

På vintern komma lappar ned från fjällen med 
sina renhjordar. Många bönder ha också själva renar, 
som skötas av någon lapp. En gång om året, vanligen 
före jul, samlas dessa renar; då gå ägarna omkring, se 
på djuren och bestämma, vilka som skola slaktas.

*

När man den tiden kommer till socknens kyrka en 
söndag, händer det ofta, att en hel lång rad av »ackjor» 
-- lappslädar -- stå utanför kyrkan. Lapparna äro i 
allmänhet mycket fromma, och när de komma ned till 
bygden, äro de ivriga att få vara med om gudstjänsten.

Ibland söker prästen upp dem i deras läger, och då 
blir det stor glädje. En gång väntade några lappar besök av 
sin präst och ville ta emot honom på ett riktigt hedersamt 
sätt. När han närmade sig deras kåtor, fick han 
se en lång rad av renar, som voro uppställda på båda 
sidor av vägen, där han skulle fara fram. Det såg mycket 
vackert ut, då de greniga hornen stötte tillsammans, 
så att de bildade liksom den ena äreporten efter den andra, 
och prästen kände sig djupt rörd och tyckte sig 
aldrig i sitt liv ha blivit så hedrad.

*



FRÅN FJÄLLVÄRLDEN i JÄMTLAND.



1. Åredalen och Skutan.

Vill man på närmare håll se något av fjällvärlden, 
så går det lätt i Jämtland, ty från Östersund fortsätter 
järnvägen väster ut till norska gränsen, och med den 
banan kommer man mitt upp bland fjällen. Alldeles 
vid foten av Åreskutan, detta ståtliga berg, som alla 
hört talas om, ligger byn och järnvägsstationen Åre. 
När man stiger av tåget, skulle man inte kunna tro, att 
man kommit till en fjällby. Här finnas många och stora 
hus, de största och finaste av dem äro hotell, vilka byggts 
upp för de många turister, som samlas här både sommar 
och vinter. Men vi bli nästan besvikna att inte se 
något snöfjäll, framför oss synes endast en brant uppstigande 
skogklädd sluttning och nedanför den en svartglittrande 
sjö. Skutan gömmer sig än så länge. Men om vi gå 
ett litet stycke åt öster, se vi snart en trång sidodal öppna 
sig, och i bakgrunden av denna dal lyser ett vitt snöfält 
fram. Där ha vi Skutan. De skogiga höjderna, som 
bilda den branta väggen till Åredalen, äro liksom två 
utlöpare, vilka skymma henne själv. De kallas Mörvikshummeln 
och Totthummeln.

Ännu ha vi inte övergivit Indalsälven. Åresjön, som 
ser ut som ett mellanting mellan sjö och flod, är en 

Åreskutan från öster.




utvidgning av Åreälven, och denna hör till Indalsälvens 
kallfloder.

När man är i Åre, befinner man sig i en riktig fjälldal. 
Många tycka, att det är dystert i en sådan dal, ty 
utsikten är så trång. På ena sidan har man ett fjäll, på 
andra sidan ett annat fjäll och emellan dem sjön eller 
älven. Fjällen stänga in dalen, så att den är en värld alldeles 
för sig. Dalen vid Åre är mindre dyster än de flesta, 
ty den är ganska bred, och mellan Åreskutan och Åresjön 
sluttar landet långsamt ned och är översållat med 
ängar, åkrar och hus. Här ligger den ena byn bredvid den 
andra: ett stycke öster om Åre kommer man till byn Björnänge, 
litet bortom den ligger Såå, och väster om Åre ligger 
Duved. Till varje by höra många hus, som ligga i rader 
ovanför varandra, den nedersta raden nära landsvägen 
och den översta vid brynet av skogen; de förra ha det 
bekvämare, men de senare ha i stället en så mycket 
vackrare utsikt. Gårdarna äro mindre än dem vi sågo i 
Storsjöbygden, de äro oftast rödmålade med vita knutar, 
men ibland också gråa. Till många av dem höra en 
eller två av de gammaldags matbodarna. Och överallt 
på fälten se vi de små gråa ladorna. Men somliga små 
grå hus äro inte lador utan s. k. sommarladugårdar, där 
kor, kalvar och getter vistas om sommarnätterna.

Här nere i dalen finns det rätt mycket lövträd, både 
björkar, aspar, alar och rönnar, och de flesta större 
gårdar ha en liten trädgård. Den brukar inte ligga 
alldeles invid boningshuset utan ett stycke ifrån på 
gårdsplatsen, omgiven av ett staket; den är också mycket 
liten. Till prydnadsträd har man björkar och rönnar, och 
så finnas några bärbuskar — åtminstone vinbär, som äro 
särdeles härdiga — och litet grönsaker. I alla trädgårdar 
ser man rabarber, ty denna växt går bra i fjällen, och 
här, där man inte kan odla fruktträd och inte heller 
har gott om bär, är man glad att kunna få rabarberkräm. 
Ibland har man byggt liksom en liten bur av spjälor 
till skydd omkring träden.


Matbodar från Åredalen.


Om man står så, att man har en bra utsikt över 
denna, den norra sidan av Åredalen, så ser man, hur 
landet är delat i helt olika områden. Först en bred grön 
remsa på nedersta sluttningen, det är den odlade bygden, 
människornas hem. Ovanför den ligger ett mörkgrönt bälte,
det är granskogen. Vi se, hur granarna liksom streta 
uppför de branta sluttningarna; raka i ryggen stå de, om 
än marken, där de växa, sluttar aldrig så mycket, de äro 
som en härskara modiga soldater, beslutna att storma 
fjälltopparna. Men det går ändå inte, det blir för brant och 
blåsigt för dem, och de stanna halvvägs upp på 
Totthummeln. Björkarna äro ännu djärvare, de nå upp ett 
litet stycke ovanför granarna och bilda ett bälte av 
ljusare grönska där uppe; men inte heller de nå upp på 
toppen. Grön är denna i alla fall, men det är endast små 
buskar och örter, som kläda den. I solskenet på litet 
avstånd ser det ibland ut, som om den rundade toppen 
vore klädd med den finaste gröna sammet.

Det finns ett ställe öster om Skutan, där man ser inte 
mindre än fyra höjder, den ena ovanför den andra. Den 
nedersta är en kulle med odlade ängar och åkerlappar, 
och i slåttertiden stå de långa höhässjorna härs och tvärs 
över den; ovanför den kommer en annan höjd, som är 
helt och hållet betäckt av granskog; så kommer Hummeln, 
där man tydligt ser, var skogen upphör, och så till sist 
den stränga, majestätiska Skutan med den nakna klippan 
och med sina vita, skimrande snöfält. Här kunna vi 
tydligt se, hur växtligheten förändras, när man stiger 
högre upp i fjällen: först sluta de odlade fälten, sedan 
försvinner skogen, så buskarna, och slutligen kommer 
man till de kala klippornas och snöns rike.

På andra sidan sjön, mitt emot Humlarna, ligger ett 
fjäll, som heter Renfjället. Det är inte på långt när 
så högt som Skutan, men det har ändå några snöfläckar, 
som bruka ligga kvar långt in på sommaren, och dess högsta 
del är skoglös. Men för övrigt är det klätt liksom i en 
tjock kappa av skog, så när som på några små ljusgröna 
fläckar, där skogen är uthuggen. På ett par av dessa fläckar 
se vi några små grå stugor, det är fäbodar. Det är, som om 
Renfjället och Humlarna vore dömda till atti alla tider ligga 
där och titta på varandra över sjön. Om Renfjället kunde 
tänka, så skulle det vara avundsjukt på dalsluttningen 
mitt emot, ty där ligger ju gård vid gård, och Renfjället 
har bara de fattiga fäbodarna. Men det beror på solen: 
Åresidan får så mycket mera solsken, ty den ligger öppen 
mot söder, och det behövs mycket, mycket sol här uppe, 
om kornet skall kunna mogna. Ibland är det, som om 
sommaren glömde bort att komma till fjällen: juni går 
och juli går, och det blir just inte varmare, än det brukar 
vara i april i södra Sverige, och när augusti kommer, 
blir det höst. Då hinner kornet inte mogna, utan 
bonden får skära det omoget och ge det åt kreaturen. 
Inte rönnbären en gång ha fått värme nog för att mogna. 
Lyckligtvis går det inte så alla år, men det är ändå lätt 
att förstå, att människorna, som bo här uppe, äro måna 
om att få så mycket sol som möjligt.

Från Åresidan ser det ut, som om Renfjället slutade 
med en vass kant, som avtecknar sig mot himmelen. 
Det, som finns på andra sidan om denna kant, ser man 
ingenting av. Folket i Åredalen färdas mycket väster och 
öster ut i sin egen dal, men de komma sällan till andra 
dalar, ty fjällen, som ligga emellan, äro besvärliga att 
komma över. Därför är det så i fjälltrakter, att var dal blir 
liksom ett landskap för sig, ett långt och smalt landskap.

Alla årstider är det vackert i Åredalen, men i 
synnerhet vid midsommartiden. Då ligger det ännu mycket 
snö på bergen, men nere i dalen är det grönt, så grönt, 
att det nästan gör ont i ögonen, rönnarna och häggarna 
blomma, trasten sjunger, nätterna äro ljusa och så ljuvliga, 
att man knappast kan somna. Bäckarna, som komma 
ned från fjället, äro denna tid fulla av vatten, de 
forsa och brusa och göra mycket väsen av sig, till och 
med översvämma ibland. De ha så bråttom och låta så 
glada, där de rusa fram över stenarna, de påminna om 
lekande och skuttande barn. Vill man plocka blommor, 
är det bäst att följa stranden av en sådan bäck. Om vi 
se närmare efter, skola vi genast finna, att växterna här
inte äro alldeles lika dem vi sett förut på slättlandet. 
Där känna vi igen daggkåpan, men bladen äro helt olika 
de vanliga, de äro mycket finare och ha silvervit undersida.
En liten söt och späd gul blomma fästa vi oss 
särskilt vid, ty den växer i stora massor vid bäckstränderna, 
det är fjällviolen, som har en annan färg än våra 
vanliga skogsvioler. Alla växterna ha något så friskt 
och skärt över sig, ingen trädgårdsmästare kunde ordna 
något mera täckt än de blomstergrupper vi här beundra.


Strömstare.

Om vi stå vid ett ställe, där bäcken bildar en fors, 
få vi kanske se en inte så liten, tjock fågel, som tyckes 
vara mycket hemmastadd där. Han har vitt bröst men 
är svart för resten. Ganska länge står han på en sten och 
vippar med stjärten, så flyger han till en annan sten och
låter forsens skum stänka på sig. Nu kastar han sig i 
vattnet och simmar med säkra tag. Ibland dyker han 
och försvinner ganska länge, då springer han omkring 
nere på bottnen och letar efter små djur, som han lever 
av. Det är strömstaren. 

En sådan här skummande bäck får också göra nytta. 
Bonden  behöver bara satta till en ränna, så rinner en
del av forsens vatten ned i den och sätter en slipsten i 
rörelse, så att mannen slipper att veva den själv. Ibland
får bäcken tyngre arbete och får sätta i gång en hel 
liten såg eller en kvarn; väderkvarnar ser man aldrig 
i fjällen.


Sommarladugård från Åredalen.

Tidigt en morgon vakna vi vid ett förfärligt bråk 
och ett överljutt råmande och bräkande. Titta vi då ut, 
få vi se en mängd kor, kalvar, får, getter och grisar, 
som trängas, knuffas, stångas och skutta utanför en
av gårdarna. Då förstå vi, att det nu bär av till fäboden. 
Djuren veta bestämt, vad som står på, det är nog därför 
de äro så muntra och lustiga. Dessa skola till en av 
fäbodarna på Renfjället, de föras ned till sjön och drivas 
där ombord på en färja, som för dem till den andra stranden. 
Nu kommer det en härlig tid, när de få gå ute hela dagarna 
och beta av det präktiga fjällgräset, det är annat än 
att stå inne i ladugården och tugga det torra vinterfodret.

Det är inte alla invånare i Åredalen, som ha sina 
fäbodar på Renfjället, andra ha dem mycket längre bort. 
En del av kreaturen få stanna kvar och beta i skogar 
och hagar hemomkring. De vistas om nätterna i den lilla 
sommarladugården, ty den stora ladugården blir nu grundligt 
rengjord och vädrad, och sedan får den stå tom 
under sommaren.

*

Det lider längre fram på sommaren, ängarna ståta 
med den grannaste blomsterskrud, och värmen kan bli 
ganska tryckande. Vi se, hur snöfläckarna på fjällsluttningarna 
minskas dag för dag, i synnerhet sedan det har 
regnat, och bäst som det är, märker man, att ett helt 
snöfält är försvunnet. Men några av de vackra vita 
fläckarna har man alltid kvar på Skutan. Nu när det 
är varmt här nere i dalen, få vi en sådan längtan 
att komma upp till höjderna, upp till snöns rike. Det 
är mycket lättare att bestiga Åreskutan än de flesta 
andra höga berg, den första biten kan man till och med 
åka på järnväg; där finnes nu en liten bergbana, den 
första i Sveriges fjälltrakter.

Men vi vandra hellre till fots för att bättre se oss 
om. Vi gå på en nätt liten bro över den allra näpnaste
lilla fors, som skvalpar bland buskar och blommor. 
Det bär uppåt genom en granskog, som alldeles liknar en 
park, ty träden stå rätt långt ifrån varandra, och mellan 
dem breda sig de vackraste gräsmattor, översållade med 
blommor, särskilt en oändlig mängd frodiga prästkragar. 
Sällan får man se dessa så talrika och så vackra som på 
fjällängarna. Här och var står en ståtlig växt med stor 
bladrosett nedtill och violetta blommor på en hög stängel; 
det är en vanlig fjällväxt, som kallas stormhatt. Mellan 
träden vid bäcken bildas små förtjusande tillflyktsorter, 
där det är ljuvligt att krypa in en het sommardag. 
Men nu leder vägen ut på en liten högslätt, där 
bergbanan har station; här är ett älsklingstillhåll för 
luftgästerna i Åre. Det är »Östra platån», vilken bildar 
som en naturlig utsiktsbalkong, den är alldeles jämn, 
beklädd med kort, fint gräs och omramad av smärta, 
spetsiga granar. Om luften är klar, se vi längst bort 
i väster några snöbetäckta fjälltoppar. Man blir så 
glad, när man ser de första utposterna av den riktiga, 
snöiga fjällvärlden. Med nästan lika stort välbehag låter 
man blicken följa de skogiga branterna närmast nedanför 
platån, där vi ha granarnas spetsiga toppar under oss, den 
ena raden nedanför den andra. Man kan riktigt avundas 
trasten, som just nu gungar i den smäckra grantoppen. 

Vi få nu halvt klättra uppför några branta backar. 
Granarna börja att se bedrövliga ut, de äro lavbehängda 
och svarta, och snart följa de inte med längre. Ännu 
litet högre upp komma vresiga fjällbjörkar, och med dem 
tar skogen slut. Vi stanna och betrakta de översta träden. 
Vad de äro olika våra vanliga vitstammiga, prydliga björkar! 
Stammen är gråaktig och skrovlig, ofta har den ingen 
topp utan delar sig i flera knotiga grenar, som äro vridna 
och böjda på alla möjliga sätt och sluta med glesa 
lövruskor. Bladen äro tjocka och något ludna. Både stam 
och grenar äro behängda med lavar, som ytterligare ge 
träden ett ruskigt utseende.

Nu ha vi en nästan tvärbrant väg upp till 
Mörvikshummelns topp, och den går fram genom täta snår av viden,
enar och dvärgbjörk. Dvärgbjörken är en äkta fjällväxt. 
Den är en risig buske med mycket små, runda, mörkgröna 
blad, till formen alldeles olika de vanliga björklöven. 
Vacker är den inte, men var och en, som tycker om fjällen,
tycker också om dvärgbjörken, ty de båda höra 
tillsammans. Om vi bryta några kvistar, känna vi, att de ha 
en ganska stark doft; denna bidrar mycket till den kryddrika 
vällukt, som utmärker fjällheden. Under vägen uppför 
branten se vi oss om -- vad utsikten har vidgats! Den 
där kanten på Renfjället, som i dalen brukar stänga våra 
blickar, syns nu inte längre, den var alltså inte så där tvär 
och vass, som vi trodde. Nu se vi, vad som ligger ovanför 
den: där äro fäbodar med gröna vallar omkring, en mängd 
små sjöar och så fjällvidden. Andra fjäll, som vi inte hade 
någon aning om där nere, dyka upp. Av själva dalen se vi 
långt både åt öster och väster, se hur sjöns stränder än 
vika tillbaka i bukter, än skjuta fram i uddar, än komma 
varandra helt nära, så att en skummande fors nätt och jämnt 
kan tränga sig fram. Här uppe märka vi, att den odlade 
bygden, som förut såg så vid och stor ut, bara är som 
den nedersta fållen på fjällets väldiga, gröna mantel. Och 
husen där nere äro så små som sådana där korthus, 
som barn bruka bygga, och det ser ut, som om de stode så 
löst, att en fläkt kunde blåsa bort dem.

Ännu bättre se vi ju allt detta, när vi kommit upp på 
själva toppen av Hummeln. Här är mycket mer utrymme, än 
man skulle tro, när man står nere i dalen, här finnas höjder 
och sänkor och ett par små tjärnar. Men kalt ser det ut, för 
här växer inte annat än örter och mycket låga buskar,
som ligga tryckta till marken. Nu äro vi på fjällheden.

Här uppe är det, som om man lämnat alla mödor bakom 
sig, man känner sig så glad till sinnes, all trötthet är 
försvunnen. Fjälluften är så lätt och ren, att varje andetag 
är en njutning. Och en njutning är det också att vandra 
över heden, inandas dess egendomliga doft och då och då 
böja sig ner för att beundra fjällväxternas utsökta, fina 
små blommor. Några som mycket falla i ögonen äro 
azaleorna. De äro visserligen mycket små, men de 
förekomma i sådana mängder tillsammans, att de här och där 
bilda hela mattor av den klaraste röda färg. Växterna 
häruppe krypa alltid tätt efter marken med sin stjälk 
och sina grenar för att få skydd för de skarpa vindarna, 
som blåsa på fjällvidden. Det är underligt att tänka, att 
de härdiga små fjällazaleorna äro släkt med den granna, 
ståtliga azalean, som vi odla i krukor i våra boningsrum.

Och utsikten sedan! Hur härligt att en gång se 
världen nästan som fåglarna se den! De fjälltoppar i 
väster, som vi på platån fingo se en skymt av, framträda 
nu helt tydligt: där äro de vassa, förnäma Sylarna, 
Jämtlands högsta fjäll, och de tunga Snasahögarna med sina 
vita huvud. Vi vända oss om och följa med ögonen 
älvdalen österut, där reser sig allra längst bort ett berg, som 
inte är högt men som ändå syns mycket tydligt, därför 
att landet omkring är mera jämnt -- det är den skogiga 
höjden på Frösön, som ligger på 7 mils avstånd.

Men vi slita oss ifrån dessa storartade syner och 
vända oss åt norr, där en brant grå klippvägg stänger 
all utsikt. Den måste vi gå över, ty där går vägen till 
Skutans topp -- vi äro ännu inte hunna mer än ungefär 
halvvägs. Här på Hummelns topp gå vi förbi ett par 
små tjärnar, som ligga så stilla och drömmande, 
omgivna av hjortrontuvor. Sedan bär det åter av uppåt. Snart
taga buskarna alldeles slut, och vi gå på nästan nakna 
stenar, som blott här och där lysas upp av någon fjällväxt
med glada färger. Men det börjar bli ont om 
sådana här på Skutan, därför att detta berg så länge varit 
utsatt för plundring av botaniserande turister, i synnerhet
skolgossar. Till höger se vi nu I en sänka en stor snödriva,
en sådan som aldrig helt och hållet försvinner. Ha vi lust, 
kunna vi gå dit ner och kasta snöboll mitt på sommaren. 
Många gånger tro vi oss vara framme, men när vi kommit 
upp till det vi trodde vara toppen, så reser sig där bakom 
en annan höjd, som vi inte hade sett förut, och detta 
upprepas gång på gång. Till Åreskutan kommer man ändå helt 
lugnt gående på sina båda ben och behöver aldrig krypa 
på alla fyra, som man ofta får göra på andra fjäll.


Snöbollskrig på Åreskutan.



Äntligen äro vi framme på den kala toppen! Här 
blåser riktigt kallt, det brukar vara 8-10 grader 
kallare än i dalen. Vi äro glada att ha en varm filt 
att svepa om oss, medan vi beundra den utsikt, som 
Skutans topp har att bjuda på -- en sådan tavla får man 
inte ofta se. Luften är klar, och det är sol över höjderna. 
Här har man en stor del av Jämtland som en karta för 
sina fötter. Hela Storsjöslätten se vi och ännu längre 
åt öster, bort till de vida skogarna, som vi följde längs 
Indalsälven; en mängd vattendrag blänka i buktande 
linjer djupt, djupt nere: i norr, närmast intill Skutan, 
ligger den vackraste av alla Jämtlands sjöar, Kallsjön, 
och i väster lyser Tännforsens vita skum som ett 
smalt ljust band, infattat i den mörka skogen. En 
krets av bergstoppar, somliga djärva och vilda, andra 
med mildare former, rama in tavlan i norr, väster 
och söder. På sluttningarna och i dalfåran mellan 
Syltopparna skimra hela fält av snö, Bunnerfjällen och 
Snasahögarna äro också snöprydda, och ett fjäll, som heter 
Glucken, vid norska gränsen är alldeles som sirat av vita 
strimmor, vilka stråla ut från toppen.

Det kan hända, att vi här uppe träffa en gumma, som 
på vackra dagar vandrar upp för att hålla kaffekokning 
åt fjällbestigarna. Då försummar nog ingen att värma 
sig med en kopp rykande kaffe, så mycket hellre som 
detta säkerligen är det högst belägna av alla kaffeställen 
i hela Sverige.

Men innan solen börjar sjunka, bryta vi åter upp och 
vandra tillbaka nedåt dalen. Vi gå nu helt tysta, våra 
tankar dröja ännu kvar där uppe vid fjällnaturens storhet 
och allvar, som har en underbar makt att gripa sinnet.

*


Vid sol och klart väder kan man inte tänka sig ett 
härligare sommarliv än att vistas i fjällen och dag för 
dag göra nya upptäcktsfärder uppåt höjderna. Men när 
det regnar i fjällen, är det ganska dystert -- och det 
regnar ofta.

Man vaknar en morgon och finner hela landskapet så 
förändrat, att man knappt känner igen det: dalen tycks 
ha krympt ihop, Renfjällets och Humlarnas toppar äro 
försvunna, det är, som om tjocka, gråvita förhängen 
hade rullats ner och skymt utsikten på alla håll. 
Molnen ha kommit en så nära, man ser ju precis, 
tycker man, hur molnkanten vilar på skogen där borta. 
Vi gå ett stycke uppåt till platån på Skutvägen och 
hoppas att få litet utsikt där. Nej, där är lika dystert 
och instängt, man ser ingenting annat än den närmaste 
skogen. Mörviksbäcken, som annars så tydligt syns 
komma från snöfälten på Skutans sluttning, tycks nu 
rinna ned direkt från himlen, ty bäckens vitskummande 
fors och molnets gråvita vägg stöta alldeles ihop.

Men medan vi stå här uppe, börjar det blåsa. Nu blir 
det rörelse i de nedhängande molnväggarna, de bli tunnare, 
och det börjar liksom ryka omkring trädtopparna; den 
ena rökmassan efter den andra drives förbi av vinden, 
det är, som om ett bolmande lokomotiv gått förbi. Så 
lyfter förhänget sig litet i söder, och Renfjällets översta 
del kommer fram. Så blanka och rentvättade vidderna 
glänsa där uppe! Att de hade så härliga färger, det hade 
vi nästan glömt. Nu kommer solen äntligen med i spelet: 
där det blir en remna i skyarna, slungar hon fram ett 
knippe strålar, som göra den underligaste belysning nere 
i dalen. Ena gången är det en liten fattig lada, som 
plötsligt strålar i det klaraste ljus, medan hela dalen för 
resten ligger grå och mörk; en annan gång gjuter sig 
hela ljusfloden över en liten fiskarbåt i sjön. Ett 
ögonblick lyftes förhänget där längst borta i väster, och de 
praktfulla Sylarna glänsa fram; men genast äro de åter 
försvunna. Vart enda ögonblick ändra sig färger och 
belysningar och utsikter, det är, som om sol och moln 
och vindar uppförde hela skådespel.


Fjäll med moln.


När slutligen regnvädret är över och det vackra 
vädret är i antågande, bruka inte alla molnen 
försvinna på en gång. Ibland kan Skutans topp vara 
alldeles klar, men nedanför ligger ett tjockt lager av moln 
-- berget tyckes vara klätt i en vit pälskappa. Och ibland 
kan en lång rand av moln ligga kvar som ett bälte 
på mellersta delen av Renfjället. På granarna i skogen 
helt nära oss hänga små molntussar, som om de fastnat 
på topparna. Om man vandrar mycket högt uppe, ovanför 
trädgränsen, händer det därför ofta, att man har 
klar himmel över sitt huvud men ser nedanför sig sådana 
där skyar, som äro ett mellanting mellan moln och 
dimma. För att komma ner i dalen måste man gå igenom 
dem, och det känns, som när man går i fint duggregn. 
När man har gått igenom »skyn», tar duggandet 
slut, och så kan man vara i vackert väder igen. 
Skutans topp har för resten sitt eget väder, och det 
händer, att när det är vackert väder i dalen, så är det 
full snöyra på toppen.

I juli, när det lider mot slåttertiden, önskar fjällbonden 
på det ivrigaste, att det måtte bli stadigt uppehållsväder. 
Nu komma för honom bråda och besvärliga dar. Det finns 
ofta inte nog arbetsfolk att få i fjällen, utan slåtterkarlar 
komma ifrån främmande trakter, ofta från Norge. Många 
fjällängar ligga i stark sluttning, och de äro då svåra att 
slå; det kan knappast en man, som är van vid slättlandet. 
Nu få alla de vackra blommorna stupa för lien och inte 
bara blommorna på vallen utan också de, som växa vid 
vägkanten; man får här lov att ta vara på allt, som kan 
bli till föda åt kreaturen under den långa vintern. De 
långa hässjepinnarna ha förut stått uppresta i buntar 
på fälten och påmint om jättestora skrapnosspel; nu 
sättas de upp till långa, låga hässjor, på vilka höet 
får torka. Om man vid denna tid ser ned på dalen 
uppifrån en höjd, så ser man överallt de slagna 
ängarna, som numera se brungröna och brända ut, och 
över dem gå hässjorna som långa streck. Här och där 
lyser ett fält med stark grönska, det är en kornåker; 
nu ser man tydligt, att åkrarna äro mycket få i jämförelse 
med ängarna eller vallarna. Vid denna tid är det 
rätt litet vatten i bäckarna, och forsarna äro inte så 
skummande och vackra som på försommaren.

Men i slutet av augusti visar dalen ett annat utseende. 
Då har det vanligen fallit mycket regn: ängarna 
äro åter gröna, bäckarna svälla och rusa med buller och 
bång nedför fjällsluttningen, kornet är skuret, och 
skylarna stå uppresta på de stupande åkrarna. Ofta har 
ny snö fallit på fjälltopparna, men nere i dalen vid 
vägarna och i de små trädgårdstäpporna stå de många 
rönnarna i sin praktskrud med täta klasar av högröda 
bär. Snöskator och ringtrastar hålla i stora skaror till 
i trädgården och kalasa på rönnbären och även på 
vinbären, som nu ha mognat.

Hösten är kort i fjällen, redan i september börjar 
snön falla, och i oktober är det före och full vinter. 
Mitt på vintern faller det vanligen massor av snö, 
och den ligger som fästningsvallar omkring 
gårdarna. Ofta går snövallen upp över fönstren, så att 
man ifrån stugan inte kan se ladugården och ifrån 
ladugården inte stugan.

Fjällen äro inte mindre vackra nu än på sommaren. 
Också får Åre under vintern ta emot många resande 
från olika delar av Sverige och även utlänningar. Det 
är mest ungdomar, som nu komma hit för att roa sig 
med vinternöjen i det fria. Sådana skidbackar, som 
erbjudas här på fjällsluttningarna, finner man ej lätt maken 
till. Och vilka kälkbackar sedan! Här finns en iordningställd 
kälkbacke, som är mer än 2 kilometer lång. Tänk, 
att åka i svindlande fart utför en sådan sträcka! Det 
klara och kalla vintervädret fortsätter här uppe, långt 
sen det blivit barmark och börjat våras i Svealand.

*



 
2. På högfjället.


Fjällbjörkar.

Om man ifrån Åre reser med järnvägen västerut till 
gränsen mot Norge, kommer man så småningom högre upp, 
fastän mycket, mycket långsammare, än när man klättrar 
upp för Åreskutans sluttningar. När man kommit ett 
stycke väster om Duved, blir landskapet mera jämnt och
på samma gång mycket ödsligt: högst sällan ser man 
någon gård, stora myrar och fuktiga skogar utbreda sig 
överallt. Här visar sig fjällnaturen från sin fulaste sida. 
Men enformigheten varar ej länge, plötsligt träda en 
rad ståtliga, väldiga snöfjäll fram, det är Bunnerfjällen, 
Snasahögarna och Sylarna. Snasahögarna spegla sig i 
den förtjusande Ånnsjön. Här finns åter vacker granskog 
och en bygd med flera gårdar; åkrarna äro få, ännu färre 
än i Åredalen, men präktiga ängar är det däremot gott om.


Karolinergraven i Ånn.

Om man stannar i det vackra Ånn, besöker man 
»Karolinergraven». Sedan Karl XII hade dött, måste 
en svensk här, som befann sig i Trondhjem, tåga tillbaka 
till Sverige. Det var mitt i vintern och en våldsam 
köld, de stackars soldaterna kunde icke taga sig fram över
de stora ödemarkerna till bygden, utan de flesta fröso 
efter oerhörda lidanden ihjäl. Man har på flera ställen 
i västra Jämtland funnit ben och vapen efter dem, och i 
Ånn lära 300 man ha blivit begravna.

Vi fara vidare, granarna bli sällsyntare, och 
landskapet består av stora, ödsliga vidder, glest beväxta med 
dåliga fjällbjörkar. Ibland kunna sådana fjällbjörkar på 
avstånd se riktigt spöklika ut, de likna gestalter, som 
i förtvivlan sträcka armarna mot himmeln, som om de 
ville be för sitt liv. Ibland äro grenarna böjda nedåt 
och bilda stora öglor, i vilka ett barn skulle kunna 
sitta som i en repgunga. Det är fjällstormarna, som äro 
orsaken till dessa besynnerliga former. Fjällbjörkarna 
äro långt ifrån vackra, men det är rörande att se deras 
kamp mot kyla och storm.

Nu kör tåget in i en täckt gång med väggar och tak 
av trä; den är byggd för att skydda banan vid de stora 
snöfallen om vintern. Vi fara igenom flera sådana 
trätunnlar, och slutligen rullar tåget in på Storliens station. 
Den är mycket större än de andra stationerna vid banan, 
och över perrongen och spåren är också tak. Storliens 
järnvägsstation ligger ungefär 30 meter högre än platån 
på vägen till Skutan. Här äro vi således uppe på 
högfjället. Men något praktfullt fjällandskap finna vi dock 
ej vid första blicken. Storlien ligger på en högslätt, över 
vilken några flacka höjder och låga åsar höja sig.

På denna högslätt ligga en mängd små sjöar och 
myrar. De många bäckar, som bilda deras avlopp, flyta 
inte alla nedåt Jämtland, utan somliga rinna västerut till 
Norge. Sådana höglänta ställen, från vilka vattnet tar 
sig avlopp åt olika håll, kallas »vattendelare». Här går 
alltså en vattendelare för svenska och norska vattendrag.

På många sätt märks det, att vi nu kommit högre 
upp än i Åredalen. Här finnas inga andra träd än björkar, 
och även de gå endast ett stycke uppåt höjderna. Något 
åkerbruk förekommer inte alls, ty därtill är sommaren 
för kort. Vid midsommartiden är här ännu tidig vår. 
På en väg, som inte ligger högre än järnvägsstationen, 
kan man på sina ställen få vandra mellan snödrivor, som 
nå över ens huvud, snöfält lysa litet varstans i skrevorna,
och björkarna ha nätt och jämnt fått sina löv. De 
björkbeväxta sluttningarna äro denna tid alldeles klädda med 
vitsippor. Vid bäckar och på fuktiga ställen växer den 
gula violen i stora mängder, ibland kan en hel vidd 
lysa gul av dem. Kommer man nerifrån landet, där det 
nu är full sommar och träden stå lummiga och säden 
växer hög på åkrarna, tycker man, det är bra underligt 
att så här bli tillbakaflyttad ett par månader. Ty 
kvarliggande snödrivor och vitsippor, det påminner oss ju 
om april. Och gå vi uppåt på någon av de höjder, som 
ligga omkring Storlien, så är det, som om vi komme 
ännu närmare vintern. När vi hunnit till trädgränsen,
märka vi, att dvärgbjörkarna ännu inte ha slagit ut 
utan te sig som torra ris, och på många ställen få vi 
kliva i djup snö, som täcker hela sträckor av marken. 
Men småfåglarna kvittra och ha bråttom att bygga bon, 
bäckarna forsa under snön, och solen gassar, och för varje 
dag, som går, får snön draga sig tillbaka ett stycke.

I juli får äntligen högfjället sin sommar. Då lönar 
det sig bäst att närmare betrakta växtlivet där uppe. 
Här behöver man inte klättra som i Åre utan bara gå 
en liten bit uppåt, så är man över trädgränsen, och den 
vidsträckta fjällvidden breder ut sig åt alla håll, buktande 
i mjuka höjder och sänkor. I sänkorna glittra många 
små tjärnar. Här och där syns en enbart grå fläck eller 
ett slingrande grått band, det är gråviden, som funnit en 
fuktig plats att växa på eller som följa en rännil. På 
ett annat ställe lyser en liten fläck alldeles vit; vi gissa, 
att det är tuvdun i en myr. Eljest är marken täckt med 
en tät matta, som på avstånd ser fläckigt brungrå ut.

Låt oss nu ta reda på, vad det kan vara, som denna 
matta består av! Det är låga snår av dvärgbjörk, ljung, 
krypande enar, kråkris och andra bärris. Lingon- och 
blåbärsriset ha ofta bjärt röda blad; det är en liten osynlig 
svamp, som ger dem denna färg. Det gråa i mattan kommer 
av lavar, mest renlav. 


Fjällvidd.

Ibland ser man några frodiga
hjortronstånd bilda små holmar på tuvorna i en våt myr, 
och deras vackra färger sticka bjärt av mot de gråa 
lavarna, som ofta förekomma i deras sällskap. Överallt där 
hjortronen komma fram, blir det färg över mattan. Ofta 
äro vida sträckor täckta av dem. Deras vackert formade 
blad växla i färgen från grönt till rött och mörkaste 
brunrött, och i blomningstiden bli de klädda som i ett 
flor av de lätta, vita blommorna. Längre fram på 
sommaren glöda de omogna bären högröda, och på hösten äro 
de gula, stora och svällande.

När vi gå och kliva på fjällvidden och våra fötter 
sjunka ner i snåren, kan det hända, att vi spritta 
till av att någonting rör sig nere vid våra fötter. Det 
hörs ett kort, ängsligt pipande, vi se en rätt stor, 
spräcklig fågel flyga upp och några små, ulliga kräk gno 
omkring i snåren. Vi ha stött på en fjällripas bo och skrämt 
upp hönan och ungarna. Ripmamman brukar ofta släpa 
sig framför den, som har skrämt upp henne, det är, som 
om hon ville, att människan skulle ge akt bara på henne 
och låta ungarna vara. Riporna leva på de många bären 
och på knopparna och bladen av dvärgbjörken; därför 
kallas dvärgbjörken också för ripris.

Den lilla gråa, oansenliga ängspiplärkan har också 
sitt bo på marken i videsnåren, där hon låter höra sitt 
pipande zip-zip. Ett annat fågelläte, som man ofta får 
höra, då man strövar på den öppna vidden, är det 
klagande ropet av fjällpiparen. Hanen och honan sitta då 
på var sin sten, rätt långt ifrån varandra, och ropa gällt 
sitt enformiga läte, som låter ty-ry. Så flyga de upp, men 
snart slå de ned på ett par andra stenar och ropa på samma 
satt. Det ser jämt ut, som om de vore i en förfärlig oro, för 
att de tappat bort varandra och därför måste skrika så där.

Ofta ser man på fjällheden små upptrampade stigar, 
som gå åt alla möjliga håll; att det är något djur, 
som åstadkommit dem, förstår man lätt. Ser man noga 
efter, finner man, att stigarna leda till en håla under en 
sten. Och mycket riktigt, nu kryper det ut från hålan 
ett litet lustigt djur, så stort ungefär som en större råtta 
men med en lurvig päls, som är brokig i smutsgult och 
svart. Det är fjällemmeln. Sticker man fram en käpp mot 
honom, så skäller och piper han och biter i den med stor ilska.
Somliga år alldeles vimlar det av lemlar i fjällen; 
då företaga de stora vandringar och komma ner i 
dalarna och på slättbygden. Där äro de en riktig 
landsplåga, ty de äro mycket glupska, äta upp gräsrötterna, 
var de dra fram, och förpesta höet, så att kreaturen 
bli sjuka, om de äta av det. Alltid gå de rakt fram 
och väja inte åt sidan för något hinder. På vägarna följa 
de vanligen hjulspåren och låta inte skrämma sig av en 
åkande, de bli därför ofta överkörda. Komma de till 
ett vattendrag, så gå de rakt ner i vattnet, och då få 
vanligen de flesta släppa livet till för sin envishets skull. 
Många av dem komma ända till Bottniska viken. Vid 
islossningen synas ibland på isflaken en mängd mörka 
linjer, som bildas av de döda kropparna av lemlar, vilka 
svält ihjäl ute på isen. Stora lemmelhopar vandra också 
uppåt över snö och isfälten i fjälltrakterna och gå till 
och med upp på de högsta fjälltopparna. Där omkomma 
de naturligtvis också.

Vi vandra på långsam sluttning allt högre upp mot 
en av åsarna på vidden. Nu möta vi en bäck, som sakta 
silar fram i sin smala fåra.

Den, som tycker om blommor, kan knappast ha ett 
större nöje än att ligga på knä vid en sådan liten fjällbäck 
och betrakta alla de förtjusande små fjällväxterna. 
De äro alltid så daggfriska, som om aldrig ett dammkorn 
rört vid dem, och blommorna äro så utsökt fina och klara 
i färgen. På eftersommaren bli många bäckar kantade 
med breda, gula ränder, som lysa på långt håll. Där 
blommar då den gula »Saxifraga»; den växer i matta, 
och dess blomstjärnor sitta så tätt, att bladens gröna 
alldeles gömmes under dem, man ser bara en bård av 
stjärna vid stjärna.
Högst uppe på bergåsarna, där det blåser mycket 
och är torrt, ser det vid första ögonkastet ut, som om 
växtmattan vore försvunnen och berget låge alldeles kalt. 
Men det finns växter här också, fast de hålla sig tätt till 
marken. Dvärgbjörken smyger sig alldeles efter berget, 
och dess blad äro så små som ett litet barns lillfingersnagel. 
Kråkbärs- och mjölonriset ha också tagit sig hit 
upp. Bryter man av en gren på något av de krypande 
risen, ser man, att den är tillplattad, som om man brett 
ut den mellan gråpapper för att pressas. Vi hitta några 
små blomkryp, som äro så små, att man knappast 
kan hålla dem i fingrarna. Hur förvånade bli vi inte att 
känna igen de vita stjärnorna av duvkullan, som växer 
överallt i våra skogstrakter och som varit tapper nog 
att vandra ända hit upp på fjället, där den blivit så 
dockaktigt liten.

En växt, som riktigt har sitt hemland här, är polörten 
(Diapensia), som växer i täta, låga tuvor, rikt sirade 
med vita blommor. Kanske finna vi några enstaka 
fjällsippor, som glömt sig kvar. Fjällsippan (Dryas) hör 
nämligen till vårväxterna på fjället och är en av fjällvärldens 
allra vackraste blommor. Den ovanligt stora, vita 
blomman är varmt klädd i ett ludet foder; häruppe på 
åsens topp har den en mycket kort stängel, det är, som om 
blomman vore rädd att resa sig upp för att inte bli 
söndersliten av blåsten. Fjällsippan — liksom polörten, 
azalean och flera andra av fjällväxterna — har läderartade 
blad: med sådana blad kunna växter lättare stå ut med 
torka, och här uppe på fjällplatåerna är torkan växternas 
värsta fiende.

På ställen, som ännu ha litet fuktighet kvar, ser 
man en helt liten, obetydlig växt med bara två blad. 
Om man inte känner till den, skulle man tro, att det 

Fjällsippa (Dryas octopetala.)


bara vore ett växtbarn och att de två bladen vore 
hjärtbladen. Men vi taga den i handen, och se! mellan bladen 
sitter ju ett hänge med dun, sådant som videbuskarna 
ha; och så förstå vi, att den där lilla växten egentligen 
har anspråk på rang, heder och värdighet av buske. Den 
kallas »dvärgvide», och den skulle vara en lagom stor 
buske åt Tummeliten.

Medan vi äro här uppe på åsen, måste vi också njuta 
av utsikten. I sydost ha vi Snasahögarna, som äro ganska 
nära och därför se så väldiga ut; bakom dem sticker 
Storsylen fram med en svart, spetsig topp ovanför en skinande 
vit sida. Så vända vi oss åt öster — där känna vi 
genast igen vår gamla vän Åreskutan. Hon reser sig som 
en fin, blå pyramid mot horisonten, och på hennes 
sluttning syns Mörvikshummeln som en rund knöl. Skutan 
står så fri, inga höga fjäll har hon omkring sig, det är 
därför vi se henne så väl, hon tronar som en ensam drottning 
över hela nejden.

Det har funnits en tid men för oändligt länge sedan, 
då Åreskutan inte stod så där ensam. Då genomdrogos 
dessa trakter av sammanhängande fjällkedjor med svindlande 
höga toppar. Men de flesta av dessa berg förstördes 
så småningom; frosten sprängde sönder dem i stenar och 
grus, och detta sköljdes bort av bäckarna och floderna. 
Det, som nu är kvar och bildar denna vida högslätt, är 
liksom bara rötterna av de forna bergen. Att dessa kunde 
så förstöras är inte så underligt, ty de bestodo av en sorts 
skiffer, som var ganska lös. Här i Storlienstrakten går 
man ofta förbi bergväggar, där, stenen är så lös, att man 
med bara händerna kan plocka sönder den. Men 
Åreskutan är uppbyggd av hårdare sten, och därför har hon 
kunnat stå kvar som en återstod av väldiga försvunna 
fjällmassor. Hon har alltså skäl att föra sig stolt och 

Polört (Diapensia lapponica).


majestätiskt, hon är ett gammalt och vördnadsvärt berg, som 
varit med om oräkneliga årtusendens oväder, frost och stormar.

Nu vända vi oss helt om mot gränsen till Norge. 
Vilken olika syn! Här gå långa, skarpa fjällryggar med 
snötäckta kammar, och djupt, djupt nere mellan dem 
ligga dalarna, som för oss bara se ut som sprickor. Nu 
kunna vi med en blick få en föreställning om hur olika 
det norska och det svenska landskapet äro här vid 
gränsen. På den svenska sidan högslätter med sjöar och 
myrar och ovanför dem några enstaka, höga fjäll — på 
den norska sidan genast brant stupning med forsande 
älvar, som rinna fram i djupt nedskurna dalgångar.

När vi gå ned från vidden, kliva vi ner i en av de 
många djupa men trånga skrevor, som finnas här i bergen, 
och där bli vi alldeles förvånade över växtligheten. Här 
äro björkarna rakstammiga och prydliga, här finnas 
blomväxter, som nå en vuxen man till midjan, och ha stora, 
praktfulla blommor. Bland jättarna fästa vi oss vid 
stormhatten, en parasollvaxt, som heter angelika, och en 
annan vanlig fjällväxt, toltan (Mulgedium), som har höga 
spiror med rödvioletta blommor. På en liten avsats vid 
en brant bergvägg få vi kanske se den vackra »fjällbruden», 
en släkting till mandelblomman. Hon har så litet 
plats för rötter och blad och sträcker sig ut från 
klippan: hennes lätta, vita blomvippor, som kunna ha över 
hundra blommor, svaja för vinden och påminna om en 
fladdrande slöja, det är väl därför hon fått detta namn.

Gå vi ned från fjällheden en klar sommarafton vid 
solnedgången, få vi kanske se något, som är vackrare än allt 
annat skönt vi sett där uppe. I väster är himmeln ett guldhav, 
i vilket de norska fjällens vitskimrande toppar sticka 
upp, framför oss skifta Snasahögarna i den underbaraste 
rosenfärg med dragning i blått, de eljest så tunga,
skymmande bergen se lätta, halvt genomskinliga ut, man 
kunde inbilla sig, att de vore sagolikt stora skimrande 
rubiner. Men trolleriet varar inte länge. Den dröjande 
solglansen, som fångades av bergen, är snart försvunnen, 
och Snasahögarna äro åter gråa och tunga. Men den, som 
sett det skådespelet en sommarafton, glömmer det aldrig.


Uppe på Sylen. 

*




ÅNGERMANÄLVEN.



1. Mynningsfjärden och »Ådalen».

I Ångermanlands klippiga skärgård, berömd för sin skönhet,
ligger det vackra Härnösand, som ända till för några år 
sedan var Norrlands enda biskopssäte. Härnösands biskop 
hade ett stift, som var större än halva Sverige, han skulle
se till, att alla svenskar och alla lappar, som bodde norr
om Hälsingland, fingo tillfälle till gudstjänst och 
undervisning i kristendom. Detta kunde han naturligtvis 
omöjligt hinna med, om han också hade varit hela sitt liv
på resa; och därför delades år 1904 det stora stiftet i 
två. Härnösand, är mycket mindre än grannstaden Sundsvall,
men har också genom trävaruhandeln gått mycket framåt på 
sista tiden. Vad Härnösand förr levde på, får man ett gott
begrepp om genom stadens vapen, som föreställer en bäver 
med en fisk i munnen; fiske och handel med skinnvaror voro
ifrån början dess viktigaste näringar. Härnösands nuvarande
betydelse beror till stor del på dess läge utanför 
Ångermanälvens mynning.

Bland alla Norrlands vackra älvar är ingen så ståtlig och
mäktig som Ångermanälven, »konungen bland Sveriges floder»,
som man kallat den. I sin nedersta del är den över en halv
mil bred och så djup, att de största fartyg kunna gå uppför
den. Älvens söta vatten blandar sig här med Östersjöns 
salta, och egentligen är detta



inte själva älven utan dess mynningsfjärd. Här är den 
vackraste skärgård med öppna, blånande vikar, med öar, 
holmar och sund, här är öppet och friskt som på havet, 
men naturen är dock leende och omväxlande som i en floddal.
Än drar stranden sig tillbaka och bildar en vid och öppen
vik, så lugn som en sjö, än skjuter den ut i de täckaste,
skogklädda uddar. På höjderna resa sig mörka skogar, men 
på näsen och inåt vikarna breda sig byarnas åkrar och 
fält, lysande i ljus och saftig grönska.

Vid stränderna och på öarna ligga pappersmassefabriker 
och sågverk i mängd; invid dem se vi de rykande kolmilorna,
omgivna av höga stängsel, och nedanför i vattnet flyta 
stockarna i sina timmerbommar. Sågverken ligga här nästan
lika tätt som i Alnösundet. Ett av dem, Kramfors, har sin
lastningsplats på en ö, som är nästan rund. Såghuset, 
arbetarbostäderna och de andra byggnaderna, som höra till
verket, ligga mitt emot på älvstranden och bilda ett helt
samhälle. Utanför ön ser man ofta en hel krans av fartyg,
som hålla på att lasta bräder. Kramfors är både det äldsta
och största av sågverken vid Ångermanälven.

Det är inte på många ställen vid Sveriges kuster man ser 
så många fartyg av olika slag som här. Stolt glider den 
stora, vita Stockholmsångbåten fram och tycks riktigt se 
ned på de många ångsluparna, som likt lekfulla barn kila 
fram och tillbaka mellan sågverken, och på bogserbåtarna,
som komma släpande på timmerbommar. Den möter på sin väg 
flera stora, mörkfärgade lastångare, över vilka den engelska
flaggan svajar, de ha kommit hit med last av stenkol och 
vända nu om igen med svenska trävaror. Vid Nyland ligga 
särskilt många lastfartyg. Där slutar mynningsfjärden, 
och där ovanför börjar först den egentliga Angermanälven.
De största

Sandslåns sorteringsbom vid Ångermanälven

fartygen, som behöva djupt vatten, måste stanna vid 
Nyland, men mindre ångbåtar kunna fortsätta ännu några 
mil uppåt älven till Sollefteå. Nära Nyland, vid Sandslån, 
ligger sorteringsbommen för det timmer, som flottas 
på Ångermanälven, och där sorteras årligen omkring 6 
millioner timmerstockar. Ångermanälven och dess bivatten 
bildar den längsta flottleden i Sverige, och på ingen 
annan älv framskaffas så mycket timmer.

Ovanför Nyland blir landskapet ganska olika, och vi 
märka, att vi nu befinna oss i en riktig floddal. Stranden 
sluttar vanligen i en brant backe ned till älven, och vi se, 
att branterna även här bestå av fin sand. Ovanför dem -- 
högt över älven -- syns en bred, ganska jämn landsträcka, 
som här och där sväller upp till rundade bucklor. Där uppe 
ligga en mängd gårdar, och bredvid boningshusen avteckna 
sig mot himlen några jättehöga träställningar, det är de 
väldiga sädeshässjorna, som brukas i denna del av Norrland. 
Och längst upp, bortom bygden, resa sig de mörka 
skogklädda bergen, som bilda en allvarlig ram till denna 
leende tavla av glittrande vatten, grönska och trevna 
människoboningar. Allting är här större, vidare och 
öppnare än i Indalsälvens dal, så att man på en gång ser 
både det stora, bebyggda sandområdet och de skogiga 
höjderna bakom. Man behöver inte undra och gissa, som 
när man far på Indalsälven.

Gårdarna ligga i allmänhet på kanten av sandterrasserna 
med utsikt över älven. Till de flesta leder en 
allé av björkar. Boningshusen äro präktiga, vita eller 
röda tvåvåningshus. De äro stora och rymliga, ty 
ådalingen tycker om att ha svängrum, och man behöver här 
inte spara så mycket på timret. Men här som i Jämtland 
händer det nog, att möblerna inte räcka till för övre 
våningen utan att rummen där stå tomma. Överallt 
falla de stora hässjorna i ögonen, de äro ofta högre än 
tvåvåningshuset. Hösten kommer så tidigt med regn och 
ruskväder, och man har därför fått lov att tänka ut 
något sätt att torka säden fort och väl. Om man färdas i 
dessa trakter kort efter skördetiden, är det roligt att se 
hässjorna stå fullsatta med säd, de likna då väldiga, 
lurviga mattor, som blivit upphängda till vädring. Vi 
kunna förstå, hur säden på detta sätt skall bli genomblåst 
av himmelns alla vindar.


Sädeshässja från Ångermanälvens dal.


I allmänhet ser man, hur det går en skarp gräns 
mellan bygden och skogen. Det beror på att folket odlat 
jorden så långt upp, som leran och sanden räcker; 
bergens steniga skogsmark däremot ha de inte tyckt det löna 
mödan att röja och bruka. Men om vi se noga efter, 
upptäcka vi dock, att några ljusa flikar ifrån bygden 
skjuta upp i bergens skogar och att där uppe vid 
skogsbrynet ligga några små gråa stugor. Det är en och 
annan torpare, som där fortsätter att ta upp nyodlingar 
högre upp inåt skogen.

Folket, som bor vid Angermanälven, äro mycket 
stolta över sin älv och sin vackra bygd, som de kalla 
rätt och slätt »Ådalen». Det är, som om de ville säga, 
att det inte finns någon annan å, som det är värt att 
tala om i jämförelse med Ångermanälven.

Men vi fortsätta uppåt älven. Sågverken äro nu 
inte längre så talrika; men massor av lösa stockar snurra 
omkring i strömvirvlarna. Stenbryggor, som här och 
var skjuta ut i vattnet, påminna oss om laxfångsten. 
I Ångermanälven är det alltjämt gott om lax, men innan 
det blev så många sågverk och fabriker vid älvens stränder, 
var fisket ännu rikligare. Då gingo laxarna i väldiga 
skaror uppför älven, och folket fick äta den läckra fisken 
så ofta, att de tröttnade på den. Det berättas, att en 
tjänstflicka, som den tiden tog plats, brukade betinga 
sig att slippa äta lax mer än tre gånger i veckan. Detta 
låter underligt nu, när lax anses höra till den finaste 
mat, som man kan bjuda på.

När vi närma oss Sollefteå, bli stränderna högre och 
ofta utsvarvade till sockertoppsformiga nipor. Sollefteå 
ligger vid den sista stora forsen, som Ångermanälven 
bildar under sitt lopp från fjällen. Här har alltsedan 
gamla tider varit en viktig marknadsplats, dit köpmännen 
från Härnösand foro upp och bytte varor med folket 
från den övre dalen. Sollefteå är byggt alldeles 
mellan niporna. Det är inte en stad men har livligare 
rörelse än många småstäder, och man skulle ha lust att 

Nipor vid Sollefteå.


kalla det »nipstaden». En nipa är förvandlad till park, 
och från dess topp har man en förtjusande utsikt över 
hela landskapet: där nere den fradgande forsen, ofta med 
en fastnad timmerbråte, och där ovanför den vidsträckta, 
solbelysta bygden, som ser så inbjudande ut, att man 
inte kan låta bli att längta dit upp.

För attfa en än vidare utsikt kunna vi bestiga det 
branta och vackra Multråberget, som ligger helt nära 
Sollefteå och syns vida omkring. Sedan gammalt 
har man haft en vårdkase uppe på bergets topp. 
Vårdkasen var byggd som en hög, spetsig träkåta, 
och ini den förvarades tunnor, fyllda med tjära, stubbar 
och fururötter. När nu männen, som höllo vakt vid 
vårdkasen, märkte, att fiender voro i närheten, tände 
de eld på bränslet. Röken och lågorna slogo högt upp 
mot himmeln, och när bönderna sågo det flammande 
eldskenet, grepo de sina vapen och gjorde sig redo att 
försvara sina hem. Det fanns förr vårdkasar på många 
berg. Så fort skenet från en brinnande kase spred sig, 
skyndade man att också tända på den, som låg 
närmast, och så kunde eldarna inom kort flamma hela 
nejden runt. I vår tid behövas inga vårdkasar, ty nu kunna 
ju underrättelser sändas mycket hastigare på annat sätt. 
Men på Multråberget hade den gamla kasen fått stå kvar 
så länge, att många män, som ännu leva, alldeles hade 
reda på hur den varit inrättad. Och så har man byggt 
upp en likadan kase till ett minnesmärke, som kan 
förtälja om hur det gick till i forna oroliga tider.

Med Ångermanälven förenar sig strax norr om 
Sollefteå den strida, slingrande Faxälven, som flyter mellan 
stupbranta nipstränder. Ovanför Sollefteå är Ångermanälven 
inte segelbar, man kan hädanefter bara bitvis färdas 
på den med roddbåt eller någon liten ångslup. Dalen
är trängre och inte så tätt befolkad. Det är ett vildare 
men utomordentligt vackert landskap i denna övre del 
av Ådalen.

Den, som kan, vandrar gärna upp till Liden och 
ser på Nämdforsen, ett av Ångermanälvens högsta och 
vackraste vattenfall. Här har sen äldsta tider drivits ett 
ovanligt givande laxfiske, ty laxarna samla sig där nedanför 
forsen, som de ej kunna komma över. På en klippa 
invid fallet finnas några urgamla hällristningar, som 
föreställa, hur man fiskar lax och fångar älg i gropar. 
Man vet inte säkert, om dessa ristningar äro gjorda av 
lappar eller av de nuvarande ångermanlänningarnas 
förfäder.




2. Något om Ådalens och dess bebyggares historia.

Vårdkasen uppe på Multråherget hade mycket att 
berätta för oss om vårt folks liv och seder under för 
länge sedan gångna tider. Men själva landskapet har 
också sin historia, och om vi eftertänksamt betrakta 
Multråberget och utsikten därifrån, kunna vi få en 
föreställning om hur detta landskap såg ut så långt, långt 
tillbaka i tiden, som då ännu en stor del av Sverige var 
täckt av is.

Litet varstans här uppe på de skogbeväxta bergen 
träffa vi sådan stenbunden moränmark, som vi veta 
uppstod under istiden. Men underligt nog finna vi, att på 
Multråbergets topp ligger klippan bar alldeles utan grus. 
Hur kan det komma sig? Det beror därpå, att när isen 
höll på att smälta, gick havet ända hit upp, och denna 
topp var då ett strandskär, som piskades av vågorna 

Ångermanälven med Multråberget till vänster.

och blev alldeles renspolat. De dalfåror, där nu 
Ångermanälven och dess bifloder, Faxälven och Fjällsjöälven, 
flyta fram, voro då fjordar, men dessa voro mycket 
bredare än de nutida älvdalarna. Innanför fjordarna 
låg isen kvar, och från den strömmade väldiga jökelälvar, 
som förde med sig stora massor av fin sand och lera. 
Sedan höjde sig landet så småningom, och när havet 
drog sig tillbaka, längde sig älvarna öster ut och kommo 
då att flyta genom fjordbottnen, som förut varit deras 
delta. I början voro de mycket breda. Här i 
Ångermanälvens dal är stranden vanligen avdelad i terrasser, 
ibland ser man tre, ibland ända till fem ovanför varandra. 
De högsta terrasserna ha ursprungligen varit 
strandbrinkar, men sedan har älven arbetat sig ner genom 
sanden allt djupare och djupare och bildat andra 
terrasser. 

Stor och väldig tycka vi, att Ångermanälven är nu, 
men vad skulle vi då ha tyckt, om vi sett den, när den 
fyllde hela dalen upp till de nuvarande skogsåsarna!

Om en främling står här uppe och ser ut över Ådalen 
med alla de många husen och åkrarna och ängsvallarna, 
tänker han ovillkorligen: vad Ångermanland måtte vara 
ett rikt och tätt befolkat landskap! Men om han ger 
sig ut att vandra omkring i landskapet, skall han snart 
komma till ödsliga trakter med stora skogar och myrar, 
där det mycket sällan syns en stuga. Då förstår han, 
att det bara är vid älvarna, som landet ser så här rikt 
och leende ut.

Det har alltid varit så i Norrland, att människorna 
helst ha velat bo vid någon av de stora älvarna. Och 
detta är lätt att förstå. Först och främst för fiskets skull, 
vidare kunde man ju mellan forsarna färdas i båt på 
älven, och detta var lättare än att ta sig fram i den vida, 

Ångermanälven.

villsamma skogen eller på de gungande myrarna. De, 
som slogo sig ned i samma dal, om också på olika sidor 
om älven, kunde därför anse varandra som grannar, och 
detta gav en viss trygghet.

Ångermanälvens dal har länge varit bebyggd, redan 
under den hedniska tiden. Det vet man därav, att man på 
många ställen funnit både gravhögar, gamla vapen och 
redskap i jorden. De första invånarna i Ångermanland 
bodde vid kusten och älvens mynningsfjärd, och därav har 
landskapet fått sitt namn, ty det gamla ordet »anger» betyder 
»vik». Från viken flyttade några upp till den egentliga 
älven och bosatte sig på strandterrasserna. Här funno de sig 
väl. Lätt kunde de komma ned till älven, där det i gamla 
tider ännu mer än nu vimlade av lax och sik, uppe på 
terrassen hade de jämn mark, där stora hjordar kunde få plats 
att beta, och ville de jaga, fanns det gott om villebråd i 
skogen. I början hade de troligen inte något åkerbruk, men när 
de kommit så långt, att de började bruka jorden, visade 
det sig, att sandterrasserna voro lätta att odla och gåvo 
goda skördar.

Allt som tiden gick, blevo människorna flera. För 
att skaffa sig mer åkerjord fällde de skogen och 
odlade landet allt högre upp emot bergen. Boskapen 
tillväxte också, och snart räckte betet vid gårdarna 
inte längre till. Då funno de på, att om somrarna 
skicka sina kreatur på bete till de stora, obebodda 
skogarna, som på båda sidor ramade in dalen. Härvid 
drogo de oftast uppför någon av de mindre åar, 
som falla ut i Ångermanälven. På något ställe där 
det fanns gott om bete, byggdes hus åt boskapen, 
och så uppkommo fäbodar. De lågo alltid nära vatten, 
vid ån eller kanske någon sjö. Med tiden tyckte man 
det var skada, att all gödsel vid fäboden skulle bli till 
ingen nytta, och började därför röja och odla också där. 
På så sätt blev fäboden småningom förvandlad till en 
riktig gård. Största delen av de tunnsådda gårdar, som 
i Ångermanland ligga längre bort från de stora älvdalarna, 
ha ursprungligen varit fäbodar.

Men när det började bli trångt på boplatserna vid 
fjärden och Ångermanälvens nedre lopp, flyttade också 
några av befolkningen ännu längre upp efter älven 
till den övre Ådalen. Först gjorde man nog bara 
tillfälliga besök för att fiska lax vid någon fors där uppe, 
men snart slogo många sig ned på allvar. Älven är här 
strid och bildar många forsar. Men bygderna uppstodo 
nästan alltid vid ett »sel», det vill säga en sådan sträcka, 
där älven rinner lugnt fram, ty där hade man både 
farbart vatten och mera tillgängliga stränder med bättre 
utrymme för gårdar och fält. Därav kommer det sig, 
att så många orter vid Ångermanälven -- och även vid 
flera andra av de norrländska älvarna -- ha namn, 
som sluta på »sele», t. ex. Ramsele, Edsele, Junsele, 
Åsele.

På Sturarnas och Gustav Vasas tid hade nybyggarna 
trängt fram efter älven så långt upp som till Junsele. 
Ungefär i den trakten taga nipstränderna slut, ty det 
forna havets fjordar ha inte gått längre in i landet. Därför 
var den delen av dalen, som låg högre upp, inte så 
lockande för nybyggarna. Floden bildade där 
oupphörliga forsar, och stränderna voro dystra och steniga, 
de flesta tyckte, att det var ett riktigt hemskt land. 
Dessutom drogo också lapparna omkring där uppe med 
sina renhjordar. Och svenskarna voro på den tiden ganska 
rädda för lapparna. Man trodde allmänt, att de voro 
skickliga i trolldom och kunde döda och skada människor 
och djur med alla möjliga hemliga konster, som 
en kristen inte förstod sig på. Det där ovänliga landet, 
som tog vid ett par mil ovanför Junsele, kallade 
svenskarna för Lappmarken eller Lappland, och det 
landet tyckte de att lapparna gärna kunde få behålla 
för sig.

Hur svenskarna längre fram togo även Lappland i 
besittning, skola vi senare få höra talas om.

*



PÅ TVÄRS GENOM SÖDRA LAPPLAND.



1. Skogs- och myrlandet.

Den, som reser med norra stambanan upp genom 
Norrland, blir ibland alldeles förtjust över den vackra 
natur han får se, och ibland tycker han, att landskapet 
är gränslöst ödsligt och riktigt fult. På ett ställe i 
Ångermanland kommer man sålunda från en mycket 
vacker sträcka med ens till en av de allra fulaste. 
Ty knappt har man från kupéfönstret njutit av att i ett 
svindlande djup inunder sig se Faxälven och Ångermanälven 
slå sina skimrande blåa slingor genom en livlig och 
grönskande bygd, förr än tavlan alldeles ändrar sig. 
En lång stund syns ej annat än de mest enformiga 
myrar och skogsbackar med dåliga, mariga träd, nästan 
inga människoboningar, endast då och då en fäbod. Det 
enda, som något lyser upp, är, när vi fara förbi en liten 
sjö, rikt prydd med gungande, vita näckrosor.

Den stora förändringen beror på att vi nu ha lämnat 
de trakter, som varit fjordbotten, och kommit in på 
moränens område. På många ställen har skogen blivit 
nedhuggen, och där ligger moränmarken blott och bar 
med alla sina oredigt kringkastade stenar. En sådan 
kalhuggen moränmark, där svarta stubbar sticka upp 
bland de grå stenarna, är något bland det dystraste och 
skräpigaste man kan se. Man kommer att tänka på hur 
helt annorlunda det skulle se ut i Sverige, om de 
vidsträckta moränmarkerna inte voro beväxta med skog.

Åter förändrar sig tavlan, och vi se ned i ett glatt 
älvlandskap med odlad bygd och tätt liggande gårdar, 
det är Öreälvens dal. Öreälven är en av Norrlands mindre 
strömmar, men i ett annat land skulle den nog anses 
vara ganska stor, och liksom de stora älvarna består 
den sig med nipor och terrasser och en vid och rymlig 
dalgång. Men vattnet är inte klart som i de större 
älvarna, utan har brunaktig färg. Det kommer sig därav, 
att Öreälven inte hämtar sitt vatten ända ifrån fjällen 
utan kommer från myrarna i skogslandet. Alla de älvar 
och åar i Norrland, som ha ett sådant ursprung, ha 
brunt vatten.

Vid en station nära Öreälven stiga vi av järnvägen och 
träffa på en stor landsväg, som leder inåt Lappland. Den 
går först genom Ångermanlands sydöstra hörn, och här 
få vi tillfälle att se präktiga tallskogar, sådana varifrån 
man hämtar timmer till sågverken. Raka och höga, litet 
stela men värdiga och kungliga, resa sig de kopparbruna 
stammarna över det silvergråa marktäcket, som lavarna 
breda för deras fot. Här och var bilda lingon och kråkris 
som små gröna holmar i det gråa, och på eftersommaren 
får mattan på sina ställen ett rosenskimmer av blommande 
ljung. Det ger ett ljust och glatt intryck, när 
man mellan de glest stående träden blickar in över de 
vida ändlösa skogsmarkerna, som ofta bukta i stora vågor. 
Här och där ligger ett träd, som har vräkts ikull av 
stormen, och det är roligt att se, hur en hel skara av 
unga tallplantor stå i en tät krets omkring den fallne 
jätten. Många träd äro märkta, det är sådana, som nästa 
vinter skola fällas av skogsarbetarna. Vi komma förbi 
en skogsbäck, som har fått väggar och golv av timmer 
och blivit förvandlad till ränna, allt för flottningens skull.

Det är långt emellan byarna, men komma vi förbi 
en liten sjö eller å, se vi nästan alltid en liten grå 
hölada ligga vid stranden, ty på sådana ställen, där marken 
blir vattnad och ibland översvämmad, växer bra gräs, 
som norrlänningen alltid bergar in. Också på myrar 
synas ibland lador, ty även det gräset, som växer där, 
bruka bönderna skörda. De ha både strandängar, skogsängar 
och myrängar. Om vi resa här på vägarna i juli 
och augusti, möta vi högst sällan någon körande; när 
vi komma till en by, äro alla karlarna borta och många 
av kvinnorna också. Var äro de? Ibland möta vi några 
på vägen, männen bära liar, som de ofta försiktigt ha 
virat om med trasor, för att ingen skada skall ske. De 
äro då på väg till eller från skogs och myrängarna, ty 
nu är just »anden» eller höbärgningstiden, den brådaste 
tiden under hela året. Var bonde har sina utängar 
spridda vitt omkring, långt ifrån varandra och långt från 
gården, och det tar många veckor att slå alla dessa ängar.

På ett ställe, där vi skola byta skjuts, finna vi 
ingen hemma i stugan, bara ett par små barn tulta 
omkring på gården. Äntligen kommer hustrun, som varit 
nere vid bäcken och tvättat. Som det inte är någon 
karl hemma, spänner hon själv för hästen, säger till en 
8-årig flicka att vakta sin lilla skrikande bror och 
hoppar upp på kärran för att skjutsa oss vidare. Vi äro 
glada över vårt ressällskap, ty hon har ett raskt och 
hurtigt väsen och har mycket att berätta. Det är dock 
allvarliga saker vi få höra. Hon talar om, att det 
föregående vinter varit riktig nöd här, ty sommaren hade 
varit ovanligt regnig, och vattnet stod då så högt över 
ängarna, att det inte var någon möjlighet att slå dem.

Då måste bönderna sälja en stor del av sina kor. 
Uppköpare drogo omkring i bygderna, och det var 
sorgligt att se, hur de drevo framför sig hjordar med 
ända till 300 kor. Det var folkets bästa egendom, som 
de nu måste skiljas vid. De pengar, som de fingo in för 
korna, gingo åt till att köpa mjöl -- ty kornet mognade 
inte heller denna sommar -- och till att köpa foder åt 
den boskap, som de hade kvar. Nog brukade det ofta 
hända, att brödsäden inte räckte hela vintern, men bra 
bekymmersamt var det att behöva börja köpa rågmjöl redan 
i oktober. Och svårt var det att undvara kornmjölet, 
som användes både till morgonvällingen och till gröten 
om kvällarna och till det goda tunnbrödet. Hon talar 
om den långa vintern, då norrskenet flammar, så att det 
är riktigt hemskt, och om vilken glädje det är, när den 
allra mörkaste tiden är över och man först får se solen. 
När man i någon stuga, som ligger högt, första gången 
sett en glimmande ljusning vid skogsbrynet, då sprider 
sig som en löpeld genom byn det glädjande budet, att 
man sett det »lysa över skogen».

Mil efter mil fara vi genom de omätliga skogarna. 
Nu kommer vägen in i en sänka, på ena sidan står skogen 
tät, på den andra se vi ned över en svart, drömmande 
skogssjö, som ligger i skuggan av höga, nästan 
stupbranta, furuklädda bergssluttningar. Det hela ser 
ensligt, högtidligt och nästan trolskt ut. Och just här 
fara vi över gränsen till Lappland! Lappland, Sveriges 
nordligaste landskap, som rymmer så många underbara 
ting: våra högsta bergstoppar, våra största vattenfall, 
våra rikaste gruvor, våra härligaste fjällandskap men 
också våra dystraste ödemarker. Lappland, Sveriges 
största landskap, som utgör en fjärdedel av hela riket 
och som har socknar så stora som kungariken i Europa! 

Men den storslagna bilden försvinner hastigt, och 
på det hela taget märks just ingen skillnad på landskapet, 
när vi kommit in i Lappland. Det är myrar och 
skogar här också, fast myrarna äro flera än förut och 
skogen i början inte är så vacker. Vid Fredrika träffa 
vi på den första större bygden i Lappland. Den ser 
inte på långt när så välmående ut som bygderna 
omkring Ångermanälven, men det finns ändå åkrar med 
råg och korn, och en och annan har till och med gjort 
sig mödan att anlägga en trädgård. Björkar, rönnar och 
häggar äro träd, som det alltid går bra att plantera. 
Till trädgårdens skatter räknar man syren- och rosenbuskar 
-- det är en särskild sorts rosenbuskar med 
mycket små blommor. En berså kan man få genom 
att bygga upp ett gallerverk och plantera humlerankor 
omkring, humlerankan är både härdig och växer ofantligt 
fort. Några bärbuskar finnas också alltid i 
trädgården, ty vinbär gå utmärkt, och krusbär stå sig 
också, fast de sällan riktigt mogna. På de små grönsakssängarna 
se vi ärter, morötter, spenat, sallad och rädisor, 
en och annan företagsam husmoder kan till och med bjuda 
på trädgårdssmultron. Det är inte litet ihärdighet och 
påpasslighet, som behövs för att sköta en trädgård i Lappland, 
men så är det också ett arbete, som ger glädje: 
varenda blomma, varenda liten rädisa, vartenda bär är 
inte bara någonting som är ljuvligt att skåda eller smaka, 
utan något ofantligt dyrbart, därför att det betyder en 
seger, som människan har vunnit över den hårda naturen.

Om husmodern är glad och stolt över sin trädgård, 
så är husfadern det inte mindre över sina nyodlingar. 
För att se på en sådan gå vi ut på en stor myr. Det är 
underbart att se, vilken förändring människan kan 
åstadkomma med sitt arbete: på ena sidan om en liten väg 
syns myren, sådan den ursprungligen var, gungande, sur, 
beväxt med dvärgbjörk och vitmossa, på den andra sidan 
svajar den tätaste, präktigaste råg. Men så har man också
arbetat här. Ett väldigt, både brett och långt dike visar
sig där nedanför myren, det är ett »kronodike». Det är ju
nyttigt för hela riket, att så mycket jord som möjligt 
blir uppodlad, men en myrodling är ett dyrbart företag 
grävningen av detta dike har kostat 7,000 kr. -, och därför
är det så ställt, att när en man vill börja att dika ut 
en myr, kan han skriva till regeringen och be om penninghjälp.
Det är så många, som göra detta, att inte på långt när 
alla genast kunna få understöd, utan de få ofta vänta 
många år, tills deras tur kommer. Men det är inte nog med
att dika, man måste också harva upp myren och köra på 
kalk, sand och gödsel. Kalken är dyr här uppe, ty den får
tas ända från Västergötland, och fastän järnvägsfrakten 
är mycket billig, blir kalken ändå, när den hunnit fram 
till Lappland, 6 gånger så dyr, som den från början var. 
Första året sår man vanligen på myren blandsäd med ärter 
i, andra året timotej, tredje året råg.

Säden står nu så frodig och lovande på nyodlingen, och 
lantmannen ser med ivrig förväntan, hur den dag för dag 
närmar sig mognaden. Men lugn kan han ändå inte vara, ty 
det kan hända en olycka, som fördärvar alltsammans. Strax
före skördetiden, det vill säga i slutet av augusti, börja
nätterna bli längre och ganska kyliga. Om det då är kallt
och klart väder en kväll och på samma gång lugnt, då blir
lantmannen ängslig: frosten kan komma. Har olyckan varit 
framme, så hänga sädesaxen nästa morgon lösa, vissna och 
slaka; då vet han, att de äro förstörda och att ingenting
annat är att göra än att slå säden och använda den till 
grönfoder. Lantmännen här säga, att de åkrar, som ligga 
i närheten av
en myr, äro mest utsatta för frostskada. Man vet dock, 
att ju bättre skött åkern är, dess bättre står den sig 
mot frosten.

De, som bo här uppe, äro svenskar och inte lappar på 
sommaren ser man inte alls till några lappar i denna delen
av Lappland. Folket här för ett mycket strävsamt liv, men
de hade det ännu mycket svårare förr. För 50 år sedan 
fanns här i socknen ingen landsväg. När en gosse från 
Fredrika skulle till Umeå för att gå i storskolan där, 
fick han med sig en karl, som skulle visa vägen och hjälpa
honom att bära matsäcken och den övriga packningen, och 
så fick han gå till fots de 7 milen till Vännäs, där 
landsvägen började. Om prästen i Fredrika ville hälsa på 
prästen i Vilhelmina, så tog han kont på ryggen och vandrade
tolv mil. Var det i den vackraste sommartiden, gjorde hans
hustru honom gärna sällskap, och om hon hade ett litet 
barn, tog hon det med sig.

Men vi fara vidare inåt Lappland, ty vi ämna oss till den
stora kyrkplatsen Åsele. I hela Lappland finns ju ingen 
stad, men här i södra delen av landskapet äro kyrkplatserna,
i synnerhet Åsele och Lycksele, medelpunkter för handel 
och samfärdsel. Allmogen talar om »platsen» med en sådan 
aktning, att man förstår, att den för dem riktigt är stora
världen. Det finns i dessa trakter många människor, som 
aldrig ha varit i en stad och aldrig ha sett ett järnvägståg,
för dem är Åsele det präktigaste de veta.

Åter komma vi igenom väldiga tallskogar; de, som vi här 
fara förbi, ägas av staten och kallas därför »kronoparker».
De enda levande varelser, som visa sig, äro de kvicka, 
muntra lavskrikorna, som tyckas helt nyfikna, och hoppa 
omkring i träden alldeles vid vägkanten. De äro stora 
vackra fåglar med klart roströda fläckar i sin

brungråa fiäderdräkt. Här uppe har lavskrikan det lustiga
namnet »kuoxiken».

Skog och myrar, myrar och skog - det tycks aldrig taga 
något slut. Där det är jämn och slät mark, är det vanligtvis
myr, på höjderna och åsarna skog. Många myrar äro beväxta
med dvärgbjörk - den trivs här lika väl som i fjällen - 
och ovanför resa sig enstaka tallar och granar, som se 
mariga och sjuka ut. Vid vägkanten visar sig ofta en växt
med fingrade blad och blommor av den härligaste, klara 
röda färg, det är åkerbärsörten. Åkerbären höra till de 
mest välsmakande av våra vilda bär. Hjortron, som här 
kallas »myrbär», är det gott om, de krypa ofta från myrarna
in på själva landsvägen, och det är lustigt att se de gula
bären lysa där nere invid hjulspåren. Hallon tycker folket
är en utomordentlig läckerhet, och dessa bär kalla de 
brandbär»; det är ett mycket bra namn, ty hallonbuskarna 
växa upp i mängd på de ställen, där skogen blivit nedbränd.

Nu klingar det av koskällor runtomkring I skogen. Snart 
skocka sig massor av kor, får och getter på vägen, och 
herden, »getaren», som han här kallas, har all möda att 
hålla styr på dem. Hjorden har varit på bete i skogen och
vänder nu hem till byn. Getaren ser ut som en helt liten 
gosse, men han är nog 13-l4 år; gossarna här uppe växa så 
långsamt. Tidigt på morgonen går han ut med kreaturen och
vallar dem sedan hela dagen. På ryggen bär han sin kont 
av näver, där har han sin matsäck: bröd, ost och kanske 
också smör, som han förvarar i en liten, liten kont av 
samma form som den stora. När han kommer hem på kvällen, 
är han både trött och hungrig och ofta genomvåt. Då brukar
hans matmor låta honom få en kopp varmt kaffe, och man 
kan förstå, vad det skall smaka. Det är ett ensamt liv
en sådan getaregosse för, men en god del kan han få se 
och uppleva i ensamheten. Älgen har han ofta träffat på 
i skog och myr, orrar och tjädrar äro för honom den 
vanligaste syn, och kanske har han sett den vackra men 
mordlystna lekatten, som också kallas hermelin, hugga 
tjädern i halsen, bäst som han höll på att spela. Det kan
nog också hända, att han någon gång inne i den djupaste 
skogen har sett lon sitta lurande på en trädgren, men då 
har han blivit riktigt rädd, ty lon är inte att leka med.
Örnar kan han även råka ut för. En gång kom ett lamm bort
för en getare, utan att han alls visste, vart det tagit 
vägen. Några dagar därefter fick han se, hur en kungsörn 
slog ned och grep ett lamm. Nu tog han bössa med sig, och
under de närmaste dagarna släppte han inte lammen ur sikte.
Örnen kom mycket riktigt igen och ville gripa ett nytt 
lamm, men nu lyckades getaren skjuta honom. Örnen blev 
sedan uppstoppad och uppsatt som en prydnad i det bästa 
rummet hemma i gården.

Vid färden lägga vi märke till, att det aldrig ligger 
några små stugor vid vägen eller enstaka gårdar i skogsbrynet.
Som rent undantag kan det hända, att någon riktigt fattig
familj, som är husvill, slår sig ned i skogen I en övergiven
timmerkoja, men eljest ligger landet långa sträckor alldeles
öde. Om man inte här och där såg en liten lada och nästan
jämt hörde koskällorna pingla, skulle man tro, att hela 
trakten vore obebodd. Men äntligen komma vi till några 
fält med korn, potatis, rovor och nyodling med havre. Vi 
äro framme vid en by, som ligger på båda sidor om en sjö.

Att gårdarna så ofta ligga vid en sjö beror därpå, att 
säden på sådana ställen mera sällan förstöres av frosten.
Skogslandet i Lappland är sällan jämnt utan storkulligt
och omväxlar i höjder och sänkor. Under en lugn, kylig
sommarnatt är det kallast nere i sänkorna. Det kommer 
sig därav, att den kalla luften är tyngre än den varma 
och sjunker eller liksom rinner efter sluttningarna ner 
till dalarna och lågmarkerna. Men sjön avkyles inte så 
fort som marken, därför bibehåller vattnet om natten nästan
samma värme, som det hade på dagen, och den varmare luften
över sjön stiger då uppåt. Därvid kommer luften i trakten
omkring sjön i rörelse, det blir drag, och den kalla 
nattluften, som runnit ned, får inte ligga stilla över 
marken, som den annars skulle ha gjort.

Det tycks vara många gårdar i byn, men de ligga långt 
ifrån varandra, så att byn blir mycket vidsträckt. En 
lapplandsbondes gård kan se riktigt ståtlig ut. Den består
av många hus, som ligga spridda på en gräsbeväxt gårdsplan.
Denna är vanligen mycket stor - så stor som ett torg, 
tycker man - det kan vara en hel promenad att gå tvärsöver
den. På ett ställe står en ensam rönn, på ett annat en 
liten björk, som båda ha stängsel omkring sig; det är 
allt, vad vi se till av plantering, och man är naturligtvis
mycket rädd om de små träden och mån om att skydda dem. 
Bland de många husen äro minst två boningshus, »vinterstugan»
och »sommarstugan», ofta finns också en särskild stuga 
för »gammelfolket. Så är där naturligtvis ladugård och 
stall, och utanför ladugården står en jättehög vattenvinda,
som för vattnet direkt från brunnen in till kreaturen. 
Invid husen reser sig en av dessa höga sädeshässjor, som 
vi känna till; mindre hässjor stå också på gården, och på
dem hänger ofta torv, som skall torka och bli torvströ. 
Titta vi in i vedlidret, häpna vi över de oerhörda mängder
av ved, som där förvaras, men det behövs nog alltsammans 
under den långa, långa vintern. Ett häbbre på stolpar 
finnes

Bondgård i Åsele socken.


också; trappan, som leder dit upp, består bara av en
bred stock, I vilken man gjort uthuggningar till fotstegen.
Detta enkla sätt att åstadkomma en trappa härstammar från
urgamla tider. Det är roligt att gå i det korta gräset på
gårdsplanen, ha utsikt över den lilla skogssjön och se på
allt märkvärdigt, som finns på gården. Nära ett av 
boningshusen se vi på en eldstad av stenar en duktigt stor
kittel - så stor som en bykkittel är den nog inte ändå - 
vad kan den användas till? Jo, i den kokas ost här ute i 
fria luften.

Men när det blir kväll, ser inte utsikten längre så vänlig
ut. En tät dimma breder sig då över sjön och dess stränder
och nästan gömmer bort dem för våra blickar. Men gårdens 
ägare ser nöjd ut och säger: »Det är bra att sjön ryker, 
så slippa vi frosten.» Och han förklarar, att dimman lägger
sig som ett täcke över åkrarna och skyddar dem för kylan.
Denna dimma uppkommer just, när den kalla luften uppifrån
höjderna träffar den varmare luften, som ligger över sjön.

För att slippa ifrån dimman, gå vi in i stugan. Och där 
är fint och trevligt med blommande krukväxter i fönstren,
tavlor och bibelspråk på väggarna. Nästan alltid finns en
orgel, ty befolkningen här är i allmänhet mycket gudfruktig
och tycker om att sjunga psalmer och sånger. Till kyrkan 
är det så lång väg, att dit kan man inte resa mer än några
gånger på året. De andra söndagarna hålles det gudstjänst
i byn. Då samlas grannarna i en av gårdarna, där det finns
ett tillräckligt stort rum - ty det kan vara en församling
på ett par hundra personer -, och en av männen, som kan 
läsa bra och tydligt, läser högt en predikan. En annan, 
som kan sjunga, får vara klockare och föra an psalmsången,
och så blir det en riktigt högtidlig gudstjänst.

Ifall det finns skolhus i byn, händer det, att de samlas 
där och att läraren eller lärarinnan får läsa predikan.

Här uppe vill man gärna veta litet om stora världen. Kanske
det i hela byn finns bara en, som har varit i Stockholm. 
Man tycker det är bra besynnerligt, att i Stockholm många
människor kunna bo i samma hus utan att det minsta känna 
varandra. Mycket undras det över kungen, »konungen», som 
man alltid helt högtidligt kallar honom. I den trakten 
har aldrig någon konung varit. Vilken glädje om han kom 
en gång!

En lapplandsbonde vill också gärna höra, vad skogsfågeln 
kostar i Stockholm, ty en stor del av de ripor, tjädrar, 
orrar och hjärpar, som torgföras i det sydligare Sverige 
om vintrarna, kommer ifrån Lapplands skogar. Han tycker 
det är fasligt, att fågeln kan vara så dyr neråt landet, 
när de få så litet för den här.

De fiesta människor här uppe, både män och kvinnor, ha 
ett stilla och allvarligt väsen. Det är inte underligt, 
när man tänker på den ödsliga naturen, som omger dem, hur
litet förströelser de ha och hur avstängda de äro från 
övriga delar av vårt land. Det är mycket, som stämmer 
sinnet till allvar och eftertanke hos den, som ensam färdas
på Lapplands omätliga, tysta skogsvidder och öde marker. 
Naturen förefaller så stor och människan så liten, hennes
verk alldeles försvinner, och därför känner hon starkt 
behovet att överlämna sig åt Guds beskydd.

I dessa trakter kostar det hårda mödor att komma till 
välstånd. Var torva har odlats upp med oändlig flit och 
försakelse, men just därför älskar folket mycket sin bygd
och sitt hem, och det är inte så många, som flytta till 
Amerika härifrån som ifrån andra mycket bättre lottade 
landsdelar i Sverige. När sonen i en gård
växt upp, tar han ofta upp några nyodlingar - utrymme 
finns det mer än nog i Lappland - och bygger sig en stuga
bredvid föräldrarnas.

Men en sak längta lappmarksborna mycket efter, och det är
järnvägen. Bara den kommer, tänka de, då blir det ljusare
tider, då skall Lappland blomstra upp!

När vi äntligen närma oss Åsele, går vägen mycket uppför,
ty Åsele ligger högt, högre än Storsjön i Jämtland. Glad 
blir den resande, när han vid en krökning av vägen ser, 
högt uppe, en vit kyrka skymta fram. Men ännu är det ett 
gott stycke till målet: framför oss ligger en lång, lång 
backe, uppför den går vägen alldeles rak, längst bort syns
den bara som ett ljust streck, som förlorar sig uppe på 
höjden. Den vita kyrkan lyser och lockar liksom en fyr på
havet. Asele kyrka är hela traktens stolthet, därför att 
den är så präktig, byggd av sten -träkyrkor äro det vanliga
i Lappland. När vi komma upp på höjden, se vi ett stort 
vattendrag skimra. Lugnt och brett är det, nästan som en 
sjö, men vi förstå ändå, att det är ett sel av en större 
älv. Ja, det är Ångermanälven, som. vi här åter träffa 
tillsammans med. »Platsen» ser inbjudande ut med den vita
kyrkan överst uppe på strandbrinken, husklungor på 
sluttningen och nederst den mäktiga älven. Den få vi fara
över i färja; i Lappland brukar man sällan bestå sig med 
broar.

På andra sidan älven komma vi först förbi lantliga små 
trähus, ofta med tillhörande potatistäppor och ängslappar.
Men snart blir vägen som en gata, där är apotek och många
bodar, vi komma till torg, bank, postkontor och fina, 
nybyggda hus - här ser Asele ut som en köping. Omkring 
kyrkan är anlagd en särdeles vacker park, där det finnes 
utländska barrträd och 
prydnadsbuskar; men största delen av anläggningen är naturlig
skogsmark, och då vi gå och promenera där, plocka vi de 
präktigaste blåbär. Nära kyrkan ligga flera enkla, rödmålade
hus, som äro alldeles lika varandra. Det är kyrkstugorna,
där folket, som kommer till gudstjänsten långväga ifrån, 
tar in. I hela övre Norrland äro socknarna så stora, att 
en kyrkfärd kan ta flera dar. Därför ha familjerna från 
de avlägsna byarna egna hus, som de bo i, då de stanna 
över natten på kyrkplatsen. I några andra mindre hus bo 
lapparna, när de komma hit för gudstjänst eller marknad.

På sommaren är det ganska lugnt och stilla i Åsele, men 
vill man se liv och rörelse, då skall man komma dit i 
januari, när den stora marknaden hålles. Vid den tiden 
brukar det också vara gott slädföre. I mellersta och södra
Sverige äro vi vana vid att det blir dåligt före, därför 
att det är för litet snö - här är det tvärtom, att föret 
blir dåligt, när snön är för djup. På vägarna, som mitt 
på sommaren äro så folktomma, komma nu hela karavaner med
slädar och lass. Och nu på vintern håller man sig inte 
bara till landsvägarna. »Då», säger norrlänningen, »bygger
vår Herre själv väg», då kan man komma genaste vägen fram
tvärs över frusna myrar och sjöar. I slädarna sitta 
lappmarksbönder insvepta i tjocka skinnfällar, med 
skinnmössor neddragna över öronen och klädda i hundskinnspälsar.
Det är de trogna, lurviga lapphundarna, som efter sin död
på detta sätt få värma sin husbonde. På lassen ha bönderna
varor, som skola säljas på marknaden: det är smör och ost,
skogsfågel och skinn. Nybyggarna uppifrån fjälltrakterna 
föra med sig hela lass av röding. Så komma tåg av lappar,
åkande I sina ackjor. Lapparna få nu det största nöje de 
ha under hela året; de hoppas också att förtjäna rätt 
mycket pengar på sitt renkött, sin renost och sina renhudar,
som de ha att sälja.

Under marknadsdagarna vimlar det av folk i Asele, torget 
är fullt av stånd, köpare och säljare. Handlande från 
städerna ha kommit med fabriksvaror av alla slag; vid 
fågellassen stå uppköparna och pruta och underhandla - 
den frusna fjällrödingen går snart åt. Där kommer en jägare
stolt dinglande med sina skinn, mest av ekorrar men också
av mård, hermelin, räv och utter.

Vid ett av stånden stå några lappar och hänga, de se 
likgiltiga och betänksamma ut, medan de betrakta några 
granna halsdukar, som fallit dem mycket i smaken. Lapparna
ta sig alltid rundlig betänketid, innan de köpa något, 
vanligen bestämma de sig inte förrän sista marknadsdagen.
Själva bjuda de ut åt stadsborna sina präktiga, silverbeslagna
bälten, kanske också brokiga, pärlstickade väskor och små
pungar, som lappkvinnorna arbetat. Till lapparnas 
marknadsnöjen hör ofta att ta sig ett grundligt rus. Det 
är underligt, att man ser så många fulla på marknaden, ty
någon krog finnes inte i Asele - det är i hela Lappland 
förbjudet att sälja spritvaror. Men samvetslösa människor
skaffa brännvin från någon av kuststäderna och sälja det 
i hemlighet till marknadsgästerna.

Också handelsbodarna äro fulla av folk, som göra sina 
uppköp av alla slag. Under dessa dagar går det glatt och 
muntert till, särskilt ungdomen roar sig på många sätt, 
bekantskaper stiftas, och nyheter berättas från olika 
håll. Om de händelserika marknadsdagarna talar man sedan 
länge i de ensliga byarna.

Från Åsele bege vi oss uppåt till de fjällsjöar, varifrån
Ångermanälven har sitt ursprung. Man kan ta sig fram efter
älven, ro på selen och staka sig uppför forsarna eller gå
till fots förbi dem. Också här uppe
ligga byar vid selvattnen, men de ligga inte på långt 
när så tätt som i den nedre dalen, och här finnas inte 
heller några bördiga sandterrasser. Lättare och 
fortare går färden, om vi resa på landsvägen de 7 milen 
mellan Åsele och Volgsjön, som är en av Ångermanälvens 
källsjöar. Vid Volgsjön äro vi redan uppe i 
fjällandet, och nu skulle vi kanske vänta att komma till 
ett riktigt vilt och dystert, människotomt landskap. 
Men det är alldeles tvärtom: här finna vi en både vackrare 
och bördigare trakt, än vi förut sett under hela resan 
i Lappland. Vid Volgsjöns östra strand ligger Vilhelmina 
kyrkby.

De tre lappmarkssocknarna Fredrika, Dorotea och 
Vilhelmina ha blivit uppkallade efter Gustav IV Adolfs 
gemål, som bar dessa tre namn.




2. Vilhelmina och sjölandet.

Volgsjön är endast genom en fors skild från den stora
fjällsjön Malgomaj. Ovanför denna åter ligger Kultsjön.
Alla Norrlands stora floder bilda i sitt övre lopp »sjökedjor», 
det vill säga en rad av sjöar, skilda genom en bit forsande 
älv. Namnet Malgomaj har ju en underlig, osvensk klang, 
och vi kunna förstå, att det är lapparna, som funnit på 
det. Det är inte heller länge sedan lapparna voro de 
enda, som färdades här omkring sjöarna. Men på de sista 
150 åren ha svenskarna med stor iver tagit upp nybyggen 
i dessa trakter, och nu finner man här ett alldeles 
förvånande välstånd. Kornet fryser här inte så ofta 
som i skogslandet, och potatis går så bra till, att 
om man sätter en tunna, kan man få skörda 15 à 20 
tunnor. Det är de stora sjöarna man har att tacka för 
detta. De kunna ännu mycket bättre än de små 
vattensamlingarna i skogslandet behålla något av dagsvärmen
under natten och sommarvärmen under hösten. De gårdar, 
som ha det allra bästa läget, äro de, som ligga på holmar
i sjöarna, ty där fryser säden nästan aldrig bort. Men i 
Vilhelmina socken finns också en ovanligt god odlingsmark,
ty jordmånen är i allmänhet kaikhaltig. Liksom kring 
Storsjön består berggrunden här på flera ställen av skiffer
och kalksten, som härstamma från silurtiden. Särskilt i 
dalgångar, som ligga mot söder, blir det under soliga 
somrar en växtlighet, så frodig som i ett drivhus.

Allt detta har gjort, att det har anlagts en mängd nybyggen
i Vilhelmina socken, och befolkningen har under de sista 
hundra åren varit i stark tillväxt. År 1805 voro invånarna
i socknen mellan 700 och 800, men 1907 hade de gått upp 
till över 7,000, alltså nära tiodubblats. Det finns byar,
som ha mellan 30 och 40 grannar och bortåt 300 invånare. 
Dock må man inte tro, att Vilhelmina är tätt befolkat -- 
detta är inte fallet med någon del av Lappland. Gårdarna 
i samma by ligga långt ifrån varandra, och en by kan vara
en halv mil lång. Socknen är liksom alla lappmarkssocknar
mycket stor, från nordväst till sydost har den en längd 
av nära 25 mil, och det finns byar, som ha 15 mil och 
däröver till kyrkan.

Vilhelmina kyrkby har ett högt, härligt läge på solsidan 
av Volgsjöns bergiga strand med utsikt över den breda, 
öppna sjön med dess holmar och näs och en bakgrund av 
skogshöjder och blåa bergskedjor, på vilka snön kan ligga
kvar långt fram på sommaren. Från fria platser i kyrkbyn 
ser man åt motsatt håll ut över en annan dal med sjö och 
sluttningar och nya höjder. Här är så vackert, att om inte
resan vore så 
besvärlig, skulle många främlingar komma hit endast för 
att få njuta av naturens skönhet.

Ovanför byn uppe på höjden ligger kyrkan, omkretsad av 
tusentals svalor. Det är en enkel träkyrka med fjälligt 
tak, och den är uppförd av en bonde, som var kunnig i 
byggnadskonsten. Taket ser så prydligt ut, att man måste 
lägga märke till det. Det har också sin egen historia. 
Bonden, som var byggmästare, ville ha ett vackert och 
varaktigt tak till sin kyrka, men det fick på samma gång 
lov att vara billigt. Då fann han på, att varenda gård 
eller familj i hela socknen skulle snida ett visst antal 
spån till kyrktaket och gav noga föreskrift om hur de 
skulle göras för att bli alldeles lika varandra. Så blev 
vart enda takfjäll skuret för hand i trä, och var och en 
var mån om att göra arbetet så väl som möjligt. Vi kunna 
förstå, att församlingsborna skulle bli ännu mera fästade
vid sin kyrka, när de på detta sätt själva varit med om 
att arbeta på den.

På kyrkogården ligger begraven en man, som är
mycket omtalad här i nejden. Han kallade sig Bång
och var egentligen finne men flyttade för omkring hundra 
år sedan till Sverige och tog upp ett nybygge vid 
Malgomajsjön. Förut hade han varit med i finska kriget 
och fått tapperhetsmedalj. Bång var en väldig slagskämpe,
oerhört stark och mycket våldsam till sinnet. Det tros 
allmänt här uppe, att han var den soldat, som Runeberg 
tänkte på, när han diktade sången om Sven Dufva.

Nedanför kyrkan ligger kyrkstaden med sina många 
små stugor och tillhörande uthus. Den är som en 
liten stad för sig. I allmänhet är det alldeles tyst 
och stilla i dessa hus, ingen människa går där ut eller 
in. Också många söndagar äro de obebodda, ty i 
Vilhelmina liksom i andra lappmarkssocknar komma 
församlingsborna bara en bestämd söndag i var månad mera 
allmänt till kyrkan. Då säger man, att det är kyrkhelg. 
De kyrkbesökande stanna alltid minst tre dagar på platsen. 
De komma redan på fredagen eller lördagen. Då 
blir det liv i kyrkstugorna: man gör upp eld, sätter på 
kaffe, tar fram sin förning och gör sig hemmastadd. 
Så äter man och pratar, hälsar på varandra och berättar 
nyheter från olika delar av socknen.

Men folket kommer till platsen inte bara för att gå i 
kyrkan utan också för att göra affärer. Handeln pågår 
under lördagen, hos handlandena kan det då vara så mycket
folk, att de inte få rum i boden utan stå i långa rader 
utanför. Bönderna sälja smör och ost och köpa i stället 
mjöl, kaffe, socker och andra handelsvaror. Varorna bli 
dyra här uppe, därför att de måste forslas så långt på 
landsväg och gå genom många mellanhänder; en säck vetemjöl
kostar minst 7--8 kronor mer än i Stockholm.

På söndagen går man i kyrkan tre gånger på dagen, ty den,
som så sällan kan komma dit, vill gärna vara med om så 
många gudstjänster som möjligt. På måndagen är det åter 
handel. Och så hängas söndagskläderna upp igen, stugorna 
stängas, sockenborria taga avsked av varandra, och man 
ger sig av på hemresa.

Många av kyrkhelgerna benämnas ännu med de 
gamla namnen, som brukades under den katolska tiden, 
då man firade fester till helgonens ära; man talar t. ex. 
om Jakobs-, Bartolomeus-, Andersmässan o. s. v. På 
förhösten har man Michaelihelgen; då är det just slut med 
slåtter och skörd och all sommarbrådskan, så att man 
har mer gott om tid, och därför kommer mycket folk, i 
synnerhet ungdom, till kyrkan. Då är det också ännu
öppet vatten, så att man kan ro på älvarna och sjöarna. 
Till Michaelihelgen bruka också några lappar infinna sig,
ty vid denna tid uppehålla de sig vanligen närmare kyrkan
än någon annan tid på året.

När barnen skola ha konfirmationsundervisning, kunna de 
naturligtvis inte resa fram och tillbaka till kyrkplatsen,
utan de måste bo i kyrkstugorna under den tid undervisningen
varar. Det är inte länge, bara 3--4 veckor, men de måste då
i stället läsa både för och eftermiddag för prästen och 
ägna sig helt och hållet åt detta.

Från de mest avlägsna byarna kommer folket inte mer än en
gång om året till kyrkan, ja, ibland blir det inte oftare
än vart annat eller vart tredje år.

Men inte nog med de oerhört långa avstånden, det är också
ont om vägar här som överallt i Lappland. Därför är det 
egentligen på vintern, då man kan använda »Vintervägarna»
över de frusna vattendragen, som lappmarksbon företar 
längre färder. Dessa vintervägar måste dock ställas i 
ordning, men det sker tämligen lättvindigt: man hugger 
ned några träd, jämnar litet och stakar ut med trädruskor
över sjöarna. Sådana vägar snöa dock ofta igen, och när 
en förnämlig person, som t. ex. prästen, skall resa, 
skickas en mängd hästar förut för att bana. Har det varit
stort snöfall, brukar snön bilda murar så höga som hästen
på ömse sidor om vägen. Man åker i »skrindor», vilka se 
ut som stora och rymliga trälådor, satta på medar. När 
någon skall ut och resa, lägges först hö i skrindan, sedan
där ovanpå renhudar och kuddar, och så lägger sig den 
resande raklång som i en säng och sveper om sig med 
skinnfällar. På det sättet åker man helt bekvämt och 
behöver ej frysa, om det också är 20--30 grader kallt. 
Skrindan är baktill försedd med en låda, och i den stoppas
matsäcken, som måste vara ganska
rikligt tilltagen, ty resan räcker kanske bortåt 14 dagar. 
Numera börja bönderna dock använda även vanliga slädar, 
och det är mest fjällborna, som ännu åka i sådana skrindor. 
När det är skarsnö, färdas lappmarksborna mest 
på skidor, och ofta ser man hela familjer komma på 
skidor till kyrkan. Andra böndagen i april kallas 
skarböndagen, därför att det då vanligtvis är skare och gott 
skidföre.

I Vilhelmina finns det gott om villebråd, i synnerhet 
älg och skogsfågel. Förr var här också ett riktigt 
björnland, och för 30 år sedan levde här en gammal man, 
som hade skjutit inte mindre än aderton björnar. Det 
var -- församlingens kyrkoherde. Numera ha dock 
björnarna nästan försvunnit, som det alltid brukar gå, där 
odlingen tränger fram.

Sådana år, då lämlarna företaga sina vandringar, blir 
det ett egendomligt djurliv i trakten. Gårdsplaner och 
trädgårdar vimla av de små brokiga djuren, och en 
hel mängd uvar och ugglor följa efter lämlarna för att 
kalasa på dem. Om nätterna hör man då uvarnas och 
ugglornas hemska skrik, uvar bruka slå sig ned i 
kyrktornet, och det är ett talesätt i trakten: »skrika som uven 
i Vilhelmina kyrktorn». Ugglorna kunna bli ganska 
närgångna. Så hände det en fru i kyrkbyn, att när hon 
en kväll kom in i sitt kök, satt där på en utspänd klädlina 
en stor uggla och glodde på henne.

*

Volgsjön har en otrolig mängd öar, holmar och skär, 
och en utfärd på sjön ger därför ständig omväxling för 
ögat. Men det är svårt att färdas där, ty vattnet är 
lågt och bottnen stenig, så att båten lätt stöter på grund. 
Detta kommer därav, att sjön egentligen ej är annat än 
en översvämmad moränmark.

En av märkvärdigheterna här vid Volgsjön är en 
gård, som skötes som ett riktigt mönsterlantbruk. Där 
finnes den allra rymligaste och renligaste ladugård, 
försedd med vattenledning från fjällbäckar, och med djur 
så vackra och välskötta, att deras ägare har en hel vägg 
prydd med prismedaljer, som han fått för dem vid 
utställningar. Här förstå vi riktigt, hur denna trakt skulle 
kunna gå framåt, om jordägarna hade penningar och 
kunskaper nog för att sköta sina gårdar med alla de 
hjälpmedel, som uppfunnits på senare tider.

Mellan Volgsjön och Malgomaj är en morka, det vill 
säga ett stycke väg, som man måste gå till fots, därför att 
det ej är möjligt att ro genom forsen. På denna bit genom 
skogen ha många kyrkfarande knogat och svettats ofantligt, 
ty när de hade rott över den långa Malgomajsjön, 
så var det bra tungt att ta båten på axlarna och 
bära den över till Volgsjön. Nu tycker folket det är 
en stor välgärning, att de ha fått en riktig väg över 
morkan. Men vem skulle kunna tro, att den lilla 
vägsträckan kostat 1,000 kronor och mycket arbete och 
ihärdighet dessutom! Att få vägar och bättre färdesätt, 
det är den stora frågan här uppe i bygderna med de 
oerhörda avstånden. Därpå beror välståndet till stor del, 
ty lantmannen får ju öda så mycken tid på färderna 
till kyrkplatsen, och de varor han måste köpa bli så dyra. 
Därpå beror många gånger liv och död, ty när någon 
blir sjuk, är det ofta icke att tänka på att hämta läkare, 
förrän det är för sent. Numera bor en läkare i 
Vilhelmina, men förut fick prästen försöka bota de sjuka, så 
gott han kunde, och särskilt hade han stor övning i att 
dra ut tänder.


På senare tider finns det en liten ångbåt, som 
ibland, i synnerhet vid kyrkhelger, gör turer från Malgomajs 
södra ända till den norra och tillbaka igen. Den 
ångbåten är inte byggd i någon mekanisk verkstad — 
att köpa och forsla upp en färdig ångbåt hade varit 
alldeles för dyrt —, utan ett par företagsamma män här uppe, 
som ömmade för Vilhelminabornas mödor och besvärligheter, 
togo sig för att själva tillverka den på ort och 
ställe.

Malgomaj är en smal och djup fjällsjö med en 
obeskrivlig stillhet över sig. Skog och branta bergstränder 
kasta så djupa skuggor, att vattnet ibland blir alldeles 
svart, men i solsken tindrar och blänker det, som om det 
vore bestänkt med diamanter. Högt över sjön uppe på 
bergen skymta byar här och var, de störa icke stillheten, 
de äro så långt borta. Flockar av sjöfåglar, skrakar och 
svärtor, simma på vattnet och flyga först upp, när 
den lilla ångbåten är alldeles inpå dem. Lommarna 
skära genom luften med sina långa halsar rakt utsträckta. 
De leva gott här, ty i Malgomaj finnas i mängd 
laxöringar, feta och läckra och nästan så stora som laxar.

För dem, som bo vid Malgomajs övre ända, är det 
en stor händelse, när ångbåten kommer upp. Är det en 
dag, då den inte är väntad, ges signal en stund innan 
den lägger till vid bryggan, och då komma människor 
springande ned för att få något viktigt ärende uträttat 
i kyrkbyn. Hur överlycklig blir inte den stackars hustrun, 
som har sin man sjuk, att kunna få ett bud till 
doktorn! Och hur glad blir hon inte också, när hon får 
till skänks en tidning med illustrationer - den är ändå 
ett bud från den stora världen, som hon aldrig får se.

Men vi hoppas, att det inte alltid skall vara så stilla 
på Malgomaj. Här finnas de saftigaste gräsbeten, där 
korna leva som i ett paradis, varför skulle inte här 
kunna uppstå herrgårdar och stora mejerier? Bara det 
funnes vägar och helst järnväg!

Med stolthet peka invånarna på en lund med almar, 
vilka som av ett under växa här högt uppe i fjällen.

Ångermanälven mellan Malgomaj och Kultsjön.

Efter istiden kom det en tid, då det var varmare och 
mildare klimat än nu i Sverige. Då växte i Norrland 
lövskogslundar av ädla lövträd, lönn, lind, alm och hassel. 
Almarna här uppe ha hållit sig kvar på samma 
växtplats ända sen den tiden.


Ovanför Malgomaj kommer åter ett stycke av 
Ångermanälven. Den är här mycket strid och bildar ett högt 
och utomordentligt vackert fall samt flera yrande forsar. 
Djärvare och mera storartad blir naturen, då man 
kommer upp till Kultsjön. Den har brant stupande stränder, 
för det mesta klädda med fjällbjörkar, vilka på 
somliga ställen alla luta mot öster, som om en väldig hand 
hade böjt dem. Det är de starka fjällvindarna från väster, 
som äro orsak härtill. Kultsjön ligger riktigt inklämd 
mellan höga fjäll. När det är lugnt, är dess vatten den 
mest kristallklara spegel man kan tänka sig, och i djupet 
ser man de omgivande vita topparna, så att när man 
ror där, tycker man sig glida fram mellan en fjällvärld 
över och en under sig.

Men Kultsjön är inte att lita på, den är i högsta 
grad nyckfull. Man kan ha börjat sin färd i det 
lugnaste och vackraste väder, men plötsligt blir allt 
förändrat: himlen mulnar, och i ett nu har man den mest 
rasande storm, som driver upp vattnet i korta vågor, 
vilka ibland kunna vara höga som hus. Därför att 
sjön ligger så instängd mellan fjällen, ha vågorna en 
egendomlig, spetsig form, »de likna lappmössan», säga 
nybyggarna. När då stormen piskar skummet på vågornas 
toppar, är det, som om det yrde omkring dem, och 
därför ha lapparna hittat på namnet Kultsjön, vilket 
betyder »sjön som det yr av». Dessa höga, spetsiga vågor 
kunna i ett ögonblick fylla eller kasta över ända en båt; 
när det börjar storma, har därför den resande ingen 
annan råd än att gå i land och vänta, tills det har 
lugnat. Fast stormarna komma så plötsligt och äro så 
våldsamma, händer det dock sällan, att någon drunknar här, 
ty nybyggarna känna så väl sin sjö och dess underliga 
lynne. Medan det ännu är alldeles lugnt, kunna de av 
vissa tecken, som ingen annan förstår sig på, sluta, att 
en storm är i annalkande.

Inte bara Kultsjön utan alla sjöar i Lappland, 
som ligga så där inklämda mellan fjällen, äro utsatta 
för dylika häftiga stormar. Här vid Kultsjön måste 
invånarna lägga stenar på taken, för att de inte skola blåsa 
av. Och på somliga ställen har man hittat på en 
särskild inrättning för att hålla fast dem: taket och väggen 
klämmas om av ett slags saxar av bjälkar, som parvis 
korsa varandra. När stormen börjar, stänger man till 
fönsterluckorna, ty eljest skulle rutorna blåsa sönder.

I Kultsjön mynna flera små åar, och det är i 
ådalarna och vid mynningarna, som nybyggarna här uppe 
ha slagit sig ner. Dessa åar komma från fjällen och 
föra med sig mycket slam, som avsätter sig vid mynningen 
och bildar små deltaland med mycket god jord. 
Här har nybyggaren de förträffligaste ängar, med vilka 
han inte behöver ha annat besvär än att meja dem.

Också i de små fjälldalarna är växtligheten 
märkvärdigt yppig. Man kan alldeles häpna, när man 
kommer in i en sådan liten dal och ser den prunkande 
med gräs och blommor, färgrika och ståtliga, som om 
det vore i södern. Gräset kan vara så högt, att det 
når en man ända till axeln; angelikor, geranier, 
stormhattar och storblommiga tistlar bli mer än manshöga, 
och andra blommor, som förgät-mig-ej och blåklockor, 
äro så stora, att man knappt känner igen dem. Angelikaväxten 
användes till föda, den hackas sönder och blandas 
i sur mjölk, sedan får blandningen stå och jäsa, och det 
blir en god och närande rätt.

Den byn, som ligger högst upp i Ångermanälvens dal, 
heter Klimpen. Den ligger också vid en åmynning och 
har ängar på ett sådant där bördigt deltaland. De 
bönder, som bo här, stå sig i allmänhet gott. På sluttningar 
mot söder finnas vackra potatisland, men säd 
kan naturligtvis inte odlas här uppe - den skulle frysa 
bort. Och egentligen är det boskapsskötseln, som folket 
lever på. Deras kor må gott av det saftiga fjällgräset, 
och av den feta mjölken tillverkas under sommaren smör, 
som sedan säljes i Norge. Från övre ändan av Kultsjön är 
det nämligen blott tre mil till norska gränsen, och 
nybyggarna här uppe ha därför sin mesta handel med Norge. 

Gård i Klimpen.

En nybyggare i Klimpen sade en gång skämtsamt till 
sin präst, att han ville visa honom sin »kassakista». I 
den lågo, väl inbäddade i granris och näver, 70 stora 
smörklimpar, vardera vägande ett »pund». Han hoppades, 
att innan det blev vinter, skulle han ha samlat ihop ännu 
några tiotal klimpar, och så skulle han sedan sälja eller 
byta bort alltsammans i Norge. För två smörklimpar 
fick han tre säckar mjöl. Detta var en nybyggare, som 
var särdeles välbärgad. Men det finnes många, som inte 
stå sig så bra, och de, som ha sina gårdar mitt ibland 
myrarna, leva vanligen i fattigdom och elände.

I Kultsjön är det mycket gott om röding. Rödingen 
är en grant färgad fisk, den vackraste av alla våra 
insjöfiskar. Han trivs bäst i kalla fjällsjöar med steniga 
stränder, och där förekommer han i stora mängder.

Det är om vintrarna, som nybyggarna i dessa trakter 
företaga sina handelsresor till Norge. Dessa resor äro 
ytterst besvärliga, ty man måste med hästar och lass 
färdas över de höga fjälltrakterna på gränsen mellan 
Sverige och Norge, där det inte finnes någon landsväg. 
Vanligen bruka många - 15 till 20 man - slå sig 
ihop för att ha hjälp av varandra under den svåra färden. 
För att inte hästarna skola sjunka ned i den djupa snön, 
sätter man på dem »trygor», en sorts stora snöskor, som äro 
gjorda av en träbåge och vidjor. Det riktigt syns, att 
hästarna bli nöjda, när de få dessa skor på sig, ty de 
veta av erfarenhet, att trygorna göra det lättare för dem 
att ta sig fram. Och det är lustigt att se, hur de för 
vart steg slänga ut med fötterna, för att inte de stora 
trygorna skola slå emot varandra.

Ofta bli de resande överraskade av snöyra uppe 
på fjällen, och då är det lönlöst att försöka fortsätta 
färden, man måste stanna, där man är. Hästarna ställas 
i ring med huvudena inåt. Ini ringen gräver man en 
stor grop i snön; den beklädes med renhudar, och så 
lägga karlarna sig där nere som i en säng, breda 
renfällar över sig och låta sig översnöas. Få det sättet 
kunna de reda sig, tills snöstormen gått över. Färden 
går över många tillfrusna vattendrag. Mycket svårt 
är det, om dessa bryta upp i förtid, så att man 
ej kan köra över dem. Så hände en gång på 
vårvintern, att det blev ovanligt blitt väder, och när 
nybyggarna skulle hem från Norge, hade det börjat töa. 
Isen på älvarna bar ej längre, utan lösa isflak simmade 
omkring på vattnet. Då var det ej gott att reda sig. 
Men nybyggarna hittade på råd: de ställde ett lass på 
ett isflak, gingo själva ut i vattnet, som nådde dem 
ända till bröstet, och sköto på isflaket av alla krafter, 
tills de fingo det över till andra stranden och lasset kom 
i land. Sedan gjorde de på samma sätt med de andra 
lassen, tills alla voro över.

Vid Kultsjöns nordöstra ända se vi på kartan ett 
kors och namnet Fatmomakke. Där ligger ett lappkapell, 
dit lapparna komma två gånger om året för att fira 
sina »helger». Det är omöjligt för dem att under sina 
långa vandringar komma till församlingens kyrka, och 
därför är det sed, att prästen kommer upp till dem 
den tiden, då de äro på väg till eller från högfjällen 
vid riksgränsen, där de vistas under sommaren. 
»Vårhelgen» firas i början av juli - ty då är det ännu vår 
i lapplandsfjällen - och »hösthelgen» i början av 
september. Också dessa helger räcka ett par dagar, och det 
hålles en gudstjänst redan på lördagen. Det är vackert 
och högtidligt att se det lilla kapellet fyllas med idel 
lappar och lappkvinnor, klädda i sina granna toppmössor 
och röda och blåa koltar. Man må inte tro, att dessa 
lappar ha bara några steg till kapellet, många av dem 
ha gått 8-10 mil. Men lapparna räkna inte stegen, 
när det gäller att komma till kyrkan och höra Guds 
ord. Många lappkvinnor ha sina små lindebarn med sig; 
modern sätter sig då ytterst i bänken och lägger »komsen» 
- så kallas den egendomliga lappvaggan, som ser ut som 
en stor sko - med barnet i på kapellets golv utanför 
bänken. De små få en pinne eller något annat att leka 
med, och så hålla de sig vanligen någorlunda tysta under 
gudstjänsten. En präst, som predikar för lapparna, får 
för övrigt lov att vara härdad och inte låta störa sig 
i predikan, om än kyrkan genljuder av barnskrik. Ibland 
kan det ligga komse vid komse på golvet, så att de bilda 
två rader, en på vardera sidan av kyrkgången.

Sådana kapell finnas på flera andra ställen i Lappland, 
och de begagnas liksom detta endast ett par gånger 
om året. Vid dessa helger har prästen mycket att göra, 
då får han både viga brudpar, döpa barn och jordfästa 
de döda.



3. Mellan floddalarna. Myrslåtter och tjärbränning.

När vi lämna Vilhelmina, följa vi ingen älv utan 
fara på en landsväg, som går åt öster tvärsöver 
myrlandet till Ume älvs dal. Landet består här av en oändlig 
mängd skogbeväxta bergåsar och kullar, och nästan 
all den jämna marken mellan dem upptages av myrar 
eller någon gång en liten sjö. Ibland växer det dock 
skog också nere på sänkorna, men den är ganska dålig; 
det är vanligen björk eller björk och gran blandade — 
tall se vi däremot sällan till. Björkarna äro ofta skalade 
ett långt stycke på stammen. Det har man gjort för att 
få näver till kontar, skor och alla möjliga andra saker.

Här finnas myrar i otalig mängd, både mindre, som 
kila in sig som vikar och sund mellan höjderna, och 
större, som breda sig i vida slätter. Myrarna sprida 
mycken kyla omkring sig, ty det händer ofta, att kälen 
i en myr inte ens mitt på sommaren tinar upp. Det 
kan vara ganska varmt på myrarna en sommardag, men 
när kvällen kommer, blir luften hastigt kall och fuktig, 
och sänkorna fyllas med dimmor. Till och med dimman 
kan ibland ta sig riktigt vacker ut! Så se vi några granar 
stå i ring, och emellan dem bildar dimman lätta slöjor, så 
att det ser ut, som om granarna dansade ringdans med älvor.

Spångad myr.

Att det finns så mycket myrar i mellersta delen 
av Lappland beror därpå, att hela detta område är ett 
högland, som inte sluttar mycket, och därför får vattnet ofta 
inte något avlopp utan stannar och bildar sumpmarker. 
Dessa fuktiga dalbottnar göra dock inte alltid ett dystert 
intryck. I den vresiga björkskogen hoppa och kvittra 
småfåglar, och en upplivande syn är det, då man någon gång 
får se en ståtlig älg komma klivande över myren.

På somliga ställen vid vägen sitter torv uppsatt på 
käppar för att torka; dessa karga trakter äro alltså även 
bebyggda, fast det är långa avstånd mellan gårdarna. 
Nog förstå vi också, att det fordras både segt arbete 
och stor förnöjsamhet för att här dra sig fram. Äntligen 
visa sig vid en liten sjö några hus och några små 
åkrar; där är potatisland, korn- och havreåker och 
ett fält med fodervicker. Men det hela ser så ensligt 
ut - här behövas inga stängsel och gärdesgårdar för att 
skilja den ene bondens ägor från den andres. Både gården 
och fälten se helt borttappade och vilsekomna ut i det 
vida myrlandet.

Även här bruka bönderna göra nyodlingar på 
myrarna, och de löna sig bättre, än man kunde vänta. Men 
för en lapplandsbonde är ändå alltid höskörden från 
strand och myrängarna det viktigaste. Strandängarna 
ge det bästa höet, men de äro så få, att de på långt när 
inte ge vinterfoder nog åt hans boskap. Förrådet måste 
därför ökas ut med myrhöet. Till slåtter användas mest 
sådana myrar, som äro beväxta med starrgräs. Detta 
gräs är styvt och inte särdeles aptitligt för korna, men 
de få ändå hålla till godo därmed under vintern.

Vi passa på, medan vi äro i myrlandet, att ta reda 
på, hur det går till, när man slår myrängarna.

Somliga av dessa ängar kunna ligga så långt ifrån 
gårdarna, att när de skola slås, måste slåtterfolket stanna 
på ängen flera dygn å rad, kanske en hel vecka. Tidigt 
på morgonen begiva de sig i väg, både män och kvinnor, 
bärande liar, räfsor, matsäck, den senare nedpackad i en 
kont. Vanligtvis äro de mycket muntra och förkorta 
vägen med sång och skämt.

Det är inte något behagligt arbete att meja en myräng, 
ty marken är så sank, att slåtterkarlarna ofta hela 
tiden få stå i vatten och ibland kanske sjunka ner 
ända till midjan. Kvinnorna räfsa upp det slagna 
gräset och breda ut det på tuvor till torkning, de måste 
skynda sig av alla krafter för att inte bli efter männen. 
Men så har man litet emellan måltidsraster, då man 
vilar, äter, skämtar och glammar. Den mat, som oftast 
förekommer, är »bryta», d. v. s. tätmjölk, i vilken man 
brutit sönder en mängd tunnbröd i mycket små bitar; 
detta är för övrigt en vanlig norrländsk rätt.

Sedan slåtterfolket arbetat hela dagen, måste de också 
tillbringa natten på ängen eller i skogen. Ifall ängarna 
äro så stora, att de måste stanna där en vecka eller 
mer, har man vanligen uppfört en liten koja, i vilken 
de krypa in under natten; men om folket endast behöver 
dröja vid ängen ett par tre dygn, bruka de sova 
ute under bar himmel. Först äta de då sin kvällsvard, 
som består av mjölk och kornmjölsgröt, sedan läggas 
ännu några stockar på elden, och var och en söker sig 
en sovplats i närheten av denna. Är det gott väder, 
finna de ett riktigt nöje i att på detta sätt tillbringa 
natten ute i den förtjusande högnordiska sommarnatten.

Men å andra sidan äro myggorna en förfärlig plåga. 
Här har man också riktigt uppsökt dem i deras fädernesland, 
ty myggen alstras just ur dessa myrar och kärr. De 
ha levat där i vattnet som larver och puppor och utvecklas 
nu av sommarvärmen. Den, som har ömtålig hud och 
råkar illa ut för myggen, kan få hela ansiktet uppsvullet, 
så att ögonen nästan gå igen. Därför bruka också 
slåtterkarlarna bära vid bältet en liten flaska med beckolja. 
Om man smörjer ansikte och händer med denna olja, får 
man vara i fred för myggen en stund. Eljest finns det 
intet annat medel än att göra upp eld med sur ved, så 
att det blir mycket rök, och på det sättet söka driva 
bort dem.


Det slagna höet sättes upp i hässjor eller lägges in 
i lador, och där får det stanna till vintern, då det kan 
hämtas med släddon. Då få karlarna i gården offra 
många dagars arbete på att köra hem det. Denna slåtter 
på myrängarna kostar alltså oerhört mycken både tid 
och möda.

Under mycket regniga somrar händer det, att 
myrängarna bli så översvämmade av vatten, att det är omöjligt 
att slå dem. Då blir det -- som vi förut ha hört -- 
nödår för lappbonden, nästan mer än om säden fryser bort.

Till vinterföda åt får och getter samlar man in löv av 
asp, björk och sälg. Ofta ser man här i skogen om 
somrarna stora, avbrutna lövkvastar, upphängda till torkning.

När man står i en av myrlandets otaliga sänkor, där 
ingen människobostad finnes, blir man ibland förvånad, 
när man allra högst uppe på en av bergåsarna ser en stor 
ljus fläck i den annars så enformiga, svartgröna skogsmattan. 
Där ligger då en by, omgiven av sina fält. En lång, 
brant och besvärlig väg leder dit upp. Men hur lätt om 
sinnet blir man inte, när man står där uppe! Här är ljust 
och torrt, här är vid utsikt. Det är ganska naturligt, 
att människorna hellre skola vilja bo här än nere i den 
fuktiga sänkan, där den kalla nattluften samlar sig. Det 
är varmare här uppe, och gårdarna äro för det mesta 
lagda så, att de få södersol. Detta gör, att säden mognar 
tidigare och mycket sällan förstöres av frost. Det är 
egentligen rädslan för frosten, som gjort, att så många 
nybyggare slagit sig ned uppe på »liderna». Men det är 
mycket arbetsamt att göra odlingar här, ty marken består 
av morän, och man måste först bryta upp och skaffa undan 
en oerhörd mängd sten.

Hur ändras icke allt, när vi komma fram till Ume 
älv! Där ha vi åter sandåsarna med den höga 

Lycksele.




timmerskogen av tallar, den breda, glittrande älven med sel och 
forsar, med timmerdrivning, liv och rörelse. Vi äro nu 
också framme vid södra Lapplands största kyrkby och 
handelsplats, Lycksele.

Det var en märkvärdig händelse, när det på 1820-talet 
blev landsväg ifrån kustlandet till Lycksele -- det 
var den första landsvägen här i Lappland. Lycksele 
har inte bara den livligaste rörelsen, utan det är också 
den prydligaste av södra Lapplands kyrkbyar, och det 
kallas därför skämtsamt Lapp-Stockholm. Också här 
finnas kyrkstugor, större för svenskarna, mindre för 
lapparna; men torget och den förnämsta gatan se 
alldeles ut, som om de hörde till en stad -- en stad med 
gott utrymme. Många tomter äro så stora, att de 
påminna om gårdsplanen vid bondgårdarna. Stora 
trädgårdar, välförsedda med grönsaker, en prydlig anläggning 
kring kyrkan och vackra skogspromenader finnas 
även, och om man inte visste det, skulle man aldrig tro, 
att man vore i Lappland.

Men de, som nog få känna av att de bo i Lappland, 
äro ämbetsmännen: den, som är domare här uppe, har en 
domsaga så stor som Skåne, Blekinge, Halland och 
Småland tillsammans, och för att hålla ett sammanträde, som 
inte behöver räcka mer än några minuter, kan han få 
fara tio mil.

Nedanför Lycksele sträcka sig vackra tallmoar med 
rakstammiga, höga träd -- dessa tallskogar äro aldrig så 
vackra som vid de stora älvarna. På många sätt märka 
vi, att vi hunnit ner i en mer uppodlad trakt: åter se vi 
timotej och klöverfält samt gärdesgårdar och stängsel, 
som alls inte funnos där uppe i myrlandet.

På vår färd ha vi förut ibland i en backsluttning 
vid skogskanten skymtat något, som sett ut som ett 
framskjutande källartak. Här komma vi alldeles nära ett 
sådant och se, att det vilar på stolpar; vi få veta, att det 
är en tjärdal, det vill säga en sorts mila, där tjära 
tillverkas.

Till tjärbränningen användas stubbar och rötter av 
tallar, i synnerhet av träd, som vräkts omkull av stormen. 
På hösten, när slåttern och skörden äro överstökade, ger 
bonden sig ut i skogen och bryter upp sådana rötter och 
stubbar samt lägger ihop dem i högar. Sedan skall virket 
klyvas och huggas sönder i små stycken, men detta arbete 
sparas till smällkalla vintern, ty kölden gör de hårda 
rötterna skörare. Fram i januari börjar åter arbetet med 
tjärveden. Bonden spänner skidorna på sig och skyndar 
till skogen så tidigt på morgonen, att det ännu är 
alldeles mörkt. När han har kommit fram till en av 
rothögarna, gör han upp eld för att lysa sig med de första 
timmarna. Så står han där ensam hela vinterdagen och 
hugger sönder de hårda, vresiga rötterna. Många gånger 
kan det vara 40 grader kallt, och ändå står mannen ute 
i fria luften och arbetar och tar ingen skada därav.

På våren gör man i ordning tjärdalen. Den ser 
uppifrån ut som en grund, trattformig grop. »Dalens» ena halva 
är urgrävd i själva backen, och den andra är uppbyggd 
av stockar, som sedan täckts med lera och torv. Det, som 
vi tyckte liknade ett tak, var den timrade, utskjutande 
delen av tjärdalens botten. I gropen staplas tjärveden 
upp på det sättet, att den bildar som ett halvklot eller 
en kulle. När veden skall läggas in, måste man skynda 
på och arbeta mycket fort, ty om det skulle bli regn, 
så att veden blev sur, blir tjäran av sämre beskaffenhet. 
Därför är det vanligen en stor skara, både män och 
kvinnor, som arbeta därmed på en gång, den ena jagar 
på den andra, alla ha bråttom, men de äro muntra och 

Tjärbränning.

glada, och arbetet går därför lätt. Tjärdalen täckes 
sedan med torv, som stampas hårt, så att luften blir 
utestängd. Så tänder man på bränslet, och glöden sprider 
sig så småningom genom den uppstaplade veden. Det 
dröjer ibland mer än en vecka, innan tjärdalen är utbränd. 
Under den starka värmen svettas tjäran ut ur veden 
och rinner från tjärdalens botten ned i en ränna och därifrån 
i en tunna. Ur en mindre tjärdal får man omkring 40 
tunnor, ur en mycket stor över 100 tunnor tjära.

Tjärtunnorna forslas sedan på älven ned till kusten, 
till staden Umeå, som driver stor handel med tjära. 
När båtarna skola tillbaka uppför älven, få de ofta 
dragas på land långa stycken förbi de strida forsarna. 
Ibland ser man också män komma körande uppför dalen 
med båtar, i vilka de fraktat ned tjärtunnor.


Båtdragning förbi en fors.



KUSTLANDET OCH SKÄRGÅRDEN.



1. Åkerbruksbygd i Västerbotten.

När vi från Lappland komma ner i Västerbotten till 
Vännäs, det ställe, där Vindeln och Ume älv flyta 
tillsammans, befinna vi oss i en riktig åkerbruksbygd. Vi 
få nu åter tydligt se, hur folket i Norrland tränger 
ihop sig i älvdalarna: på den 3 mil långa sträckan ifrån 
Vännäs till Umeå far man igenom den ena stora byn efter 
den andra.

Vi fortsätta vår väg fram till Umeå, som ligger 
ett stycke från älvmynningen och liksom de flesta 
norrländska städerna har ett vackert läge. Samma år och 
samma dag som Sundsvall blev också Umeå förstört av 
eldsvåda. Staden är därför till stor del nybyggd och 
prydlig. Umeå har inte på långt när så betydande handel 
som Sundsvall, men mycket pappersmassa samt även 
andra trävaror utskeppas också härifrån och dessutom all 
den tjära, som bränts i tjärdalarna uppe i skogslandet.

Ume älv är i sitt nedre lopp grund, och där bildas 
jämt sandbankar, så att stora ångbåtar inte kunna gå 
ända upp till Umeå utan få stanna ett stycke nedanför 
staden. Även de andra norrländska städerna, som ligga 
vid älvmynningarna, ha svårt att hålla sina hamnar 
tillräckligt djupa. Detta beror till en del på att älvarna 
föra så mycket sand och slam med sig men också därpå, 
att landet alltjämt fortsätter att höja sig, så som det 
gjort alltsedan istiden.

Umeå och den kringliggande bygden har alltid 
haft livlig samfärdsel med Finland, ty det är ju här, 
som Bottniska viken är smalast och det finska och det 
svenska landet mest närma sig varandra. Under kalla 
vintrar händer det, att Bottniska viken fryser till, så 
att man kan köra över den. Att det nära grannskapet 
till Finland kan ha sina faror, har Umeå fått erfara: 
strax efter Karl XII:s död kommo ryssarna samma 
vinter två gånger över isen och plundrade staden, och 
året därpå blev Umeå uppbränt och i grunden förstört 
av fienderna. Inte långt från Umeå, vid Sävar och 
Ratan, kämpades de sista striderna mellan svenskar 
och ryssar år 1809.

Låt oss göra ett besök i Umeå stadspark och se, 
vilka av våra svenska lövträd, som finnas här. Under 
skuggan av lummiga ekar, lindar och lönnar få vi ej 
vandra. Men vackrare björkar ha vi knappast sett. Det 
är glasbjörkar, höga och raka, med kritvita stammar och 
välformade kronor, och de växa i de luftigaste alléer. 
Dessutom finnas aspar, balsampopplar, häggar och rönnar. 
Häggarna äro på försommaren så översållade med blommor, 
att bladen bara skymta fram som en skuggning 
ibland allt det vita, och när rönnarna på eftersommaren 
lysa med sina mogna bärklasar, äro de ej mindre 
praktfulla.

Landsträckan närmast kusten i Västerbotten består 
mest av kala bergsknallar, från vilka vågorna sköljt 
bort den lösa jorden. Denna strandremsa brukar man 
kalla skärgårdslandet, och först där innanför börjar det 
så kallade kustlandet. Båda dessa områden ha stått 
under vatten på den tiden Norrlands fastland var så mycket 
smalare än nu, och i kustlandet finnas därför åtskilliga 
lermarker, som äro tacksammare att odla än den 
steniga moränen i skogslandet. Såsom vi se av kartan, 
hör en stor del av Västerbotten till kustlandet.

Bondgård i Skellefteådalen.

Bondgårdarna äro rödmålade och se trevliga ut. De 
äro i allmänhet stort tilltagna och innehålla många rum; 
dock bor hela familjen om vintern i köket, som är 
rymligt, ljust och glatt. Men när det börjar bli vackert 
ute och lider mot sommaren, flyttar man ut i bagar- eller 
sommarstugan. Då göres en riktigt grundlig städning i 
hela storbyggningen, där skuras och fejas i varenda vrå; 
också köket står hela sommaren fint som ett helgdagsrum, 
och spisen prydes med björkkvistar. Sådan flyttning är 
gammal sed i nästan hela Norrland, och folket vet 
knappast, varför de göra så; somliga säga, att det är för att 
komma undan flugorna.

Invid gårdarna stå väldiga sädeshässjor, lika höga 
som dem vi sågo i Ångermanland och Lappland, men 
här äro de försedda med tak och golv och byggda som 
burar med fyra väggar. Jordmånen är ganska bördig, 
och under goda år får man här se granna fält med 
grönfoder, rovor och böljande säd. Om då inte frosten 
härjar, få bönderna i dessa trakter lika goda skördar som 
på många ställen i mellersta Sverige. Vintern är 
visserligen mycket kallare än t. ex. i Södermanland, men 
vinterkylan skadar inte växtligheten, ty under denna tid 
är ju jorden skyddad av det tjocka snötäcket. Svårigheten 
i att idka åkerbruk här uppe ligger däri, att 
sommaren är så kort. Hur skall skörden kunna mogna? -- 
det är frågan.

Man brukar vanligtvis inte kunna börja arbetet på 
jorden förrän mitten av maj -- d. v. s. ungefär en månad 
senare än i Svealand -- under kalla år kanske inte förrän 
ett stycke in i juni. Och ändå måste skörden vara färdig 
i augusti, om den inte skall fördärvas av nattfrost! 
Säden, som i Skåne har ungefär 4 månader på sig för sin 
utveckling, måste alltså här bli färdig på 2½, högst 3 
månader. På grund av den korta sommaren måste 
växterna, så att säga, skynda sig mycket mer, än de behöva 
i sydligare trakter. Lyckligtvis är det så ställt i naturens 
hushållning, att de verkligen kunna göra detta. 
Under de långa dagarna med det myckna solljuset utveckla 
sig växterna otroligt fort här i norden; detta beror också 
därpå, att de släkte efter släkte fått vänja sig vid 
klimatet och liksom rätta sig därefter. Om en bonde i 
Västerbotten eller Lappland skaffar sig utsäde från södra 
Sverige, mognar den säden ett par veckor senare, än 
utsäde ifrån hans eget landskap skulle ha gjort. Och dessa 
två veckor betyda mycket, ty just under dem komma 
troligen frostnätterna. Därför får lantbrukaren vara mån 
om att så mycket som möjligt använda utsäde ifrån nordliga 
trakter. På försommaren gör frosten mindre skada 
i Norrland än i det övriga Sverige, ty växtligheten här 
är då ännu så litet försigkommen. Men det är just i 
augusti, som frosten här uppe är så farlig; då brukar det 
i Norrland komma dubbelt så många frostnätter som i 
Svealand. Det finns gott om kärrmarker här också, och 
i deras närhet träffar frosten svårast. Därför är man 
mycket mån om att dika ut och torrlägga de myrar, 
som gränsa intill de uppodlade ägorna.

Korn är ju det sädesslag, som odlas mest i hela 
Norrland. Men numera vet man, att rågen går till lika 
bra, om endast åkern är tillräckligt torr och utdikad. 
Havre sås också, men den hinner för det mesta inte att 
mogna utan skäres förut och användes till grönfoder.

Den allra största delen av en gårds odlade mark 
användes till gräsvallar eller »lindor». Bonden anser det 
viktigare att få tillräcklig skörd av hö än av säd, ty 
det är nästan omöjligt att få köpa hö ifrån andra 
landskap. Men har man bara pengar, kan man i värsta fall 
få köpa säd -- den är mindre skrymmande och forslas 
ju därför mycket lättare från en ort till en annan. 
Somliga vallar äro mycket frodiga, en och annan ser 
däremot alldeles vit ut, den är förstörd av »gräsmask». 
Gräsmasken är egentligen inte en mask utan en larv. Det 
finnes i dessa trakter en nattfjäril, som lägger sina ägg 
i vallarnas gräsmatta. När våren kommer, utkläckas dessa 
ägg, och ur dem komma fram en massa tjocka larver, 
som nere i jorden bita av rötterna; de ha en glupsk 
aptit, och snart är hela vallen alldeles förstörd. Somliga 
år visar gräsmasken sig i oerhörda massor och vållar då 
stora förluster för lantbrukaren.

Det är ganska vanligt, att samma falt får ligga som gräsvall
10-15 år efter varandra. Men därav lider jorden mycket, 
och skördarna bli sämre.

Sädeshässja från Västerbotten.

Här liksom i skogslandet skördas också sthrrgräset, och 
myrslåttern tar mycken tid. Det vore nog bättre, om det 
arbete, som ägnas däråt, lades ner på nyodlingar eller på
att bättre dika, plöja och gödsla de åkrar och vallar, 
som finnas. Vad som mycket försvårar jordbruket i Norrland
är, att så många av männen vilja ägna sig åt skogsarbete.
Just om vårarna, när så mycket arbete behövs för jorden, 
händer det, att alla männen i gården, till och med bonden
själv, äro
ute i flottning, och då få kvinnorna både harva och så. 
Det norrländska jordbruket behöver framför allt arbetskraft,
och just detta är det dyraste och svåraste att skaffa.

Då sädesskörden så ofta slår fel, är det klokt, att bönderna
i Västerbotten allt mer börja lägga an på odling av 
foderväxter. Och eftersom det är så gott om utrymme och 
finnes vida betesmarker, lämpar sig landet också väl för 
boskapsskötsel.

Men för den stränga kylans skull har man förr brukat bygga
ladugårdarna små och trånga och hållit kreaturen instängda
hela den långa vintern. De norrländska bönderna hålla 
också i allmänhet fler kreatur, än de kunna föda ordentligt.
På vårsidan börjar därför fodret ta slut, födan blir allt
sämre och sämre, och när djuren på våren skola släppas ut
på bete, ha de av den langa instängningen och den knappa 
och dåliga utfodringen blivit så svaga, att de knappast 
kunna stå på benen. På senare tider ha dock många lantmän
börjat bygga bättre ladugårdar och tänka på att djuren 
liksom människorna behöva ha frisk luft också på vintern.
I norra Västerbotten finnas nu flera större mejerier, och
den goda ost, som tillverkas där, säljes över hela Sverige.
Ett sådant känt mejeri ligger i Burträsk.

Västerbottens befolkning visar också allt mer intresse 
för trädgårdsskötsel. Fast många bönder ännu nöja sig med
sina rabarberstånd och vinbärsbuskar, ha flera andra 
försökt sig på att anlägga riktiga trädgårdar. Det har 
visat sig, att de flesta av våra vanliga grönsaker kunna 
odlas här uppe och att de till och med få en finare smak,
än de ha i sydligare trakter. Men därför att sommaren är 
så kort, inträffar det egendomliga, att allting blir 
färdigt nästan samtidigt. Sparris, ärter, blomkål, smultron
och krusbär -allt detta goda kommer så gott som på en 
gång.


2. Säljakt och strömmingsfiske.

I Bottniska viken är det gott om sälar. Förr brukade 
folket i Norrlands kusttrakter mycket ivrigt jaga dessa 
djur, ty de kunde med god förtjänst sälja både skinnet 
och späcket. Av detta senare tillverkas nämligen tran. Men
på senare tider fångas stora mängder av sälar och valfiskar
i Norra Ishavet, och detta har haft till följd, att 
sälspäcket nu betalas med knappt tredjedelen av vad man 
erhöll förr. Då kustborna dessutom fingo tillfälle att 
skaffa sig förtjänster vid sågverken, minskades säljakten
en tid mer och mer. Men snart märkte man, att sälarna nu 
förökade sig så mycket, att de gjorde stor skada på fisket.
Myndigheterna bestämde då skottpengar för sälar, så att 
nu den, som skjuter en säl, erhåller till belöning några
kronor. Sedan dess har det åter kommit mera fart i säljakten.

Sälen jagas både vinter och sommar, men vinterjakten är 
mest egendomlig och spännande. Vanligen i april månad ge 
skyttarna sig ut bland havsisen för att söka upp sälarna.
Dessa ligga på isflaken med sina ungar, som denna tid äro
omkring två månader gamla. Om en sälart, gråsälen, vet 
man, att ungen inte på flera veckor går i vattnet, modern
däggar och vårdar honom på isen, och längre fram fångar 
hon fisk åt honom. Sälarna äro vaksamma djur och ligga 
alltid så, att de ha öppet vatten helt nära sig, så att 
de ögonblickligen kunna dyka ned, om de märka någon fiende.
Därför måste jägaren vara ofantligt försiktig för att ej 
skrämma dem. Han smyger sig på dem mot vinden och skjuter
så träffsäkert, att de genast dö på platsen och ej komma 
åt att dyka
ned. Det är både mödosamt och farligt att komma ut till 
dem bland isarna. Så långt det är möjligt, ta jägarna sig
fram med båt i de öppna vattenrännorna, men vanligtvis få
de lämna båten på ett isflak och sedan vandra utåt isen 
för att uppsöka sälarna. Då klär jägaren sig i vita kläder
för att inte sticka av mot is och snö. Han tar t. ex. på 
sig en päls, gjord av skinnet av en vit kalv, på huvudet 
sätter han en vit harskinnsmössa, tar vit yllehalsduk om 
halsen och på händerna vita vantar. Under sin vandring 
kommer sälskytten ofta till ställen, där isen är sönderbråkad
i små bitar, som ligga och gunga på vattnet. Här vore det
omöjligt att komma fram, om han inte hade sin »skridstång».
Den liknar en skida men är mycket längre och bredare, och
jägaren använder den på alla möjliga sätt. Än glider han 
på den som på en vanlig skida, än får den tjänstgöra som 
spång over en vattenränna, än lägger han sig framstupa på
den och sparkar eller kravlar sig fram med både armar och
ben.

Vanligen är det några män, som följas åt på jakten. Då de
upptäckt en grupp sälar, lägga de sig raklånga på 
skridstängerna med gevären i hand och krypa fram. När de 
kommit inom skotthåll, sikta de på var sin säl och skjuta
av sina skott på samma gång. Så snart skotten ljuda, störta
de sälar, som ej blivit träffade, ned i vattnet, men de 
andra djuren ligga döda på isen, ty säljägaren skjuter 
sällan bom. Nu gå skyttarna fram och flå av huden och det
vidsittande späcket; detta taga de med sig men låta vanligen
kroppen ligga kvar. Hemfärden är ännu svårare än utfärden,
ty nu ha skyttarna också jaktbytet att släpa på.

Förr kunde sälskyttarna vistas ute på isen kanske en hel 
månad. De drogo då upp sin båt på något isflak,

Häggvikens fiskarhamn i Ångermanland.



där de hade sett sälar, stöttade den, spände ett stycke 
tältduk över aktern och inredde så åt sig ett tillfälligt
hem. Matförråd hade de naturligtvis fört med sig. Från 
båten gåvo de sig nu ut på jaktutflykter med skridstången.
Detta jaktliv bland isarna var fullt av faror och äventyr.
Så kunde det hända, att en häftig storm stack upp och 
isflaket började driva söderut. Då gällde det att skynda 
till båten, få den ut i vattnet och så fort som möjligt 
segla i land. Om detta ej lyckades, kunde männen få följa
med isstycket genom Kvarken och ned i Östersjön på en 
mycket obehaglig och farlig resa. En annan gång kunde 
båten vara nära att krossas sönder mellan isstyckena, som
vräktes ihop av stormen.

Men många voro de män, som aldrig trivdes bättre, än när 
de lågo ute i »sälisen».

*


I Norrlands skärgård på de klippiga öarna ligga många 
fisklägen eller »fiskehamnar», som de kallas. De äro i 
allmänhet obebodda om vintrarna, ty fiskarfamiljerna vistas
då på fastlandet. När våren kommer, stuvar man in i båtarna
litet möbler och husgeråd, några getter, några höns, 
huskatten och kanske en gris, och så bär det av till 
fiskehamnen, där man skall ha sitt hem ända till sent på 
hösten. Här ligger en klunga av små gråa stugor, ofta med
nävertak. Vid en av stugorna, som ej är mycket olik de 
andra, står en klockstapel, detta är nämligen hamnens 
kapell. Ingen präst är bosatt här ute, men om söndagarna 
kommer ibland en predikant på besök, och då hålles 
gudstjänst. Även om vardagarna hör man ofta kapellklockan
ringa, men det är då tecken till att männen skola samlas 
och överlägga om fisket, ty
de bruka vanligen ge sig ut tillsammans på havet för att 
fiska strömming. Detta är deras viktigaste fiske.

De fånga strömmingen bade med not och med garn, som stå 
upprätta i vattnet. På försommaren passa de på strömmingsstimmen,
som gå fram invid kusten, men på sensommaren få de ge sig
längre ut till havs, ty då 
hålla strömmingarna till vid de allra yttersta grunden. 
Den tiden blir fisket vågsammare och besvärligare.

Ulvö hamn.

Klockan 5 på e. m. ringer kapellklockan, och alla båtarna
ge sig av på en gång. När de kommit fram till grundet, 
sättas garnen ut, alla båtarna bindas ihop med linor för 
att inte glida ifrån varandra under natten, och därpå 
krypa fiskarna ned för att sova ett par timmar. Vid 2-tiden
på morgonen stiga de upp och hala upp garnen, »skötarna»,
som de kallas. Om då allt har gått väl,
hänga i maskorna en mängd feta, glänsande strömmingar, 
som snart fylla båtarna. Men det kan också hända, att det
har uppstått storm och oväder, så att skötarna drivits 
bort, och då ha männen gjort förlust I stället för vinst 
på sin fiskefärd.

Hemma i hamnen ta kvinnorna hand om fångsten, rensa fisken
och salta den lätt. Först på hösten efter fisketidens slut
sker den stora nedsaltningen, och sedan sprides strömmingen
vitt omkring i Norrlands bygder. Strömmingen beredes också
på det sättet, att den först saltas helt litet och sedan 
får jäsa. Denna så kallade »surströmming» har en stark 
och obehaglig lukt, som känns på långt avstånd, men det 
hindrar inte, att många norrlänningar anse den för den 
största läckerhet.

Strömmingsfisket har alltsedan gamla tider haft stor 
betydelse för Norrland, och flera av de norrländska städerna
voro från början ingenting annat än fiskehamnar.

*


FJÄLLFOLKET.



1. Ett besök hos lapparna på fjället.

Långt och vida kan man om sommaren ströva omkring i Lappland
och varken se någon lapp eller någon ren. Det kommer sig 
av att lapparna under denna tid vistas uppe på det ödsliga
högfjället, dit inga vägar leda. Men om vi äro duktiga 
fjällvandrare, kunna vi få träffa dem.

Kanske finna vi en dag mellan de dystra svarta och vita 
fjälljättarna en liten förtjusande dal kring en skummande
fjällbäck. Dalen lyser i grönt och grått av dvärgbjörk 
och videbuskar, och fjällblommor draga sig i gula strimmor
efter bäcken. Där ser så friskt och inbjudande ut. Här 
vore skönt att slå sig ner, tänka vi. Och se, det har 
lappen också tänkt! Nu se vi flera lappkåtor på den. gröna
sluttningen, ett ivrigt hundskall höres, och där går visst
lappfar själv. Så trevlig han ser ut i sin klarblåa kolt 
med gula och röda bårder och med den toppiga mössan, som 
påminner oss om en tomte! Liten till växten är han, och 
hans ben äro krokiga - kanske därför att han fått kliva så
mycket i snö i sina dar; men det bruna ansiktet skiner av
vänlighet och fryntlighet. På benen har han åtsittande 
skinnbyxor och på fötterna »bandskor» - en sorts kängor 
med uppböjda spetsar, som numera nästan alla fjällvandrare
ha lärt sig av lappen att 

Lappkåta i fjällen.  Borg Mersch fot.



begagna -, och de äro fastbundna med brokiga band, som gå 
flera varv om benet. Han ser så besynnerligt tjock ut om 
livet, men det beror på att han dragit upp kolten ovanför
bältet och där stoppat in alla möjliga saker, som han vill
föra med sig; detta är som hans ficka, och den är stor 
och rymlig. Där har han pipa, tobakspung och, när han är 
på vandring, också mat. Vid bältet hänga dessutom slidkniv,
träskopa, nycklar, kanske också en grant utsirad skinnpunig.

Vi titta in i kåtan. Där sitter lappens hustru med korslagda
ben på golvet och röker sin pipa. Hon är också klädd i 
kolt och en mössa, som är prydd med brokiga bårder. Over 
axlarna har hon en liten schal, lagd i snibb, och vid 
bältet en mängd dingelidang: nålhus, syring, syl, sax med
slida, nyckelknippa och en liten skopa. Over elden hänger
en sotig kaffekittel, för det är kaffedags, vilket det 
för resten är många gånger på dagen i lappkåtan. Vi stiga
in, bli vänligt mottagna och sätta oss på det gröna 
björkriset och renfällarna, som ligga utbredda på marken.
Lappkvinnan räcker oss en kopp svart kaffe och ett par 
sockerbitar. Sen tar hon fram en liten rund renost och 
skär av den några spån, som vi lägga i kaffet, det får 
vara i stället för grädde.

Det är märkvärdigt, så mycket som får rum i kåtan. Allting
har också sin bestämda plats. Bakom eldstaden förvaras 
husgeråd och matvaror, där är lappens handkammare och 
skafferi; på ett par av kåtastängerna sitta pinnar efter 
de avhuggna trädgrenarna, och de få tjäna som hängare. 
Platsen framför elden är boningsrummet, där man äter och 
arbetar om dagen och sover om natten. Till höger har 
familjen sin plats, de främmande få alltid sitta till 
vänster.

Vi prata med vårt värdfolk, men det är litet knaggligt 
med språket. Lapparna få lära sig svenska i skolan, 
men med varandra tala de alltid lapska, och när de 
tala svenska, låter det så där stelt och underligt, som 
när vi tala ett främmande språk, som vi inte äro vana 
vid. »Tala alldeles dålig svenska», säger lappfar helt 
anspråkslöst, »många lapparna inte tala språket.» Vi 
tänka på att köpa en kniv med vackert skaft av snidat 
ben och fråga, om han gjort den själv. »Min pojkana 
gjort kniven, kosta 4,50, billig priset», svarar han. 
Det låter så gott och barnsligt, när lapparna tala, och 
många av dem, i synnerhet kvinnorna, ha ett mjukt och 
milt väsen, det är så mycket, som gör, att man riktigt 
håller av dem.

Utanför kåtan står en ställning, gjord av tre smala 
björkstammar, som luta mot varandra. Suonger kallas 
den. Här hänga några korgar, fullpackade med kläder, 
flera klövsadlar, ett par torkade köttstycken och så några 
stora utspända blåsor, som se underliga ut. Det är 
renmagar, och i dem förvaras torkat renblod eller torkad 
mjölk.

Några getter hoppa omkring i närheten av kåtan. 
Men var äro renarna? Lappfar visar på ett vitt snöfält, 
som ligger på andra sidan dalen högt uppe på fjället 
-- där är hjorden. Vi kunna inte se så bra som lappen, 
men vi upptäcka dock några svarta prickar, som flytta 
sig på snön. Lappen berättar, att renarna pinas så 
gruvligt av värmen och insekterna, därför springa de 
upp till snön och upp på fjällryggarna för att få 
svalka. På sommaren kan man inte ständigt vakta 
renarna, ty de äro så oroliga och springa vitt omkring. 
Då och då skickas ett par av de unga männen för att 
se till, att hjorden ej strövar allt för långt bort, och 
tidtals samlar man ihop renkorna för att mjölka dem.

Men nu gå vi in i en annan kåta. Den är fin och 
prydlig och inte full med allehanda saker som den andra. 
Där slår emot oss en doft av midsommar, ty marken är 
täckt av nybrutna björkkvistar, och därinne sitter en 
liten skara lappbarn, små lustiga varelser, somliga i 
granna vadmalskoltar, andra i pälsar, stora och små 
barn om varandra med böcker i knät, och mitt ibland 
dem sitter en lärarinna. Det är skolkåtan. Lappbarnen 
ha inte svårt att fatta, men det dröjer ändå några år, 
innan de lära sig läsa, ty det är så kort tid de kunna 
få någon skolundervisning, eftersom deras föräldrar 
nästan jämt äro på flyttning. Läraren eller lärarinnan får 
passa på, när lapparna ligga litet längre tid stilla på 
ett ställe, och då komma de dit och undervisa barnen.

När vi skiljas från lappfolket, tänka vi kanske, att 
de äro bra lyckliga, som få bo så där ute i fria naturen. 
Ja, så kan man tycka en vacker solskensdag. Men det är 
inte alla: dar man har sådana på fjället. Bäst som det 
är, mitt på sommaren, vaknar lappen vid en förfärlig 
snöstorm. Det tjuter och viner och är isande kallt. 
Kåtan fylls av rök, så att man nästan kan kvävas, och 
ögonen svida och rinna. Då är det, som om fjällens 
makter ville säga till människan: »Vad har du här att 
göra? Försvinn ur vårt rike!»



2. Om kåtaliv, renar och flyttning.

Låt oss nu litet närmare sätta oss in i lapparnas 
förhållanden.


Lappkåtorna äro, som vi veta, ett slags tält. När 
kåtan skall sättas upp, reses först en stomme av stänger. 
Fyra av dessa stänger äro upptill krökta, och de ställas 
parvis, så att de bilda två stora bågar mot varandra. I 
deras övre ändar finnas hål, i vilka en tvärstång passas 
in. Den kommer att gå tvärs igenom kåtan. Sedan sättas 
ännu fler stänger upp, så att hela omkretsen nere vid 
marken blir rund. Ingenting av detta får göras på måfå, 
utan det är noga bestämt, vilken plats var stång skall 
ha och hur den skall fästas vid de andra. Över denna 
ställning kastas kåtaduken och knytes väl fast. Den 
består på sommaren vanligen av säckväv; om vintern 
kan den vara gjord av tjockare tyg, såsom vadmal eller 
filt. Upptill lämnas en öppning, »rökfånget», genom 
vilken röken kan gå ut och ljus och luft komma in. 
Till dörr har man ett särskilt stycke tyg, som är utspänt 
med spjälor. Mitt på golvet läggas några stenar i ring, 
där blir eldstaden. Under rökfånget, som är ganska 
stort, hänger i tvärstången en sotig kätting med en 
gryta. Lapparna hålla också om sommaren elden 
brinnande hela dagen, ty röken hjälper dem att driva 
bort de besvärliga myggorna.

Vad kunna lapparna få för mat, de, som inte ha 
något att skörda? Deras egentliga föda är renkött samt 
palt och välling, som lagas av renblod; dessutom få 
de fisk i fjällsjöarna. I somliga sjöar kan det vara så 
gott om röding, att en lapp kan ta upp 30 fiskar på en 
dag. De bruka också föra med sig en tunna saltad och 
surnad fisk, som förvaras nedgrävd i jorden; den luktar 
mycket illa. Något som lapparna naturligvis inte 
dagligdags få äta, det är bröd. Renosten, som de lägga i kaffet, 
får vara i stället för både grädde och dopp. Litet 
kornmjöl ha de dock vanligtvis i sina förråd, och ibland 
bakas av mjöl och vatten små kakor, som gräddas i askan; 
om det finns småflickor i familjen, brukar detta vara 
deras göra. Sådan varm »glödkaka» anse lapparna 
som en stor läckerhet. Bland fjällväxterna finnas några, 
som de använda som grönsaker: både rötterna av 
angelikan och stänglarna av fjälltoltan äta de gärna. 
Somliga tider få de ju mjölk av renkorna. Den är 
god och fet och aktas nästan som grädden hos oss, så 
att den vanligen spädes med vatten, innan lapparna 
dricka den. Blåbär och renmjölk är en mycket omtyckt 
sommarrätt.

Det är mycket roligt att vara vid ett lappläger, 
när renarna mjölkas. Med hjälp av hundarna driva 
lapparna ihop renkorna och deras kalvar och samla dem 
innanför en inhägnad. Hundarna rusa omkring och 
skälla och laga, att ingen ren kommer undan. Utan 
hundarna skulle det inte vara möjligt för lappen att 
samla renarna. Man säger därför också, att »hunden 
är lappens bäste dräng». När renarna äntligen ha kommit 
innanför stängslet, fortsätta de att springa i vildaste 
fart runt kring inhägnaden varv efter varv, nästan som 
hästar på en cirkus. Därunder trängas de, knuffas och trampa 
på varandra och utstöta en sorts grymtande läte. 
Kalvarna grymta också ängsligt med sina späda röster. Sedan 
gäller det att få tag i de renar, som skola mjölkas, och det är 
inte heller någon lätt sak, ty renkorna äro inte så 
beskedliga som våra vanliga kor. Nu skär ett vinande 
ljud genom luften: en lapp slungar ut sin långa 
kastlina! Den fastnar om hornen eller halsen på en renko, 
och så försöker lappen dra henne till sig. Hon spjärnar 
emot, stretar och sparkar, men blir slutligen dragen 
fram. En av kvinnorna skyndar sig att mjölka. Hon 
mjölkar i en liten träskopa -- något större kärl behövs 
inte, ty en renko mjölkar inte stort mer än en kaffekopp åt 
gången.

Under tiden passar lappen på att få fatt i renkons 
kalv, som sprungit med henne. Han kastar honom till marken 
och gör hastigt med sin kniv några snitt i hans öron. 
Därmed är, kalven »märkt», och det är nödvändigt, ty 
annars skulle man inte veta, vem som rådde om honom. 
Var lapp gör snitten på sitt eget sätt, olikt alla andra. 
Detta arbete med mjölkningen och märkningen är mycket 
knogigt och stretigt, och både lapparna och renarna bruka 
vara alldeles våta av svett, när det är slut. Men det 
går ändå muntert till, ty det är vanligen de unga i 
lappbyn, som sköta mjölkningen. Om en lappgosse låter 
en infångad renko slippa lös, blir han hånad och 
utskrattad av flickorna.

Med mjölken hushålla lapparna mycket väl och 
bereda den på flera sätt, först och främst till ost. En del 
mjölk slås i kaggar och blandas med hackade blad av 
bergsyra, som lappkvinnan plockar på fjället. En 
annan del av mjölken hälles i ut- och invända 
renmagar, som sedan hängas upp i ett träd, så att mjölken 
torkar. Lapparna bruka också ibland sänka ned 
väl tätade kaggar med mjölk i kalla källor; där fryser 
mjölken, och sedan kan den förvaras hela året om.

Att renarna ströva så vida omkring beror på deras 
sätt att beta. På sommaren lever renen av gräs och 
fjällörter, men han är en riktig finsmakare och tycker 
inte om annat än de späda stråna, som nyss spirat upp. 
Tidigt på våren kan han hålla till godo med betet i 
fjälldalarna, men när gräset där blir högt och grovt, smakar 
det honom icke, utan då vill han högre upp till 
fjällsluttningar och avsatser för att äta de första små 
skotten och bladen, som skjuta fram, sedan snön smält bort. 
Renarna äro ystra och livliga, inte ens när de beta, stå 
de stilla utan nafsa till sig i förbifarten sådant, som 
smakar dem.

Under sommaren låta lapparna tidtals renarna ströva, 
som de vilja, och då kunna de själva ibland få en liten 
vilotid från sina mödor och ta sig goda dar. Då tycker 
lappen om att sova ut om mornarna, och så fort han 
är vaken, dricker han några koppar kaffe. Men sedan 
dröjer det ännu länge och väl, innan han är färdig att 
stiga ur kåtan. Lappen sover fullt påklädd, det enda 
han tar av sig är bandskorna, men det är just dessa, som 
det tar en så rundlig tid att få på igen. Skorna äro 
mycket stort tilltagna, och foten omstoppas med hö, som 
tages ut och torkas på nätterna och skall stoppas in på 
nytt för varje dag; strumpor begagnar lappen inte. 
Skohöet består av starrgräs, som tages från myrängarna; 
somliga lappar kamma höet för att få det mjukt och 
smidigt. När äntligen skorna kommit på, gäller det att 
mycket omsorgsfullt binda fast dem, och inte heller det 
går i första taget. Gång på gång omviras och lossas de 
brokiga banden, innan lappen får det just så, som han 
önskar. Ovanpå detta dryga arbete dricker han sedan 
gärna kaffe än en gång.

Därpå går han kanske ut och metar fisk, medan hustrun 
sätter sig att sy. Hon syr både kläder och skor åt hela 
familjen. Hon väver också själv på en liten lustig vävstol 
de brokiga banden, som lapparna använda så mycket till 
sin klädsel. Ofta ser man, att lappkvinnan har något i 
munnen, som hon jämt och ständigt tuggar på. Det är 
då en rensena, som hon håller på att mjuka upp på 
det sättet för att sedan göra tråd därav. Med sådan 
sentråd måste man framför allt sy ihop bandskorna, 
eljest skulle lapparna inte tycka, att de dugde.


Ibland kan det ju hända, att någon av familjen blir 
sjuk och dör, medan de äro uppe i fjällen. Hur skall man 
då göra med begravning? Jo, då stoppa de liket ner i 
jorden för tillfället, och när det blir vinter och före, 
taga de upp det igen och föra det till sin sockenkyrka, 
där prästen får »läsa över det». Om detta blev 
försummat, tror lappen, att den döde skulle gå igen. 
Ibland finner man i någon enslig fjällsjö en holme, på 
vilken det står ett enkelt kors. Då vet man, att här är 
ett sådant ställe, där lapparna bruka för tillfället gräva 
ned sina döda.

På hösten kommer en besvärlig tid, ty nu måste 
alla de renar, som betat om varandra där uppe på fjället, 
skiljas åt, så att var renägare får sin egen hjord. Renarna 
infångas med kastlinan på samma sätt som vid 
mjölkningen; det är underbart, hur säkra lapparna äro att 
upptäcka sitt märke bland de många hundra djuren i en flock. 
Ofta händer det, att enstaka renar förvilla sig, och då 
måste lappen springa omkring natt och dag i fjällen, 
klättra i branter, kliva över snödrivor, vada genom forsar 
och myrar och göra långa vandringar bort till andra 
lappbyar för att söka upp dem.

I augusti—september börjar det bli kallt och 
blåsigt på fjället, då bryta lapparna upp och draga sig 
småningom nedåt skogslandet.

Några renoxar, som äro särskilt tama, väljas ut till 
att bära flyttgodset. Kläder och matvaror, fällar, kåtaduk 
och kåtastänger packas ihop och klövjas med mycken 
omsorg på renarna. Längs djurens ena sida från hals till 
hals fastbindes en töm, så att fyra till sex renar äro förenade 
med varandra. Var sådan grupp ledes av en lapp. 
Allra främst i tåget går husfadern och leder den första 
renen. Därpå följer familjen; de större barnen gå 
vanligen, men de mindre få rida. Den allra snällaste och 
stadigaste renen får bära det lilla lindebarnet, som 
ligger väl insvept i den lustiga lappvaggan. På renens 
andra sida hänger någon lätt börda, kanske en hundvalp, 
som har samma vikt som den lilla. Bredvid den renen 
går naturligtvis modern.

På flyttning. Borg Mesch fot.

Efter lappfamiljen kommer renhjorden, som hålles i 
styr av hundarna. Med 300-400 renar står sig en 
lappfamilj gott, men de rika lapparna kunna ha ända 
till 1,000 djur. Det är vackert att se en stor 
renhjord komma, den är i ständig rörelse som ett böljande 
hav, de ståtliga hornen vaja, och renarnas rörelser äro 
så smidiga och behagliga. Oupphörligt hör man 
hundarnas skall. De ha nu mycket att göra med att tillse, 
att ingen ren dröjer sig kvar och blir efter de andra. 
Bakom hela hjorden gå också ett par unga lappar, som 
skola hjälpa hundarna att övervaka hela skaran. 
Lapphundarna tyckas nästan ha mänskligt förstånd. Ibland 
ser man lappen viska något i örat på hunden, och 
genast sätter han i väg att utföra den befallning han 
fått.

Fast lapparna vandra över obanade marker, gå de 
icke på måfå, utan var stam har sitt särskilda 
område och flyttar efter bestämda stråkvägar, där fäderna 
också på sin tid tågade fram. Var sådan lappstam 
har sitt eget namn, en heter t. ex. Talma, en annan 
Rautasvuoma. Till var stam höra flera familjer, men de 
äro mycket noga med att inte ta upp betesmarkerna för 
varandra, och flyttningen försiggår med största ordning.

De flesta lappfamiljer bruka vid sina flyttningar 
rasta något längre på ett bestämt ställe någonstädes i 
sjölandet, vanligtvis i den översta björkskogen, och stanna 
där både höst och vår. Här ha de nästan alltid ett par 
små byggnader, där de förvara, vad de ej vilja föra med 
sig av kläder och matvaror. Deras matbod, njallan, är 
ett litet hus, som sitter uppspetat högt över marken på 
en eller flera stolpar, för att inte den glupske, snokande 
järven skall kunna nå upp och göra sig ett kalas.

Nu när renarna äro feta efter det goda sommarbetet, 
har lappen alltid storslakt. Vid slaktningen ta lapparna 
noga reda på alla delar av djurets kropp. Huden användes 
till fällar och pälsar; av den fina huden, som sitter på 
benen och pannan, tillverkas vantar och skor; av benen och 
hornen slöjdas knivslidor, skedar, nålhus samt många andra 
saker, och av hornen kokas dessutom lim. Att senorna 
användas till tråd ha vi redan omtalat. Blodet samlas 
upp i en av djurets magar och torkas för att sedan 
efter behov användas till palt. En del av köttet kokas 
färskt till soppa, resten torkas och rökes. Till och med 
klövarna och ögonen ätas. Den läckraste mat lapparna 
veta är märgbenen, de stora benpiporna av renen. När 
dessa äro kokta, klyva de dem med kniv, och så förtäres 
den feta märgen. En god del av slaktmaten lämnas kvar 
på »vår- och höstvistet».

Vid sina flyttningar komma lapparna allt som oftast 
i närheten av nybyggarnas myrängar, som ju ofta ligga 
flera mil ifrån gården, mitt i ödemarkerna. På dessa 
ängar stå om hösten och vintern hässjor, fullsatta med 
hö, som nybyggaren inte hämtar hem förrän tämligen 
långt fram på vintern. Somliga bönder äro så försiktiga, 
att de byggt höga stängsel omkring sina hässjor, men 
eljest händer det ofta, att renarna skada och fördärva 
dem. Om renarna för tillfället ha dåligt bete, riva de 
höet ur hässjorna; det är inte mycket de äta upp, ty 
det torra höet smakar just inte renen, som är en riktig 
läckergom, men höet blir nedsmutsat och kringstrött. 
Då söker bonden upp lapplägret och beklagar sig och 
förebrår lapparna, att de ej bättre hålla sin renhjord i 
styr. Lappen blir då ofta tvungen att lämna penningar 
eller renar till ersättning för det förstörda höet. Detta 
är hårt för honom, som oftast ej har mycket att taga 
av, och på så sätt uppkommer i många trakter 
ovänskap emellan lappar och nybyggare. De lappar, som 
äro ordentliga och skötsamma, göra sig mycket besvär 
att hålla renarna från hässjorna. Tidtals få de dag och 
natt ränna omkring på skidor för att hålla vakt över 
hjorden.


Men om de bofasta klaga på lapparna, så klaga 
lapparna också på dem. I bondgårdarna hållas vanligen 
flera hundar,och dessa äro ilskna på renar. När en 
renflock kommer tågande, förfölja de den och skrämma och 
bita djuren, så att det blir ännu svårare för lappen att 
hålla sin hjord tillsammans.



3. Vintern, dess mödor och nöjen.

I oktober blir det vanligen full vinter med is och 
snö. Lappen uppträder nu i vinterdräkt: skinnkolt, 
byxor av garvat skinn och ludna lappskor, naturligtvis 
stoppade med hö, ty höet skyddar både för väta och 
köld. När det är riktigt kallt, har han två skinnkoltar 
ovanpå varandra, den yttersta med den ludna sidan ut 
och den inre tvärtom med hårsidan inåt. När en kolt 
har blivit gammal och illa faren, sättes den innerst.

Sedan snö har fallit, går det lättare att färdas. 
Antingen går lappen på skidor, eller spänner han en 
inkörd ren för sin ackja - eller pulka, som den också kallas 
-, och så bär det i väg. Ackjan liknar till formen mycket 
en båt, och det är också meningen, att den skall glida 
fram i den lösa snön liksom båten i vattnet. Det är en 
rätt svår konst att åka i ackja. Man får inte sitta i 
den stel och orörlig som en stod, utan det gäller att 
oupphörligt balansera och följa med ackjans rörelser, 
annars välter man eller kastas ur. Då man åker i ackja, 
behöver man ej följa vägarna. Bara marken är täckt 
med snö, går färden över skog och myr, uppför berg 
och utför branter, över frusna sjöar och älvar; det är 
ingenting, som hejdar och hindrar, och lappen känner 
sig nog aldrig så fri, som när han i sin pulka nästan 
flyger fram över Lapplands oändliga, snöskimrande vidder.

På senhösten och vintern bruka renhandlarna söka 
upp lapparna och köpa slaktrenar av dem. En 
renhandlande får inte vara ömtålig eller ängslig av sig, han 
måste göra långa och besvärliga färder för att hitta 
rätt på lapparnas läger. Oftast åker han själv efter 
ren i ackja. Mången gång blir han överraskad av 
snöstorm uti ödemarken, där ingen människoboning synes 
till. Då har han ingen annan råd än att lägga sig 
ner i snön och låta snöa över sig, tills ovädret rasat 
ut. Glad blir han, när han äntligen skymtar några 
kåtor på en backe och hör lapphundarnas gälla skall. 
Sen får han stanna hos lapparna kanske en vecka för 
att pruta och underhandla om renköpet.

På vintern lever renen av renlaven, och då strövar 
han inte så vitt omkring. Ty att beta renlav är ganska 
besvärligt: renen måste först krafsa undan snön 
med fötterna, och därvid får han gräva djupa gropar. 
Han gräver med framfötterna, som ha breda klövar, 
nästan liknande spadar. Renen har en märkvärdig 
förmåga att liksom känna på sig, om det finnes renlav 
under snön eller ej. För människor är det denna tiden ofta 
inte lätt att veta, om man befinner sig på land eller 
på en tillfrusen sjö, men det faller aldrig renen in att 
gräva efter lav på ett sådant ställe, där det är is under 
snötäcket. Så länge snön är lös och icke alltför djup, 
stå renarna sig gott och hålla sig vid hull. Men blir 
snötäcket mycket mer än metersdjupt, få de ett tungt 
arbete med att gräva sig ned till marken. Då slita i 
synnerhet de unga renarna mycket ont, de ha inte krafter 
att själva gräva så djupt utan måste söka bete i de 
gropar, som de äldre ha lämnat, och därvid dö många 
av hunger.

Det händer också ibland, när det fallit helt litet 
snö och så inträffat töväder, att marken sedan blir 
överdragen av en hård isskorpa, så kallad flen. Denna kunna 
renarnas klövar ej tränga igenom. Då gäller det för 
lappen att genast söka upp andra betesmarker, om inte 
djuren skola svälta ihjäl. Renarna bruka också själva 
ge sig i väg, och äro de riktigt uthungrade, kan ingenting 
hålla dem tillbaka, varken floder och forsar eller 
människor, som skjuta på dem.

När renarna råka i hungersnöd, är det väl, att det 
finns i skogarna ett födoämne, som i nödfall kan 
användas: det är den svarta skägglaven, som växer på 
många träd här uppe. Mycket näring är det inte i den, 
den är för renarna, vad barkbrödet är för människorna. 
Men djuren leta ivrigt efter denna föda, de springa 
omkring i skogarna och få fatt i en lavflinga här, en 
där. Oftast måste lappen vid sådana tillfällen hugga 
ned träd för att hjälpa renarna, så att de lättare skola 
komma åt lavarna. Men det är omöjligt att på detta 
sätt få tillräcklig föda åt en stor renhjord, och i sådana 
»oår» dö ofta så många renar i en hjord, att lappen blir 
utfattig.

Under senhösten fortsätta lapparna att så småningom 
draga sig längre nedåt landet, och mitt på vintern befinna 
de sig i skogslandet, där snön naturligtvis är lösare och 
betet lättare tillgängligt.

Både på hösten och vintern komma tider, då 
lapparna leva i ständig oro för varg och järv, »odjur», som 
de kalla dem. Vargarna följa alltid efter renhjordarna på 
deras vandringar i fjällen och skogslandet. Men om 
somrarna jaga de mest harar och andra smådjur och förfölja 
inte renarna så outtröttligt, på vintern däremot bli de 
mycket glupska och vilda. Då kan det hända, att när 
lappen kommer ut en morgon, ser han blodspår i snön 
och finner en riven ren ligga med söndersliten kropp, en 
annan med avbiten strupe, och flera djur äro försvunna. 
Då vet han, att hans dödsfiende, vargen, har varit 
framme. Ett par vargar kunna på en natt döda 30, ja 
ännu fler renar.

Nu måste flera av lapparna vaka nätterna igenom och 
ränna på skidor för att hålla ihop hjorden, ty vargen kastar 
sig helst över renar, som förvillat sig från de andra. 
För att skrämma odjuren bruka lapparna under sådana 
nätter skrika och hojta det mesta de kunna, så att de om 
morgonen äro alldeles hesa. Lappens bästa hjälp mot 
vargen är dock hundarna. Genom sitt skall varna de för 
vargarna samt springa efter renarna och hindra dem från 
att avlägsna sig från hjorden.

När vargen blir alltför efterhängsen, taga några raska 
unga lappmän mod till sig och besluta sig för att förfölja 
och döda honom. De passa på, när det blir tunu skare, som 
inte bär vargen men väl skidlöparna. Då spänna de 
på sig skidorna, taga i handen en skidstav, i vars övre 
ända ett spjut är fästat, och så bär det av över höjder 
och dalar i den vildaste fart, ty det gäller att trötta 
ut vargarna och på det sättet slutligen hinna upp dem. 
Som de äro mycket uthålliga, kan denna förföljelse 
taga lång tid, jägarna måste hålla på att ränna dag 
och natt. Lapparna kunna, när det gäller, undvara 
föda och ändå stå ut en hel dag, ja, ibland flera dagar 
i sträck. Vanligtvis brukar den ene efter den andre av 
jägarna tröttna och bli efter, så att till sist endast en 
eller två äro kvar. Den, som är i spetsen, blir allt 
varmare och svettigare, han kastar av sig mössan, vantarna, 
ytterkolten, det ena plagget efter det andra. Hans 
kamrater, som blivit efter, få plocka upp dessa saker.

Vargar. Efter teckning av Bruno Liljefors.

Vargarna sjunka djupt ned i snön, störta upp igen, 
kasta sig i långa skutt framåt, söka upp de fläckar, där 
det är litet snö, och flyga i vilda hopp från fläck till 
fläck. Till sist är en av dem alldeles utmattad och 
sätter sig flämtande ned i snön. Hemsk och förskräcklig 
ser han ut med sitt uppspärrade, blodröda, ångande gap 
och sin uthängande tunga. Han gör ännu ett försök att 
försvara livet och biter med sina väldiga tänder ilsket i 
jägarens spjut. Men nu är hans sista stund kommen. 
»Ligg där och grina, du best!» ropar lappen vilt, i det 
han ger honom ett par kraftiga slag med skidstaven 
över korsryggen och nosen, så att han förlamad sjunker 
tillbaka. -- »Där fick du för renstekarna!» -- Staven viner 
i luften tag på tag, och okvädinsorden hagla över vargen, 
lappen riktigt utgjuter sitt hat över honom, räknar upp 
alla de renar, som han rivit, och förbannar honom.

Där stå nu jägarna barhuvade och tunnklädda, hungriga 
och halvdöda av trötthet. Glada bli de, när de 
långsammare kamraterna äntligen komma efter med kläderna 
och med matsäck och kaffepanna. När kaffet är drucket, 
flås vargen, lappen, som dödat honom, slänger skinnet 
på ryggen, och så börjar återfärden.

En lycklig »vargrännare» blir mycket aktad av alla 
andra lappar. Men vargjakten är så ansträngande, att 
en man måste vara särskilt härdad och övad för att 
kunna stå ut med den.

Även järven är en mycket svår fiende för renen. Så 
tung och klumpig som en järv ser ut, skulle man knappast 
tro, att han kunde vara farlig för den snabbfotade 
renen; men han är ytterst uthållig och listig, och när 
snön är lös, kan han på sina breda fötter ta sig fram 
nästan bättre än renarna. Järven dödar renen genom att 
hoppa upp på hans rygg och hugga tänderna i hans 
strupe.

*

Vill man njuta av hemtrevnad och välmåga i en 
lappkåta, skall man titta in där en vinterkväll.


Omkring den flammande elden sitter familjen och äter 
sin aftonvard, som är det förnämsta målet på dagen. Den 
består för det mesta av renkött med soppa till och kaffe. 
Vatten finns inte, men man fyller grytan och kaffekitteln 
med snö. Det är mannen, som står för köttkokningen i 
lappkåtan, och det tycker han säkert inte är något ledsamt göromål, 
för det ger honom anledning att allt som oftast sticka 
ned sleven och smaka. Sedan är det också han, som delar 
ut köttstyckena i träskålar åt familjen och tjänarna, och 
den, som han unnar gott, får mycket av det feta. Gafflar 
finnas inte, utan vid ätningen använder man 
slidkniven och fingrarna. Maten är kraftig och närande, och 
att den innehåller en mängd renhår, bry lapparna sig 
inte om. Är det riktigt kalas, får man till sist märgben 
att suga på. Även hundarna få sin dryga del av 
anrättningen, och det mesta av soppan kommer på deras 
lott. Under måltiden är det skratt och glam, alla äro 
nöjda och glada att sitta här i värmen kring elden och 
få så god mat.

Ett par gånger på vintern brukar lappen göra en 
färd till närmaste kyrkplats eller järnvägssamhälle för 
att sälja renkött. Gärna passar han på, när det är 
marknad, ty då blir nöjet dubbelt så stort. Han lastar 
då köttet i ackjor; var ackja drages av sin ren, men denne 
är också fastbunden vid ackjan framför honom, så att 
hela tåget hänger ihop, och lappen, som kör i spetsen, 
leder det. En ren orkar inte draga någon stor börda, 
därför behövs det många djur. Ett sådant tåg kallas 
raido.

Lappen är glad åt att få träffa folk, höra nyheter 
och få komma i kyrkan. Nöjd och skinande går han 
omkring på platsen, hälsar på vänner och bekanta och 
gör affärer. Han är ännu tjockare än vanligt kring 
midjan, ty nu har han också sin matsäck torkat renkött, 
renost och en skinnpung med kaffe - instoppade i kolten. Utom 
de vanliga sakerna, som bruka hänga vid baltet, dinglar 
där nu ofta baktill en kaffepanna. Förr brukade lapparna
berusa sig, sa snart de kunde komma åt brännvin, men på 
sista tiden händer det lyckligtvis mera sällan. I stället
ha de blivit så förtjusta i kaffe, att de inte trivas,
ifall de inte få det bra många gånger om dagen. Om det gäller
att skaffa kaffe, går lappen hur långa vägar som helst. 
En lapp skulle en gång följa med ett par herrar på jakt. 
När de hade kommit 
flera mil pa väg, upptäcktes det, att kaffet var glömt. 
Lappen ville då nödvändigt vända om och hämta det. Och 
det gjorde han också. På en halv dag rände han den lilla 
nätta vägen av 6 mil.

Lapp i vinterdräkt

Då lappen återvänder hem ifrån platsen, äro ackjorna 
lastade med mjöl, gryn, salt, kaffe och socker. Om han
har fått bra betalt för renköttet, finns där kanske också
en packe med granna halsdukar eller en väckarklocka, ty 
detta är saker, som lapparna tycka mycket om.

Men våren kommer, inte den gröna våren, men våren med 
långa ljusa dagar, med stickande sol på snön och med skare,
som gör det lätt att färdas. Då blir renen otålig, han 
har svårt att komma åt laven, han svettas i sin tjocka 
vinterpäls och längtar till fjällen. Ofta ge renarna sig 
av på eget bevåg västerut, och lapparna få i största hast
packa in kåtor och matförråd och skynda efter. Flyttningsstök
äro ju lapparna så vana vid, och det är för dem bara ett 
nöje. Fort och behändigt tagas kåtorna ned, och kåtastängerna
läggas i en ackja. Så instuvas fällar och pälsar, packaskar
och kokkarl och det lilla, som är kvar av matförrådet. 
Därpå ordnas alla ackjorna och dragrenarna. Lappfar själv
ränner på skidor i spetsen för tåget och ser till, att 
det färdas tillåtna vägar och sådana, där man kan finna 
bete. Där renhjorden har gått fram, är en väl banad väg 
för raidon. Den första raden av dragrenar brukar lapphustrun
leda, och i de första ackjorna åka de mindre barnen. Sedan
komma andra lassrader, ledda av någon vuxen dotter i 
familjen eller av en tjänstepiga. Ibland är hjorden så 
ivrig att komma västerut, att lappfolket får riktigt jaga
åstad med helt korta raster om nätterna. När de kommit 
fram till sitt vår- och höstviste, stanna de först där en 
tid. Nu är det gott att ha de matvaror, som finnas i förvar
i njallan eller nergrävda i jorden. Visst är köttet ruskigt
att se på, ty maskarna kräla i det, men dem skrapar man 
bort, och så får det ätas i alla fall man har ingenting 
annat. Den tiden brukar man nämligen aldrig slakta renar,
ty deras päls är då dålig och förstörd af insekter. Här 
i sjölandet kan dock
En raido tågar förbi Kiruna      Borg Mersch fot.



lappen nu skaffa färsk fisk till en välkommen omväxling 
i kosten.

Då lapparna åter bryta upp och vandra till högfjällen, 
där de skola taga sitt sommaruppehåll, lämnas ackjorna 
och vinterpackningen kvar, och man tar för sommaren endast
med sig det allra nödvändigaste, vilket klövjas på renarna.

Medan lappen håller på med sin långa vårflyttning, inträffar
islossningen och snösmältningen. Det är en svår tid i 
Lappland, »det varken bär eller brister»: på vattendragen
ligger ännu is, men den bär inte, och man kan inte heller
färdas med båt. Svenskarna anse, att det är nästan omöjligt
att göra färder då, däi1ör kallas den tiden »vårförfallet».
Men lapparna måste taga sig fram genom snövattnet och 
issörjan. Mången gång, när tåget kommit ned på en frusen 
älv, hörs plötsligt ropet: »Ren fallit ned!» På något 
ställe har då isen brustit, och det gäller nu att skyndsamt
försöka hala upp renen ur vaken. Därvid får lappen sig 
ofta också en doppning. Men då bara skakar han på kolten 
som hunden på sin päls, rullar sig litet i snön och springer
så vidare. De isfria brusande älvarna äro också ett stort
hinder. Mycket sällan finns det någon bro, utan man måste
vada över dem. Det är en livlig och brokig tavla, när hela
den myllrande skaran av människor, renar, getter och hundar
på en gång hålla på att gå över en fors. Är strömmen strid,
bära lappmännen kvinnorna över på sina axlar. Det iskalla
vattnet skadar dem inte alls, så mycket skönare känns det
bara på aftonen att få ligga vid kåtaelden och torka de 
våta kläderna.

På våren, när marken ännu är snöbetäckt, kalva renkorna. 
Lappen måste då ta särskild vård om dem och deras späda 
kalvar. Han ser till, att de en tid få vistas i
någon skyddad dal, där de inte lida för mycket av kölden,
och försöker att hålla rovdjuren på avstånd. Korna och 
kalvarna föras under flyttningen ofta i en särskild flock
med kortare dagsresor än de andra renarna. Av 100 renkalvar
brukar lappen ändå inte få behålla mer än omkring 60, så 
många dö av köld och svält eller rivas av vargen och 
järven. Också kungsörnen dödar många renkalvar.

Vid flyttningen ha olika lappstammar helt olika sedvänjor.
Somliga flytta över riksgränsen in i Norge och vistas 
under sommaren vid havskusten, där renarna slippa de 
plågsamma insekterna och få njuta av havsvindarnas svalka.
De flesta av dessa lappar ha aldrig sett det svenska 
landet, då det icke varit täckt av snö.

Så lever fjällappen sitt liv, ständigt på flyttning under
mödor och besvärligheter så stora, att vi knappt kunna 
tänka oss dem. Han drar sig fram med sina renar i trakter
så karga och ödsliga, att ingen annan människa skulle 
kunna vinna sitt uppehälle där; och på många sätt är han 
till gagn för de bofasta svenskarna, I synnerhet i 
nordligaste Lappland. Han livar upp de dystra fjälltrakterna
med sin färgrika dräkt och sin glada barnsliga röst, och 
vi få hoppas, att det aldrig skall bli så trångt i Lappland,
att inte fjällmannen och hans renar kunna få rum.


OM LANDET OCH LIVET I HÖGA NORDEN.



1. Luleå och Haparanda.

Norrbottens län, som omfattar norra delen av Västerbotten
och norra delen av Lappland, är det största i Sverige. 
Det är nära 3 gånger så stort som Danmark, och i dess 
område kunde 15 av våra andra svenska län stoppas in. I 
dagligt tal brukar man tala om detta län, som om det vore
ett landskap, och kallar det rätt och slätt Norrbotten.

Norrbotten har liksom det övriga Norrland sina fjälltrakter,
sitt sjöområde, sitt skogsland och sitt kustland, men 
mycket är här större, väldigare och vildare. Fjällen äro 
högre, sjöarna ännu mer storslagna, älvarna göra här sina
djärvaste jättehopp, Stora Sjöfallet och Harsprånget, från
vilka rytandet och bruset höras på milslånga avstånd. Men
också myrarna äro de största och dystraste i hela Norrland.
I flera andra delar av Sverige ha vi ju gott om järngruvor,
men Norrbotten består sig med hela berg av malm. Ljusa 
sommarnätter njuta vi av i hela Sverige mer eller mindre;
men bara i Norrbotten får man se sommarsolen vid midnatt 
vända om vid horisonten och stiga uppför himlavalvet igen.

Redan i trakten av Luleå, som ju ligger i södra delen av 
länet, märker man, att man befinner sig i höga
norden - man har ju också kommit 30 mil norr om Umeå. Det
är i synnerhet de underbara, ljusa nätterna, som giva 
detta högnordiska intryck. Genom dem bli dygnets tider 
liksom bortblandade och folkets vanor helt och hållet 
förändrade. Om man denna tid är ute på en resa, behöver 
man ej skynda sig för att komma fram till härbärget på 
kvällen - det går ju lika bra att färdas på natten. Det 
är också ingenting ovanligt, att man reser om nätterna 
och sover om dagarna och äter »frukost» först på eftermiddagen.

Vi göra ett besök i Luleå, Norrbottens huvudstad. Det är 
underligt att gå och grina i starkt solsken klockan 10 på
kvällen och se alla människor i rörelse, som om det vore 
mitt på dagen. Det går mycket väl an att gå och göra visit
hos alldeles obekanta vid 9-10 tiden, och många äta inte 
sin aftonmåltid förrän klockan 11. Aftonen och natten äro
den vackraste delen av hela dygnet. Människorna bli då 
upprymda och glada, de sitta ute i trädgårdarna, samtala 
och sjunga eller ströva omkring i det fria, till och med 
små barn springa ute och leka vid 12-tiden - ingen vill 
tänka på att sova.

En sådan sommarnatt vilar en obeskrivlig, trolsk dager 
över alla föremål. 1ngenting är torftigt eller vardagligt
längre i midnattssolens ljus: vartenda grässtrå, varenda 
buske får ett förklarat skimmer över sig, och den enklaste
lilla rödmålade stuga ligger och glöder som ett under av 
färgprakt. Slutligen kommer morgonens kallare och nyktrare
ljus, förtrollningen är bruten, och nu söka människorna 
en kort vila.

Luleå ligger vackert på en smal, utskjutande landtunga, 
och dess hamn är den bästa i Norrland. Förr var Piteå den
förnämligare staden och säte för landshövdingen, men i 
mitten på 1800talet blev Luleå länets residensstad

Stora Sjöfallets nedre stup.          Borg Mesch fot.

och började sedan dess gå raskt framåt. Numera är Luleå 
också biskopssäte och har en ståtlig domkyrka samt flera 
andra vackra och gedigna byggnader i sten.

Sjöfarten ifrån staden har i synnerhet ökats mycket, sedan
järnvägen till Gellivare blev anlagd. Med denna järnväg 
fraktas massor av den järnmalm, som brytes i Gellivare 
malmberg, ned till Luleå och hämtas här av utländska 
fartyg. För att lastningen av den tunga malmen skall gå 
så bekvämt som möjligt, har man vid kajen uppfört en sorts
hissar, »elevatorer». Hela tåget går ut på en luftbro, 
hissen lyfter därifrån upp en lastvagn i sänder mitt över
fartygets lastrum, I vagnens botten finnes en lucka, som 
öppnar sig, och med ett bedövande larm och rassel faller 
malmen med ens ner i lastrummet. Det är jättelika ångare,
de som ligga här och lasta, och skulle lastningen ske med
handkraft, skulle det taga mycket lång tid. Nu kan en 
sådan båt lastas på några timmar. Lastångarna föra malmen
till utlandet, där den smältes och bearbetas. Det vore 
bättre, om detta kunde ske hemma i Sverige, och vi få 
hoppas, att så kommer att ske i framtiden.

Luleå har dessutom rätt stor utförsel av trävaror, renkött,
skinn och lax. Införseln består mest av lantbruksvaror, 
som mest komma från Finland.

Kustlandet omkring Luleå och ett gott stycke uppefter Lule
älv ser ut som en blomstrande åkerbruksbygd. Här ligga 
byar och rutade fält med både korn, råg och klöver. Korn 
och rågåkrarna se alls inte sämre ut än i Västerbotten. 
Vallarna och de otaliga små ladorna påminna oss om det 
sydligare Norrland. Men de höga sädeshässjorna se vi inte
till. I Norrbotten måste man ofta skära säden, innan den 
är riktigt mogen, och torka den vid eldsvärme i rior. Rian
är ett litet grått
hus, till utseendet ungefär som en lada. Inuti den finns 
det en ugn och på vardera sidan hyllor eller lavar; på 
dessa lägger man upp säden, medan det eldas i ugnen, och 
på det sättet torkas den. Klimatet här är visserligen 
något hårdare än i Västerbottens län, men i stället är 
jorden bördigare, och solen driver ännu starkare under 
den ljusa sommartiden. Lantbrukarna här i kustlandet kunna,
när det är goda år, av egen skörd få nästan all den säd 
och potatis, som de behöva för sitt hushåll; endast en 
eller annan säck mjöl behöva de då köpa. Men de ha ingenting
över att sälja till stadsborna och arbetarna vid sågverken,
och därför måste så mycket lantbruksvaror införas från 
Finland.

Vid bondgårdarna ligga byggnaderna nakna utan alla 
trädgårdsanläggningar, på sin höjd finns ett litet land 
med rotsaker. Ett fruktträd är något mycket sällsynt i 
Norrbotten, och de fiesta barn ha aldrig sett ett äpple 
på träd. Häggbär och rönnbär ätas här av barnen med god 
smak.

Uppe på hustaken syns en besynnerlig träställning, som 
vilar på ett par bockar. På denna ställning lägger man 
upp kött och fläsk till torkning - torkat renkött och 
torkat fläsk höra till norrbottningarnas förnämsta födoämnen.

Nära Lule älv ligger ett stycke norr om Luleå den viktiga
orten Boden. Där förenar sig norra stambanan med järnvägen,
som går från Luleå över Gellivare och Kiruna till Riksgränsen,
och flera landsvägar stöta också där tillsammans. Därför 
är här ett av Sveriges viktigaste vägskäl, och Boden kallas
också »Norrlands lås». För att i krigstider kunna försvara
denna viktiga ort har den svenska regeringen låtit bygga 
fästningsverk på höjderna omkring Boden. Det är med dem 
som med alla nya 
befästningar, att de icke synas mycket, ty de äro till
stor del nedsprängda i marken. Boden har mycket hastigt 
utvecklat sig, fått en mängd butiker, bankkontor och 
fabriksanläggningar. Men från början var det bara en enkel
norrländsk kyrkplats, och ett litet stycke från det 
stadsliknande samhället ligger kyrkan, omgiven av 200 små
kyrkstugor.

På våren bli dessa en kort tid bebodda av en mängd gossar
och flickor, som äro så små och korta till växten, att 
man aldrig skulle tro, att de vore nattvardsbarn. I 
kyrkstugorna hushålla barnen för sig själva, medan de 
flitigt läsa sina läxor.

Vuxen ungdom samlas också i Boden, ty där finns en mycket
besökt folkhögskola. Här uppe, där de flesta hemmen ligga
så avstängda från den yttre världen, är det nästan omöjligt
för de unga att på egen hand skaffa sig kunskaper och få 
del av vad som tänkes och arbetas i Sverige. En folkhögskola
i dessa trakter är därför till stor välsignelse.

*

Om man far med ångbåt från Luleå till Haparanda,
kommer man genom en skärgård med många täcka platser; här
ligga också flera sågverk med sina arbetarbostäder, och 
trakten är därför livlig och folkrik. Särskilt vid mynningen
av Kalix älv få vi se ett härligt och omväxlande landskap
med så förtjusande lövlundar, att vi knappt kunna komma 
ihåg, hur långt uppåt norden vi befinna oss. Det är 
visserligen inga andra träd än björkar, aspar, rönnar och
häggar, men de växa så tätt och lummigt, och deras grenar
sträcka sig mjuka och skuggande över de många sunden. Ur 
grönskan skymta
fram prydliga herrgårdsbyggnader med trädgårdar och parker,
som äro en glädje för ögat.

Folket i Kalixtrakten är högväxt, dess hy är mörk av den 
stekande solen vår och sommar. Många ha också mörkt hår 
och mörka ögon, vilket troligen kommer av att de ha lappar
bland sina förfäder.

Ångbåten går inte längre än till Salmis, Haparandas 
hamnplats, ty, besynnerligt nog, staden ligger ett gott 
stycke från kusten. Det berättas, att när Haparanda skulle
anläggas, ville norrbottningarna ge staden detta läge, 
för att de lättare skulle kunna smuggla varor från Finland.
Det är med en viss nyfikenhet man närmar sig Haparanda: 
man har så ofta hört staden nämnas, därför att det är den
nordligaste i Sverige, och den har ett så underligt, 
välljudande namn. Haparanda är finska och betyder asp-strand,
ett mycket lämpligt namn, ty aspar är det gott om i staden.

Vem skulle kunna tro, att Haparanda är en liten trädgårdsstad?
Men så är det. Staden skryter inte med många ståtliga 
byggnader, men nästan vart och ett av de små trähusen har
sin lilla välskötta täppa med en och annan syren, bladgrupper
av majs och hampa saint humleomslingrade lövsalar. I hemmen
har man ofta drivit upp de vackraste krukväxter, det syns,
att de bli vårdade med mycken kärlek. Men genast märka 
vi, att det är något främmande över staden. På alla 
bodskyltar äro orden både svenska och finska; här läsa 
vit, ex. »Matvaruoch diversehandel», och under står »Ruoka
ja Sekatavarakauppa». Om vi ge oss i språk med en bonde 
på gatan, förstå vi honom inte alls, han talar bara finska.
Ambets- och affärsmännen äro däremot svenskar. I kyrkan 
hålles än svensk och än finsk gudstjänst.
Det heter, att Haparanda ligger på västra sidan av Torne 
älv och den finska staden Torneå på den östra, men egentligen
är det inte den stora älven utan en mynningsarm av den, 
som här bildar gränsen. Man betalar bara några öre och 
går över en liten gångbro av trä, så är man i ryske tsarens
rike. Före det olyckliga kriget med Ryssland 1808-1809 var
Torneå Sveriges nordligaste stad, och Haparanda anlades 
sedan till ersättning för Torneå, som måste avträdas till
Ryssland. Torneå är en gammal liten stad, som ser ganska 
egendomlig ut. Så fort man kommer över bron, ser man ett 
kapell, som med sina blåa, lökformiga kupoler påminner 
oss om, att vi äro på rysk botten. Ändå mera ryskt ser 
här ut, när tidtals militär är förlagd i staden och man 
får se trupper av kosacker spränga fram på sina små 
livliga hästar.

Torneå gamla kyrka är ett minne från den svenska tiden. 
När Karl XI gjorde en resa omkring Bottniska viken, var 
han uppe i kyrktornet för att se midnattssolen, och det 
går en sägen, att han lämnade kvar sin spetsnäsduk och 
att den hänger där i tornet ännu.

De, som ha sitt hem i Haparanda, beklaga sig just inte 
över klimatet. Den obehagligaste tiden är hösten, innan 
det har fallit snö. Då är det rått, kulet och dystert, 
dagarna äro korta och gråmörka, och ensligheten känns 
tung. Med stor glädje hälsas därför den första snön, den 
riktiga vintern är välkommen, och man försöker nu på allt
sätt bereda trevnad inomhus. Visserligen bli dagarna allt
kortare, och till sist står solen så djupt nere vid 
synranden, att ljuset knappast når över de låga hustaken.
Man måste bränna lampa så gott som hela dagen och kan 
vanligtvis inte släcka den mer än en enda timme vid 
11-12tiden.
Men ute är det ej farligt med mörkret, snön lyser upp, 
och månen och stjärnorna tindra med en oförliknelig glans
i den klara luften. Ännu ljusare blir det, när norrskenet
jagar över himlen, breder ut sig från horisonten som 
oerhörda palmblad eller övertäcker hela himlen i ett 
ständigt skiftande draperi av eld.

Ungdomen roar sig nu i skidlöpningsbackarna och har sin 
skridskobana på älven mellan höga snövallar. På gatorna 
och vägarna kör man mellan väldiga murar av snö. Kylan är
skarp, men man lider inte så mycket av den, därför att 
luften vanligtvis är hög och stilla. Det är vanligt, att 
norrlänningar, som om vintern vistas i Stockholm, frysa 
mycket mer och lättare förkyla sig där, de tåla ej det 
fuktiga och mera blåsiga vädret. Vintern är mycket lång 
- den kan räcka ända till nio månader -, men det är en 
omväxling, när man i mars får solsken igen. Då blir det 
ett nytt slags vinter - vinter med sol - då blir det 
präktig share, och många tycka, att detta är den bästa 
delen av hela året. Det är egentligen den tiden, som 
människorna här uppe bli så solbrända.

En dag i mitten eller slutet av maj ropas det på gatorna:
»Isen går!» Det blir stor uppståndelse, alla skynda sig 
ut. Och se, isen bryter verkligen upp! De smutsiga, 
upptrampade vägarna över isen börja ringla sig som ormar.
Sedermera under islossningen trängas isstyckena och skjuta
över varandra, så att många komma långt upp på stranden 
och länge bli kvarliggande där.

Om våren låter länge vänta på sig, går allt med så mycket
större fart, när den kommer. Växterna äro liksom färdiga 
i förväg, de ha fått både sol och fuktighet, det är bara 
värme, soni fattas. Äntligen komma ett par varma dagar - 
kanske är det inte förrän vid
midsommartiden -, och nu sker undret: den ena dagen stå
träden svarta och kala, nästa morgon skimra de i grönt! 
Hur det växer nu! Humlerankan skjuter på en enda natt 
flera decimeter i höjden. Sätter man om kvällarna ett 
märke på käppen, som den lindar sig omkring, kan man 
riktigt följa med, hur fort det går.

På högsommaren kan det många dagar vara fullt lika
varmt som i södra Sverige, och den, som måste göra långa
vandringar eller ha strängt kroppsarbete, svettas och
känner hettan riktigt tryckande. Men värmen är aldrig
fullt pålitlig, helt hastigt blir det omslag, och kyliga 
dagar komma. Vanligen är det också redan i augusti slut 
med Norrbottens korta, ljuvliga sommar.



2. Tornedalen.
 Forsfärder.

Strax norr om Haparanda få vi se i all sin glans den 
nordligaste och längsta av alla Norrlands floder, den över
50 mil långa Torne älv. Det är också den fiskrikaste av 
alla svenska floder, och i synnerhet äro dess laxfisken 
berömda. Laxarna trivas särskilt väl i Torne älv, och som
de här inte hejdas av några starka fall, gå de längre upp
än i andra älvar. Vi behöva bara fortsätta ett litet stycke
uppåt älven, så komma vi till stora laxfisken, där vi 
kunna få se, hur fångsten går till.

I vattnet syns ett högt stängsel av pålar och flätat ris,
liknande en orimligt hög gardesgård, som stänger för större
delen av älven. I sammanhang med detta stängsel stå två 
fyrkantiga bassänger, som äro inhägnade på samma sätt och
ha en ganska trång ingång från sidan. Dessa inhägnader i 
älven bilda en så kallad laxgård eller pata.
När laxarna gå uppför floden, bli de hejdade av stängslet,
följa så efter detta och slinka in i bassängen. Eftersom 
de äro så envisa att alltid gå uppför strömmen, vända de 
ej om och hitta utgången, utan samla sig alla i övre delen
av bassängerna. När patan skall vittjas, ro fiskarna med 
ett par små båtar in i bassängen och draga upp laxarna 
med not. Förr kunde man få 1000 laxar på ett dygn i en 
enda pata. Men på sista tiden har fisket försämrats så 
mycket, att man beslutat försöka hjälpa upp det genom att
med konst uppföda laxyngel. Laxfisket i Torne älv äges av
svenska och ryska kronan, och enskilda personer få endast
arrendera fiskerätten. De bönder, som bruka ta del i 
fisket, sälja för det mesta sin fångst till uppköpare, 
som sedan skickar den dels till Stockholm, dels till 
Tyskland. Innan uppköparen kommer, förvaras laxen i källaren
mellan stora block av is - den varan är det ju gott om i 
dessa trakter. Den fisk, som allmogen själv mest lever 
på, är sik, den är lika nyttig för dem, som sillen är för
folket i södra Sverige. Stora sikfisken finnas också här 
i älven.

På Torne älv får man ofta se timmerflottar, sådana som 
också användas på Indalsälven. De stakas framåt med väldiga
åror, grovt tillyxade av hela träd, vilkas rotända får 
tjäna som skaft. Dessa stora flottar tyckas passa så väl 
tillsammans med den jättebreda, mångmi.la älven, det hela
förefaller oss som en bild från den gråa forntiden. Det 
är också sannolikt, att de första farkosterna, som människor
begagnade, voro gjorda på detta sätt.

Den, som reser I Tornedalen, får alltid höra talas om 
berget Aavasaksa, som ligger på den ryska sidan nära 
polcirkeln. Det är inte alls högt, bara ett par hundra
meter, men. det ligger så till, att man därifrån har en 
vid utsikt och vid midsommartiden kan se solen vända på 
himmelen. Aavasaksa är ett berömt »midnattssolsberg» och 
bestegs förr mycket ofta av långväga resande. Ty innan 
det fanns järnväg inåt Lappland, var det lättare att ifrån
kustlandet komma dit än till något berg i svenska lappmarken,
där midnattssolen syns.

Låt oss tänka oss, att vi en klar afton vid midsornmartiden
gått upp på toppen av Aavasaksa och att vi nu sitta på 
stenarna i den magra skogen där uppe och betrakta den 
sjunkande solen. Sakta närmar hon sig alltmer mot synranden
i norr. Allt rödare och rödare blir hon, nu svävar hon 
alldeles över horisonten, och av gammal vana väntar man, 
att hon i nästa ögonblick skall sjunka. Men nej! hon 
stannar, som om hon tvekade, och för våra ögon ser det 
ut, som om hon gungade -solen dansar, säger folket här 
uppe. Detta är ett över all beskrivning spännande och 
högtidligt ögonblick. Så börjar hon stiga, sakta, men 
stolt och segrande. Och vi känna det nästan, som om natten
och mörkret vore för alltid kuvade och övervunna. De samma
rödgyllene färgerna vila över landskapet, men det kommer 
dock en annan skiftning I dagern, fågelkvittret ljuder 
högre och gladare omkring oss - det är morgon.

Många främlingar ha stått här uppe på Aavasaksa, blickat 
ut över Tornedalen och känt en gränslös förvåning över 
att här vid polcirkeln se en så uppodlad och befolkad, 
bygd. Men denna är endast en strimma längs efter älven, 
och där bortom den tar den omätliga ödebygden vid.

Av alla Norrlands bördiga älvdalar är Tornedalen kanske 
den mest förundransvärda. Ängarna invid älven utmärka sig
för det allra saftigaste gräs, och de äro också
beryktade i hela Norrland. De äro »översilningsängar»: 
när på försommaren vattnet stiger i älven, bli de 
översvämmade, och med älvvattnet följer även mycket slam.
Torne älv har låga stränder och översvämmar därför mycket;
dess slam är också ännu fruktbarare än de andra norrländska
älvarnas. Det beror på att Torne älv får sina tillfloden 
från berg, i vilka det finns fosforhaltiga ämnen, och 
dessa verka som gödning för jorden. Vid älvstränderna kan
bonden utan något arbete år efter år få de präktigaste 
höskördar. Allra frodigast står gräset på de små öar, som
älven har uppslammat, där blir det mången gång manshögt. 
Men det är inte klokt, att bönderna låta naturen alldeles
sköta sig själv. Om det ett år händer, att älvens vatten 
ej stiger så högt som vanligt, blir gräset genast sämre, 
och till sist bli ängarna dock alltid utsugna, om de 
skördas år efter år utan att varken plöjas eller sås igen.

Det, som mycket håller jordbruket i Norrbotten tillbaka, 
är, att många bönder låta sina vallar och åkrar år ut och
år in bära samma slags gröda. Detta - som kallas »ensädesbruk»
-är en gammal sed, som för länge sedan blivit bortlagd i 
större delen av Sverige. De, som förstå saken, äro eniga 
om, att mycket mer av denna bördiga jord kunde odlas upp 
och att lantbruket här, om det sköttes väl, skulle kunna
föda mycket fler människor, än det nu gör. Folket har 
börjat inse detta, och jordbruket går framåt, fast det 
inte går fort. I Tornedalen finnas redan några mejerier.

Befolkningen här talar finska, som de göra i ett
stort område av nordöstra Norrbotten. Dock finns det numera
i många familjer barn och ungdom, som fått lära sig svenska
i skolan så pass, att de kunna tala något.
Till nästan var gård hör en bastu, det är en särskild 
liten stuga, som inte har någon annan inredning än en stor
murad ugn och lavar längs väggarna. När där skall badas, 
häller man vatten på den heta ugnen, så att stugan blir 
full av vattenånga. De badande lägga sig nakna på lavarna
och piska sig med lövkvastar av björk. Sen de ha svettats
alldeles oerhört i bastun, bruka de ofta springa ut och 
rulla sig i snön, och att i 20 graders kyla springa nakna
mellan bastun och stugan gör dem ingenting. Dessa bad äro
mycket hälsosamma och härdande. Om sommaren, när männen 
ha strängt arbete med jorden, bruka de bada två gånger i 
veckan. Om en man en afton kommer vandrande förbi en 
rykande bastu, så kan han, om han än är alldeles obekant,
gå in och få vara med om badet, ty sådan är seden. Detta 
slags bad brukas allmänt hos finnar, både i Sverige och 
i Finland.

Befolkningen bär uppe tror mycket på trolleri och skrock,
tecken, som båda kommande ting, och dylikt. Ännu i dag 
finns det många, som äro övertygade om att lapparna kunna
trolla.

En lantman hade en gång på hösten varit inne i Haparanda
för att handla. Därvid hade han förlorat sin plånbok, som
innehöll en mycket stor penningsumma. Nu föll det honom 
inte in att fara tillbaka till staden för att höra efter 
plånboken, utan han beslöt att fråga en spåkunnig lapp, 
var den fanns. Men honom kunde han inte träffa förrän 
flera månader senare, mitt på vintern. Då reste han inåt 
lappmarken, träffade lappen, och denne svarade honom: »En
liten, mörklagd man har hittat plånboken, och den ligger 
på hyllan med hornknappen upp». Av detta svar gissade 
emellertid bonden, vem han skulle vända sig till. Och nu 
först begav han sig till staen. Beskrivningen passade in,
och han återfick sina pengar.

Forsbåt stakas uppför älven.             Borg Mesch fot.
Torne och Kalix älvar samt deras bifloder bilda inga
branta vattenfall men i stället en otalig mängd forsar. 
De fiesta av dessa äro inte starkare, än att man med båt 
kan ta sig fram genom dem, och på många sträckor, där det
inte finns några landsvägar, använder man jämt älvarna 
som färdväg. Den, som besöker dessa trakter, passar gärna
på att göra en forsfärd. Men det är inte rådligt för en
främling att ensam företa en sådan färd. Båten måste skötas
av vana »forskarlar», som grundligt känna till farleden, 
ty det är en mycket svår konst att styra genom den strida,
steniga älven. Det har ofta hänt, att män, som inte voro 
nog övade, försökt »ränna en fors» och därvid fallit i 
strömmen och genast omkommit. Ja, detta har till och med 
inträffat med skickliga forskarlar, om de varit oförsiktiga
eller uttröttade för tillfället.

Forsbåtarna äro smala och långa, nästan utan köl, och ha 
2 par åror. När man far uppför älven, ror man inte, utan 
en karl ställer sig i fören och en i aktern med var sin 
stång, och så staka de fram båten. Den resande lägger sig
ner på båtens botten som i en säng och blir överhöljd med
en vaxduk för stänkets skull. Forskarlarna staka båten in
i de fåror av älven, där strömmen är mindre stark, de 
känna till alla edor - sådana ställen, där vattnet något 
stycke rör sig mot 
strömmen -, och i edan kan båten av sig själv skjuta fram med 
riktig fart. Men värre blir det, när man måste ta sig 
igenom en fors, »koski», som det heter på finska. Då är 
det märkvärdigt att se, hur karlen, som står i fören, 
förstår att tvinga båten fram genom de trånga rännorna 
mellan stenarna. Ibland tar han med staken säkert stöd 
mot några stenar och rent av slungar båten uppför metershöga
fall. Det vill styrka till att vara forskarl, men de
finska nybyggarna här uppe äro också mycket seniga och 
kraftfulla män. När de ha kommit igenom en riktigt besvärlig
fors, vila de litet och ta en klunk sur mjölk ur en kagge,
som de ha med sig. Sen ta de I med friska krafter igen. 
Ibland, på grunda och steniga ställen, få de hoppa ut i 
älven och dra båten med en lina.

Vid färden utför älven går det mycket fortare och 
äventyrligare. Nu ror man båten - ty den är lättare att 
styra, när den har sin egen fart -, och den säkraste av 
forskarlarna står i aktern och styr med en åra. Det är 
honom, det mest kommer an på, han står rak och bestämd i 
båten och befaller. När farkosten närmar sig en stark 
fors, tar han först en överblick av strömmen och stenarna,
och så bär det i väg. Som en pil skjuter båten fram, man 
hisnar vid farten, stenarna vid stranden tyckas rusa förbi,
man kommer mitt upp ibland de fräsande vågorna, så att 
båten ett par ögonblick alldeles sveps in i skum och den 
resande blir blind av vattenstank. Nu tycks styrmannen 
sätta rakt på en svart klippa vid stranden, men just som 
det farliga ögonblicket är inne, vrider han på styråran, 
och båten glider smidigt förbi.

Raska män, som älska spänning och fara, veta icke något 
större nöje än att ränna en riktigt stark och strid fors,
men den, som är mindre modig, drar nog en suck av lättnad,
när båten åter glider fram på selet.



3. Från Sveriges nordligaste hörn.

Vi följa riksgränsen norrut och färdas då först på
landsväg i Tornedalen, sedan med båt på Muonio älv,
som i sitt övre lopp kallas Köngämä älv. På den vägen 
komma vi upp till Sveriges nordligaste kyrka,
Karesuando. Men ifrån det stället, där Muonio och Torne 
älvar förena sig, tar det 5-6 dagar att staka sig upp dit.
Vi tycka, att Haparanda ligger långt i norr, nästan i 
världens ände, men Karesuando ligger 32 mil nordligare! 
Det är svårt att sätta sig in i, hur oerhört stora avstånden
äro här uppe i Norrland. En domare räknade en gång ut, 
att han för sin tjänst hade måst fara över 900 mil på ett
år.

Karesuando är ju ett underligt namn, och socknen, där det
ligger, har ett ännu underligare: Enontekis! Man skulle 
knappast tro, att de namnen beteckna orter i Sverige. 
Karesuando har ett mycket vackert läge vid den breda 
Köngämä älven med vidsträckt utsikt över skogklädda höjder
inåt Finland och ståtliga fjäll mot Norge. Här är den 
allra kallaste trakten i hela Sverige. Ganska ofta fryser
kvicksilvret i termometern, och då vet man, att det är 
mer än 40 grader, och ännu i april och maj kan det många 
gånger vara 20-30 grader kallt. När kylan är stark, smäller
det i träden, så att det låter som riktiga skott.

I mitten av 1800talet levde i Karesuando en av de 
rnärkvärdigaste och mest begåvade norrlänningar, som 
någonsin funnits, nämligen prästen Lars Levi Læstadius. 
Han var född i Norrbotten i Arjeplogs socken. Bland hans 
förfäder voro flera präster, men fadern hade försökt sig 
på varjehanda arbete och drog sig till sist fram i stor 
fattigdom som nybyggare. För att kunna skaffa familjen 
uppehälle tog han sig för att koka lim av renhorn; för 
limmet kunde han alltid vid kyrkplatsen få byta sig till 
litet säd och salt. Lars Levi och hans bror Petrus, som 
också verkat mycket för lapparna, växte upp under de 
torftigaste förhållanden. Fadern var nästan jämt på resa,
och modern fick då ensam sköta alla sysslorna, som hörde

till nybygget. Medan barnen voro små, måste hon ofta lämna
dem ensamma, under det hon själv drog hem hö eller ved, 
fiskade eller skötte om kreaturen. Då brukade hon binda 
gossarna fast vid bordsbenen, för att de inte skulle göra
sig något illa. Genom andras hjälp samt största försakelse
och ihärdighet av dem själva fingo dock bägge bröderna 
studera i Uppsala. De blevo båda lärda och snillrika män 
och kommo sedan som präster tillbaka till Lappland. Nu 
blev det till stort gagn för deras verksamhet, att de voro
fullkomligt hemma i lapska språket och från barndomen så 
väl kände till folket och deras förhållanden.

När Lars Levi Læstadius blev präst i Karesuando, stod det
mycket illa till bland befolkningen i norra Lappland, både
lappar och nybyggare. De levde i okunnighet och elände. 
När de samlades vid kyrkplatsen, drucko de sig fulla och 
ställde till vilda slagsmål. Stölder och mord begingos 
oupphörligt, och ofta var det omöjligt att få reda på vem
som var den skyldige. Læstadius, som själv hade ett livligt
och eldigt lynne, blev så gripen av allt det onda han såg
omkring sig, att han beslöt ägna sitt liv åt att införa 
en verklig och levande kristendom bland det förvildade 
folket. Han predikade med stor kraft mot deras synder, 
och för att de råa och okunniga människorna riktigt skulle
förstå honom och vakna upp, använde han grova och målande
ord, talade rent ut om deras laster och brott och hotade 
med de eviga straffen; men han talade också om Guds nåd 
mot ångerfulla syndare. Hans predikningar gjorde ett djupt
intryck på åhörarna, ty han lade in hela sin själ i allt 
vad han sade. I synnerhet de livliga och lättrörda lapparna
grepos av hans tal. Större och större skaror kommo långa 
vägar ifrån för att höra honom, och många blevo varmt 
övertygade kristna. Dessa
nyomvända kallades »læstadianer». De inverkade på de andra,
dryckenskapen upphörde, och det blev slut med stölder och
brott: man kunde lämna lador och visthus öppna, ingen stal
något.

Ännu finnas många læstadianer i Norrbotten. De äro oftast
uppriktigt fromma och rättskaffens människor. Men de ha 
i många fall underliga seder. Bland annat tycka de, att 
man bör visa sina känslor, när man hör Guds ord, och inte
sitta kall och likgiltig. Det går därför ganska oroligt 
till vid en gudstjänst, där læstadianer äro församlade; 
man hör djupa suckar, stönanden, gråt, och många människor
sitta och vagga på kroppen av och an. Lapparna i synnerhet
lägga inte band på sina känslor, och det händer, att om 
en lappgumma blir riktigt rörd av vad predikanten säger, 
springer hon fram och faller honom om halsen. Många 
oskyldiga saker fördöma læstadianerna som synd. De äro 
ytterst flärdlösa och hålla så strängt på enkelhet, att 
det i många hem inte ens får finnas krukväxter eller 
gardiner för fönstren.

*

Nybyggena I det nordligaste Lappland se i allmänhet långt
ifrån välmående ut. Man skulle tro, att det vore fäbodstugor,
dessa låga, gråa hus, som ligga helt naket på den skoglösa
älvstranden. Inne i »pærtet eller dagligstugan, där hela
familjen bor, är trångt och sotigt. Väggarna äro alldeles
nakna och bara, och ofta är det så stora sprickor mellan 
timmerstockarna, att dagern lyser igenom dem, men om 
vintern äro sprickorna fyllda med rimfrost eller is. 
Fönstren äro mycket små, nästan alltid fattas en eller 
annan ruta, och tomrummet är fyllt med trasor eller med 
trästickor. Också måste
elden hållas brinnande från morgon till kväll i den öppna
spisen. Om kvällarna krypa familjens medlemmar in i 
sängskåpen och stänga väl till dörrarna, så att luften 
där inne blir förskräckligt kvav. Folket här uppe lider 
ofta av lungsot, och det beror nog till stor del på dessa
osunda sängplatser.

Bredvid pörtet ligger »kammaren», och där förvaras den 
sura mjölken och den sura siken, som hör till den dagliga
kosten. Därför luktar det ganska illa där inne. I detta 
rum stå vanligtvis en eller ett par sängar, och om det 
kommer någon resande, får han bo där.

Fast gårdarna sålunda se mycket torftiga ut, är det därför
inte alltid sagt, att familjen, som bor där, är så särdeles
fattig. I grytan över elden kokar ofta renkött eller soppa
på skogsfågel.

Ibland ligga några små tegar med korn kring stugan, men 
ofta finns inte alls någon säd utan bara ett par land med
potatis eller rovor. Rovorna gå i synnerhet bra, de äro 
mycket mindre ömtåliga för frost än potatis och säd. Sedan
Gellivare-banan kom till, kunna nybyggarna lättare än förr
få köpa mjöl, och många ha därför slutat med alla försök 
till sädesodling. Till var gård höra några gräsvallar och
naturligtvis också en del myrängar, som ligga kringströdda
vitt omkring. Men foderbristen är dock ännu svårare här 
än på andra håll. På våren tar höet slut än för den ene, 
än för den andre i byn; man ger sig ut på myrarna och 
letar, om inte några höstrån kunna ligga spridda på marken.
Den, som har något foder kvar, får ge eller låna bort, så
långt det räcker. Ju längre fram det lider på våren, ju 
besynnerligare saker läggas ner i den varma soppan, som 
bjudes korna om mornarna, det är smulhö, renlav, torra 
löv, ja, till och med gödsel. Av den dåliga födan bli 
kreaturen svaga och sjuka,
håret faller av dem, och de orka ej ens resa sig upp. När
det äntligen kommer en solvarm dag, få de stackars 
sjuklingarna åka i ackja ut till några barfläckar i snön.
Där lyfter man ur dem, och de få försöka att äta litet av
den gamla grässtubben, som sticker fram.

Nybyggaren har goda biförtjänster av fiske och jakt. Sik,
gädda och abborre fångar han i sjöarna; av dessa fiskar 
sätter han mest värde på siken. Hösten är rätta tiden för
fågelfångsten. Då sätter han ut giller för tjädrarna. Ett
giller består av ett par i ena ändan hopfogade stockar 
eller plankor. Den övre plankan är i andra ändan uppstöttad
med ett par pinnar på så sätt, att, när pinnarna vidröras,
plankan faller ned. Ovanpå plankan läggas ett par tunga 
stenar, och på marken under den strös lockbetet. När 
tjädern kommer och plockar upp lockbetet, stöter han till
pinnarna, och den uppgillrade plankan faller ned över 
fågeln. Om gillret inte är inrättat så, att tjädern genast
dör, är detta fångstsätt mycket grymt.

Riporna fångas också genom lockbete. Detta lägges ut på 
båda sidor om en häck av små björkkvistar. Här och var i 
häcken är en liten öppning, i vilken en tagelsnara hänges
upp. När ripan ätit upp betet på ena sidan om häcken, 
sträcker hon huvudet igenom öppningen för att plocka upp 
kornen också där innanför. Men därvid fastnar snaran om 
hennes hals, och när hon vill dra sig tillbaka, blir hon 
strypt. Med giller och snara kan en bonde på en höst döda
hundratals fåglar. Men dessa fångstsätt äro inte tillåtna
i Sverige annat än i Lappland, Jämtland och Härjedalen. 
Ty i dessa landskap är försäljningen av skogsfågel ett 
viktigt näringsfång för allmogen. Frusen fågel säljes 
mycket till Norge och över Finland ända till England.

När den första snön har kommit, tar bonden sin 
bössa och går ut på jakt. Nu synas alla spår så väl, 
han känner igen de stora treuddarna efter tjäderns fötter, 
och han kan följa efter ripan till hennes gömställe under 
buskarna, där hon tror sig ligga så säker. En och annan 
gång fäller han också en ståtlig älg. Han skjuter också 
många ekorrar för skinnets skull. Det är bara ekorrens 
gråa vinterdräkt, som användes till pälsverk; men som 
vintern är så lång här uppe, behåller han mycket länge 
sin vinterpäls, och därför kan ekorrjakten bli lönande.

De, som bo här i de avlägsna byarna, kunna inte 
forsla några varor på sommaren, på hösten brukar det 
därför vara stor brödbrist, och det bestås ej annan mat 
än fisk och fågel, möjligtvis litet potatis. Så fort föret 
kommer och bygger väg, får bonden ge sig åstad till 
kyrkplatsen och göra affärer. Då har han med sig till 
försäljning en hel mängd frusen fågel samt några skinn. 
I stället köper han hem mjöl och andra bodvaror.

På vintern blir det med ens livligt i skogarna och 
på myrarna, ty lapparna komma nu från Norge med sina 
renhjordar. Nybyggarna ha nog ibland sina gräl med 
lapparna angående de olyckliga höhässjorna på myrängarna, 
men för det mesta äro de goda vänner och göra mycket 
affärer med varandra. När lappfamiljerna komma förbi på 
sina flyttningar, få de taga in hos nybyggaren och ligga 
om natten i hans stuga, och man överser med att de skräpa 
till betydligt. Lapparna, som vanligtvis hålla så god 
ordning i sina kåtor, förefalla rysligt slarviga, när de 
komma i rum, ty de ha till vana att lägga alla sina 
saker på golvet.

Många bönder ägna sig en tid på vintern helt och 
hållet åt renhandeln. De göra långa resor till 
lapplägren och köpa slaktrenar, som de sedan sälja till 
köpmännen på platsen. Vanligen betala de inte renarna 
med pengar utan lämna i stället lapparna varor: mjöl, 
smör, kaffe, socker, tobak. Om inte nybyggarna hade 
denna mellanhandel, skulle de reda sig mycket sämre, 
än de nu göra, och genom renarna ha de nästan alltid 
någon mat i sitt hem.

Ju längre man kommer inåt landet i vår nordliga 
lappmark, ifrån älvar och landsvägar, ju större blir 
fattigdomen, och ju glesare ligga stugorna. De, som bo 
här, ha aldrig nog föda att äta sig fullt mätta och lida 
ofta riktig hungersnöd. I stället för mat röka de och 
dricka omåttligt mycket kaffe, kanske tas också 
brännvinsflaskan till. Svensk-finnarna äro av naturen tröga, 
och av fattigdomen bli de slöa och oföretagsamma. Under 
den långa vintern blir eländet allra svårast. När de då 
ej ha annat lyse än elden i spisen, komma de sig oftast 
inte för med något arbete alls, utan hela familjen kryper 
in i sängarna redan vid 3—4-tiden, och där ligga de och 
dåsa eller sova större delen av dygnet.

Allra sorgligast är det med barnen, som växa upp i 
dessa hem; de se bleka och utmagrade ut och ha aldrig fått 
komma i skola och lära sig något nyttigt. Därför ha 
barmhärtiga människor på de senaste åren inrättat flera 
arbetsstugor för de fattigaste barnen i Norrbotten. Där få de 
under flera månader ett gott och ordentligt hem med sund 
mat samt undervisning i slöjd, hushållssysslor, svenska och 
andra skolämnen. När barnen sedan återvända till sina 
fattiga hem, ha de lärt sig att trivas med arbete och föra 
säkert också med sig sinne för snygghet och trevnad.

Många svenska skolbarn ha velat vara med om att 
hjälpa sina fattiga jämnåriga uppe i Norrbotten och ha 
av sina sparpengar samlat ihop små summor, som skänkts 
till arbetsstugorna. Sådana bidrag behövas mycket väl.

-



4. En vinterfärd i övre Norrbotten.

Låt oss följas åt på en vinterfärd högt uppe i 
Lappland, i de trakter, där ingen järnväg finnes. Vi packa 
ned oss i »rissla», en sådan lång släde, som brukas här i 
Norrbotten. Och väl äro vi klädda: vargskinnspäls på 
kroppen, skinnmössa, på huvudet, »renbellingar» på benen, 
lappskor på fötterna, för övrigt filtar och skinnfällar i 
mängd både över och under oss. Vi ligga nedbäddade 
som i en säng, och av hela människan syns inte stort 
mer än nässpetsen. Det är »blitt» väder, tycker skjutskarlen, 
ty det är bara - 20°, och här är det eljest ofta 
30-40°, någon gång till och med ännu mer.

Norrbottensrissla.


I Norrbotten finnas stora sträckor, där mariga och 
förkrympta skogar omväxla med oändliga myrar och 
nästan nakna fjällplatåer. Det är genom sådana trakter 
vi skola färdas. Risslan slinker hit och dit på den 
dåliga vägen. Ty »att fara på vinterväg» vill ofta säga 
detsamma som att fara, där det icke är någon väg alls, eller 
i spår, som andra kört upp. Har det varit mycket trafik 
nyligen på en vinterväg, så är den banad och jämförelsevis 
god, men eljest får man ta sig fram, som man kan, i den 
djupa snön. Nu fara vi i spåret efter en lapp-pulka. Det 
är en djup ränna, som slingrar sig i otaliga bukter, vilket 
beror därpå, att renen aldrig springer rätt fram utan 
alltid i krokar och svängningar. Vår väg blir väl på detta 
sätt mer än dubbelt så lång, som den annars skulle vara!

Himmeln är alldeles klar. Den röda vintersolen står 
så lågt, att den nätt och jämnt snuddar vid horisonten. 
Den kommer fjällen och skogstopparna att glöda och ger 
åt det mjuka snötäcket ett skimmer än i guld, än i blått, 
än i rosenfärg. I denna belysning är till och med detta 
ödsliga landskap praktfullt. Och träden sedan, de smala, 
ynkliga lavbehängda granarna och de knotiga björkarna, 
hur väl de ta sig ut i sin högtidsskrud av snö och is! 
Särskilt äro björkarna vackra, där de stå överdragna med 
rimfrost, så att varje liten kvist ser ut som ett stycke 
finaste korall, men en korall som blixtrar likt diamanter, 
när solen skiner på den. Och vilket oändligt virrvarr 
av sådana små korallgrenar!

Granarna alldeles digna under tjocka snödrivor. Deras 
grenar försvinna under snömassorna, och de fula, svarta 
skägglavarna ha blivit förvandlade till nedhängande istappar. 
Ibland har snön fyllt ut mellanrummen mellan 
grenarna, så att träden se ut som snöpyramider eller 
bilda de mest underliga figurer, de kunna se ut som tjocka 
gubbar eller gummor med uppskörtade kjolar.

Men nu komma vi ned på en av de milsvida myrarna, 
och snart är den trolska skogen försvunnen bakom oss. 
Här är verkligen dystert och öde: timme efter timme 
fara vi framåt över en oändlig snöslätt. Och så tyst det 
är! - inte ett ljud kunna vi förnimma, vi och hästen 
tyckas vara de enda levande varelserna. Det blir 
kallare, vi få gnida våra näsor för att inte förfrysa dem. 
Stora istappar hänga i skägget på skjutskarlen. Och 
sådana vördnadsbjudande rimfrostögonbryn vi ha fått! Den 
snälla finnhästen springer raskt på, och det står en rök 
omkring hela hans kropp, liksom ur våra munnar för 
vart andedrag vi ta.

Den korta dagen är redan för länge sedan slut, men 
här kan man gärna resa under den långa tid av dygnet, 
som är natt, ty det är egentligen aldrig mörkt. Även om 
det varken är norrsken eller månsken, så lyser själva snön, 
och stjärnorna glimma med en alldeles särskild klarhet.

Plötsligt höra vi på avstånd ett underligt smattrande 
eller smällande läte, det ljudet kan inte komma av 
något annat än renar - så knäpper det i renens ben, 
när han springer. Inga renar se vi dock till, djuren 
tyckas vara långt borta, men alla ljud höras så 
skarpt i denna klara luft. Äntligen se vi dem - det 
är en raido, som kommer! En lång rad av renar och 
pulkor buktar sig som en mörk linje över snön. Sist 
i tåget kommer en ren utan pulka, det är en »stoppren», 
som skall hålla igen i backarna. På var pulka ligger 
ett bylte, ty lappen har varit ute på handelsfärd till 
kyrkplatsen och vänder nu tillbaka hem. Man blir 
riktigt hjärteglad, när man träffar på lappar eller renar 
här uppe, där allting eljest är så dött och livlöst.


Men se! - där borta är det ju, som om himlen stod 
i lågor. Vi ha lycka med oss, nu få vi se norrsken 
också. Från horisonten skjuter liksom en kvast av 
flammor upp över våra huvud. Nu ser det ut som en 
väldig regnbåge, men inte en sådan stillsam regnbåge, 
som vi äro vana att se, utan en med flammande, gnistrande, 
sprakande lågor, som skifta i blått, rött, svavelgult 
och alla möjliga färger.

Där kommer en jätteorm av eld, buktar och ringlar 
sig över himlavalvet. Oupphörligt ljunga nya flammor 
fram, glänsa, glimma och slockna. Av alla dessa sken 
blir det så ljust, att man kan se långt avlägsna 
fjälltoppar, och man tycker, att man skulle kunna läsa i 
bok. Norrskenet är sig inte likt från den ena stunden 
till den andra, det skiftar varje ögonblick, man sitter i 
en ständig undran: vad skall nu komma? Det är, som 
ett fyrverkeri men så oändligt mycket präktigare än ett 
sådant. Och hela detta färgspel återkastas från de 
stora, vida snöfälten och bryter sig i trädens iskristaller. 
En norrskensnatt som denna hör till de mest storartade 
syner, som naturen har att bjuda. Nu till sist slutar 
hela skådespelet med ett gnistrande guldregn, som 
tyckes falla ned över fjälltopparna. Ännu en och annan 
»raket», och så är himlen åter stilla och upplyses endast 
av stjärnornas lugna sken.

Folket, som bor i dessa trakter, gläder sig inte åt 
norrskenet som vi; de tycka, att denna hemlighetsfulla 
himlaeld är hemsk och fasaväckande.

Men det är sent, och vi äro glada att komma fram 
till den by, där vi skola taga vårt natthärbärge. Vi 
stanna vid en av de gråa stugorna. På gården står en 
ren bunden; här begagna även nybyggarna renar att 
köra med, när det inte är fråga om tunga lass. Knappt 
hinna vi pälsa av oss inne i pörtet, förrän grannarna 
från de andra gårdarna börja anlända för att beskåda 
oss. Ty hastigt som blixten har ryktet spritt sig, att 
främlingar kommit till byn. Emellertid packa vi upp 
vår matsäck. Men hur ser den ut! Allting är stelfruset: 
köttet är hårt som sten, och smöret få vi hugga i bitar. 
Samtalet går trögt, ty folket kan bara finska; men 
vår skjutskarl har reda på några svenska ord och 
får vara tolk. Så fort vi slutat vår kvällsvard, gå vi 
in i »kammaren» för att krypa till kojs. Över oss i 
bädden lägga vi tjocka skinnfällar, och det behövs väl, 
ty det är mycket kallt, och mellan stockarna i väggen 
glittrar rimfrosten.

Nästa morgon är det en hel folksamling på gården. 
Också lappar ha kommit till, ty det finns ett kåtalag 
i närheten, och lapparna äro inte de minst nyfikna. Nu 
finns det ingen möjlighet att färdas längre med häst, 
utan vi få fortsätta vägen med pulka. Det är denna 
vår avfärd, som alla åskådarna vilja se på. När en 
främling skall göra en färd i pulka, roar det dem att 
se, hur han bär sig åt, och de ha just inte mycket 
förtroende till hans förmåga att köra ren. Han brukar också 
alltid ha med sig en lapp, som åker före och visar vägen.

Renen köres med en enda töm, som slutar med en 
ögla. Den körande träder öglan på högra handens tumme 
och virar tömmen några varv om handen. När renen 
springer, ligger tömmen på hans högra sida, och när man 
vill stanna, slänges den över till vänster. Men man får 
inte tro, att renen alltid lyder, han är mycket egensinnig 
och gör som han själv vill. Det är ingen lätt sak att köra 
ren, och för en ovan renkörare är själva avfärden kanske 
det allra svåraste, ty det är omöjligt att hålla renen 
stilla. Knappt hinner man kasta sig i pulkan och linda 
tömmen om handen, förrän han sätter av med en 
förfärlig fart. Pulkan kastas vanligen genast på sidan och 
håller på att stjälpa, men då hjälper det att köra ned 
handen i snön och hålla emot, så att den kommer 
upprätt igen. Vart enda ögonblick får man vara påpasslig 
att hålla balansen, eljest ligger man där i snön. Och 
då blir det munterhet och skratt bland lapparna, som 
stå och se på! Det är dock inte så farligt att stjälpa 
med den låga pulkan. Släpper man bara inte taget i 
tömmen utan håller hårt igen, så stannar renen vanligen 
ganska snart, åtminstone så länge, att man kan tumla 
i pulkan igen. Vi ha den turen att fara på tämligen jämn 
mark och i djup snö den första biten, medan vi göra oss 
litet hemmastadda i snöbåten. Det går framåt i susande 
fart, så att snön yr som en rök kring pulkans stäv.

Snart komma vi in i en ganska bred dalgång med 
höga fjällbranter på båda sidorna. Det är ett storslaget, 
allvarligt landskap, och här är så högtidligt och 
stilla. Den rena, ofläckade snön ger något oskuldsfullt 
och skärt åt det eljest karga och öde landskapet, i denna 
bländvita klädnad är det, som om vildmarken stod 
brud. Vägen är märkvärdigt jämn utan drivor och 
stenar - det är en frusen fjällsjö, vi åka över.

Man kan knappast tänka sig något behagligare än 
att på detta sätt hastigt glida fram i den djupa snön 
genom den tysta, vitskimrande vildnejden. Lappens ren 
och pulka, som vi se framför oss, tyckas nästan flyga 
fram, av lappen själv se vi inte stort mer än 
toppmössan. Det är också ett nöje att betrakta den lätta, 
smidiga renen, medan han springer. De tunga, greniga hornen 
vaja av och an och teckna sig präktigt mot snötäcket och 
den rimfrosthöljda skogen. Plötsligt rycka vi till av ett 
väldigt dån, det låter som en dov, långsamt rullande åska 
från underjorden. Ljudet ger eko och upprepas av 
höjderna omkring. Vi förstå, att den starka kölden gjort 
en spricka i istäcket över sjön, ty då brukar man höra 
ett sådant mullrande dån i isen.

Men färden går vidare, ofta i galopp, ty när det 
är kallt, springer renen fort. Att stora snöklumpar 
komma vinande upp i ansiktet, får man ej fästa sig vid. 
Faller det renen in att sparka bakut, få vi en hel störtsjö 
av snö över oss, den yr in i ögon, näsa, mun, ja, 
tränger ända in under pälskragen och rinner ned på bara 
kroppen. Vi komma nu till en mark, som ser alldeles 
ofarbar ut. Här har en renhjord betat, och hela den 
tjocka snömattan är uppgrävd i vallar och gropar. 
Pulkan hoppar upp över en snövall och plumsar ned i en 
djup grop, oupphörligt bär det på detta sättet upp och 
ned under duktiga stötar, och den åkande blir mörbultad 
i hela kroppen. Av denna rutschbana har renen blivit 
riktigt svettig, det står som en ånga kring hans kropp, 
och snart glänser hela pälsen av rimfrost.

Knappt är detta nöjet över, förrän vi få pröva ett 
nytt. Då vi fara genom en liten skog av förkrympta 
björkar, börja renarna springa runt omkring träden varv 
efter varv; de trassla in både sig själva och pulkorna i 
tömmarna, så att lappen måste stiga ur och reda ut 
härvorna, eljest hade vi snart med renar och kördon rullat 
omkring i drivorna. Sådan ringdans omkring träden 
förekommer ofta, då man åker efter ren.

Renen har många påhitt, och ofta händer det, att 
han utan vidare tvärstannar. Då är det nästan inte 
möjligt att få honom ur fläcken, förrän han själv vill. 
Om man slår och driver på honom, råkar han i riktigt 
raseri, och det händer, att han vänder sig om och 
anfaller den åkande med horn och framfötter. I så fall 
har denne ingen annan råd än att välta om pulkan och 
ligga framstupa under den, medan renen får sparka och 
stånga pulkans botten av hjärtans lust, tills han lugnar 
sig. Ett sådant äventyr slippa vi dock ifrån.

Men nu börjar marken alltmer bukta sig, och inte 
utan ängslan undra vi, vad som skall komma. Ty 
renarna springa alltjämt i fullt trav, de låta ej hejda sig, 
och framför oss ligger en lång och stenig utförsbacke. 
Nu susa vi utför, pulkan riktigt dansar fram mellan 
tuvor och stenar och åker ibland långa stycken på tvären. 
Det är ett slingrande och ett svängande, plötsligt 
törnar pulkan mot en stor sten och - stjälper. En 
duktig stöt, och där ligga vi i en driva! Lyckligtvis sker 
detta i slutet av backen, och renen tvärstannar med 
detsamma. Vi känna oss helt förnöjda, att det slutade så 
pass beskedligt, ty välta måste man naturligtvis, när 
man första gången åker i pulka.

För att hejda farten i backarna bruka lapparna ibland 
binda fast en stoppren bakom pulkan; men de tycka, att 
det är mycket manhaftigare och präktigare att inte 
behöva en sådan, och de öva sig från barndomen i att åka 
utför svindlande branter och endast på sin höjd bromsa 
med fötterna. Att hålla igen med tömmen i backarna 
går inte för sig, ty då får pulkan ännu större fart och 
stöter renen på benen, så att han kan falla omkull.

Snart befinna vi oss på en höjd med vid utsikt. I 
en liten tät björkdunge på något avstånd se vi ett 
underligt moln stiga upp; det står inte stilla utan flyttar 
sig oupphörligt med stor hastighet. Då vi komma 
närmare, ser det ut som en tjock, vit rök, i vilken mörka 
punkter ständigt röra sig. Det är en renhjord, som 
betar och sparkar upp snön omkring sig, så att det på 
avstånd ser ut som en molnstod. Ännu några minuters 
färd, en tunn, ljusblå rökpelare stiger upp strax framför 
oss - vi äro framme vid lapplägret, vår resas mål!

En grupp lappkåtor i skogen en klar vinterkväll är en 
vacker och egendomlig syn. En ström av gnistor stiger 
upp genom rökfånget mot den mörka himmelen, och 
eldskenet skimrar genom tältduken på kåtorna, så att de nästan 
likna jättestora lyktor. När vi närma oss kåtorna, komma 
de lurviga hundarna rusande emot oss och stormskälla.

Snart sitta vi i stort sällskap inne i kåtan, över 
elden puttrar rensoppan i den stora kitteln, och samtalet 
är i full gång. Lapparna skratta hjärtligt, då vår 
reskamrat, berättar om kullerbyttan och äventyren 
under färden. De vilja också veta, om vi sett spår av 
några »odjur». Efter måltiden bli sinnena ännu mer 
upplivade, och nu berättas det historier. Lappfar, som är 
en duktig vargjägare, lägger ut om sina äventyr under 
jakterna, och gammelgubben berättar ännu hemskare saker 
om jättar och troll och »dödingar», som gått igen.

Men så småningom blir det tystare i kåtan, och var 
och en söker upp sin vrå för att sova. Alla taga av sig 
skorna och hänga sitt skohö till torkning vid elden. Sen 
sveper man om sig renfällen, och i brist på kudde lägger 
man huvudet på sin granne. Värme strömmar från den 
slocknande elden, men från kåtans nedre kant drar det 
kallt. Litet emellan lyftes kanten upp, och en hund 
kommer in. Hundarna i lappkåtan äro mycket bortskämda 
gynnare, de krypa omkring ibland oss, slicka oss i ansiktet 
och lägga sig på fötterna på en, på magen på en annan.

Äntligen blir det stilla, och runt omkring i kåtan 
höras de sovandes djupa, jämna andetag. Men vi sova ej. 
Det är så vackert och högtidligt, över oss se vi genom 
rökfånget de tindrande stjärnorna, och där utanför breder 
sig vildmarken i den stilla vinternatten.

*



DE LAPSKA FJÄLLEN.



1. Något om fjällens rikedomar förr och nu.

En stor märkvärdighet är, att vi fått en järnväg, 
som går fram tvärs genom norra Lappland, över omätliga 
vidder av dystra, öde myrar och så över fjällen in i Norge.

Vem skulle också vänta att mitt i den ödsligaste 
och kallaste delen av Lappland finna två samhällen, 
större och folkrikare än många gamla och kända städer 
i södra Sverige! Så hastigt som genom ett trolleri ha 
dessa båda betydande orter, Gellivare och Kiruna, vuxit 
upp i Norrbotten. Att allt detta har skett beror på att 
det i Norrbotten finns berg, som innehålla en hel rikedom 
av järnmalm. Man bryter nu denna malm och säljer 
årligen stora mängder därav till utlandet.

Svenskarna ha mycket länge vetat, att det fanns 
nyttiga metaller i Lapplands berg. På drottning 
Kristinas och Karl X:s tid hämtade man silver från 
Nasafjäll, ett berg i Pite älvs dalgång inte långt från norska 
gränsen. Gruvfältet låg högt uppe i fjällen ovanför 
björkskogen, och där var kallt och på allt sätt föga 
inbjudande. Inga arbetare ville frivilligt slå sig ned där, 
utan regeringen skickade upp krigsfångar - tyskar och 
polacker - samt svenskar, som hade begått något brott 
och blivit dömda till straff. Dessutom tvingade man 
lappar att arbeta i gruvorna och att forsla malmen med 
sina renar. Men det arbetet var en fasa för lapparna, 

Vidd med fjällbjörkar.  Borg Mesch fot.

och oupphörligt rymde de. Om fogden då lyckades ta 
fast dem, blevo de pinade på det grymmaste. En mängd 
lappar dogo av överansträngning och misshandel, och 
hela stammar flyttade över till Norge. När denna 
gruvdrift hade räckt omkring 20 år, kom en gång en 
dansk-norsk här över gränsen - ty Sverige hade krig 
med Danmark -, och fienderna brände upp alla 
gruvbyggnaderna, fyllde igen flera av gruvorna och dödade 
de arbetare, som ej hunnit fly. Sedan dess blev det för 
långa tider slut med bergsbruket vid Nasafjäll. Över 
hundra år senare gjorde man ett försök att få liv i 
gruvdriften igen, men detta misslyckades.

I slutet på 1600-talet upptäcktes de stora 
järnmalmsbergen i Norrbotten. Men på den tiden behövdes 
inte så mycket järn: man kände ju inte till bruket 
av ångmaskiner, hade inte någon industri, kunde inte 
bygga ångbåtar och inte heller järnvägar. Man nöjde 
sig därför med det järn, som fanns på närmare håll i 
mellersta Sverige, och det dröjde ganska länge, innan 
man började ta itu med malmbrytning där uppe. I mitten 
på 1700-talet hade dock arbetet kommit i full gång, 
särskilt i Gellivare. För att smälta malmen anlades 
flera bruk vid Lule älv och i Tornedalen. Men det 
var ofantligt svårt att forsla malmen 20 à 30 mil 
från gruvorna till bruken. På den tiden funnos inte 
en gång landsvägar i dessa trakter, och järnmalm är ju 
en mycket tung vara. Det var ingen annan råd än att 
använda renar och lasta järnmalm i de små ackjorna. 
Även här tvingades lapparna att köra malm, men de 
blevo väl behandlade och fingo ordentligt betalt för sitt 
arbete. Företagen kunde dock ej löna sig uppe i det så 
gott som obebodda landet med de långa, långa 
avstånden.

Men omkring år 1800 började man åter arbeta med liv och 
kraft i Lapplands malmberg och bruk. Det var en varmhjärtad
och fosterlandsälskande man, friherre S.
G-. Hermelin, som
då försökte att skapa en riktig bergslag här uppe. Han 
byggde vägar, lät uppföra masugnar och smedjor, och för 
att få en bofast befolkning lät han anlägga hundratals 
nybyggen. Alla dessa företag kostade ofantligt mycket 
pengar, och friherre Hermelin, som hade varit rik förut, 
förlorade därpå allt vad han ägde. Inte heller hade han 
framgång i sina planer, ty svårigheterna voro ännu för 
stora. Som ett tack för sitt fosterländska och osjälviska
arbete fick friherre Hermelin på sin ålderdom en hederspension
av svenska staten.

För omkring 60 år sedan voro en del av järnbruken i 
Norrbotten ännu i gång. Det var vackert att en klar 
vinterafton, när gnistorna slogo upp ur hyttorna, se den 
stora järnmalmsraidon närma sig bruket. Lappen, som förde
raidon, hade vanligtvis med sig inte bara körrenarna utan
hela sin hjord, så att skogen plötsligt blev alldeles 
översvämmad av renar. Men detta forslingssätt blev alltför
dyrt, ty en renbörda är ju så liten; det behövdes över 
4000 renar för att forsla samma mängd av malm, som nu 
föres ned till kusten av ett enda järnvägståg. Det var 
fortfarande så, att de, som ägde bruken, icke förtjänade 
mycket på dem, ja, ofta till och med gjorde förluster, 
och till sist lade de ner hela arbetet. Man förstod, att 
svenskarna aldrig kunde få någon nytta av de stora 
rikedomarna, som voro gömda i lapplandsfjällen, så länge 
samfärdsmedlen voro så dåliga. Men harmligt var det ju, 
att ett fattigt land som Sverige skulle vara tvunget att 
lämna dessa stora skatter orörda. Många fosterlandsvänner
grubblade ständigt på denna sak. En tid tänkte man anlägga
kanaler förbi
fallen i Lule älv, så att här kunde bli en farled inåt 
Lappland. Med tiden kom man nog på det klara med, att det
bästa sättet vore att anlägga en järnväg; men detta skulle
kosta så oerhört mycket pengar, Sverige hade ej råd därtill.

Emellertid fanns det andra, som tyckte, att det kunde löna
sig att lägga ner pengar i Lapplands malmberg. Ett engelskt
bolag köpte sig rättighet att bryta malm i Gellivare, och
så började de helt djärvt att bygga järnväg dit upp ifrån
Boden. Det gick så fort, att svenskarna häpnade, men det 
gick också ganska vårdslöst. Engelsmännen voro nog raska 
och företagsamma, men de förstodo sig inte på varken landet
eller folket här uppe, företaget gick illa för dem, och 
till sist sålde de hela järnvägsanläggningen till svenska
staten för ett ganska billigt pris.

Nu sen man hade järnväg, kom det fart i malmbrytningen i 
Gellivare, och det ena malmtåget efter det andra ringlade
sig ner till Luleå. Denna stad fick en livlig handelsrörelse
i sin hamn, och dess befolkning tillväxte hastigt. Men 
det återstod ännu mer att göra: 10 mil norr om järnvägen 
låg Kirunavara, som innehöll många gånger mera malm än 
Gellivareberget, ja, man visste, att det var ett av de 
rikaste malmfält, som finnas på jorden. Från Kirunavara 
var det sedan ej mer än 17 mil till norska kusten, där 
vintrarna äro mycket mildare än vid Bottniska viken, så 
att hamnarna aldrig frysa till. Man beslöt därför att 
fortsätta järnvägen från Gellivare över Kiruna och vidare
över fjällen till en norsk hamn. Det var en storartad 
plan. Aldrig förr på hela jorden hade man anlagt en järnväg
så långt upp mot norr, högt ovanför polcirkeln! Det gällde
att lägga bankar över de oräkneliga våta myrarna, bygga 
broar
över älvarna och spränga tunnlar genom fjällen. Och det 
allra svåraste var, att en stor del av dessa arbeten måste
utföras i den skarpaste vinterkyla och i trakter, där det
inte fanns en människoboning. Arbetarna ledo mycket av 
kylan. Den första vintern hade de på många ställen intet 
annat skydd för snöstormarna än snöhyddor, som de kröpo 
in i. Men alla svårigheter övervunnos, och år 1902 blev 
den märkvärdiga järnvägen färdig. Genom den har norra 
Lappland liksom flyttats närmare det övriga Sverige. Säkert
kommer järnvägen att medföra stora förändringar för landet
där uppe, och vi få hoppas, att den också kommer att minska
nöden och fattigdomen.

För lapparna har järnvägen medfört det bekymret, att deras
renar ej sällan bli överkörda. När en renflock kommer 
strövande över myren eller skogen och träffar på banan, 
där snön är bortskottad, tycka de, att det är bekvämt att
följa den i stället för att plumsa i den djupa snön. När 
så ett tåg kommer, ha de inte förstånd att gå ur vägen. 
Tågföraren måste då köra sakta och söka skrämma dem med 
ångvisslan. Men ofta lyckas det inte att driva dem undan,
utan många djur bli dödade.

Ingenstans i Lappland är olikheten mellan förr och nu 
större än i Kiruna. För några år sedan såg man här ingenting
annat än ett öde fjällandskap, som endast upplivades av 
riporna, som skrockade i riset, och någon gång av lappar 
och renar. Eljest lågo de båda bergen, Kirunavara och 
Luossavara - ripberget och laxberget tysta och stilla på 
var sin sida om den lilla sjön Luossajärvi. Närmaste 
finnbyar lågo på ett par mils avstånd härifrån. På själva
platsen fanns bara en enda liten timmerstuga och ett par 
torvkåtor, där de vetenskapsmän och ingenjörer bodde, som
någon gång kommo till berget
för undersökningar. Hur annorlunda nu! Mitt emot Kirunavara
är sjöstranden översållad med hus, fina, prydliga hus, 
där man har vattenledning och lyser sig med elektricitet.
Bland de många trähusen visar sig här och där en stor vit
byggning, det är ett skolhus - endast skolorna äro vita 
i Kiruna.

Fjällvidd med den första snön. Borg Mesch fot.

Man glömmer dock inte, att Kiruna är en fjällstad och en 
ort, som ligger ovanför polcirkeln, ty var man går, ser 
man snöiga fjäll omkring sig. Överallt, invid husen, på 
öppna platser, stå grupper av den vresiga fjällbjörken. 
Man är så rädd om vartenda ett av dessa tappra träd, som 
så troget hålla ut här nära trädgränsen, att de få stå 
kvar mitt ibland byggena, till och med mitt på gatan.
Att orten är ny och ännu ofärdig märks på många sätt. Bäst
som det är, stöter man mitt ibland husen på ett stycke 
alldeles obruten fjällmark med sina björkar och låga ris.
Här har en handlande redan bod och full försäljning i 
halva huset, medan arbetarna bygga färdig den andra halvan.
Tunnor, packlårar, pappershögar ligga och skräpa; men det
kommer nog snart bort, man märker, att det arbetas raskt 
och med gott mod i det unga Kiruna. Det har aldrig hänt 
förr i Sverige, att ett samhälle växt upp så fort, det 
är, som det brukar gå till i Amerika.

Ännu större äro de förändringar, som ha skett med malmberget,
Kirunavara. Det består av en kal, knölig, fjällrygg, som 
är omkring en tredjedels mil lång; dess högsta topp reser
sig 240 m. över den omgivande marken. Mitt igenom berget 
sträcker sig på längden en något lutande, väldig skiva av
malm, som sticker fram i åsryggen och som på sina ställen
är ända till 150 m. bred. För att komma åt denna malm 
arbetar man ungefär som i ett stenbrott. I fjällryggens 
ena tvärända har man i sluttningen sprängt ut en väldig 
trappa, som består av
15-20 steg och når ända upp till 
toppen; dessa trappsteg kallas »pallar». I ytterkanten av
dessa borras djupa hål med maskiner, och i hålen packas 
sedan dynamit, med vilken man spränger sönder berget. För
var gång pallarnas ytterkanter sprängas bort, flyttas 
trappan naturligtvis något framåt och skrider på det sättet
allt längre in efter malmgången i berget. När malmmassan 
en gång är utbruten, kommer,, därför fjällryggen att på 
längden vara delad mitt itu av en väldig ränna.

Arbetarna i malmberget behöva inte gå till sina arbetsplatser,
utan en elektrisk spårväg för dem till foten av berget, 
och därifrån fortsätter en lutande hissbana uppför 
fjällsluttningen. På arbetsplatsen är ett ständigt

Kirunavara.


son av människor och maskiner och rasslande malm. Tre 
gånger om dagen på bestämda tider hissas röda flaggor uppe
i pallarna, och samtidigt slå några arbetare på stora 
järntrianglar, som ge ett gällande ljud ifrån sig. Detta 
är varningssignaler, och arbetarna försvinna då med sina 
matsäckspåsar i några små röda stugor, som synas där uppe.
Strax därpå genljuda dånande skott från berget, det är 
dynamiten, som skjutes av. Befolkningen i finnbyarna 
runtomkring bruka ställa sina klockor efter det ljudet. 
Medan sprängningen pågår, hålla arbetarna måltidsrast. 
Inne i stugorna kunna de få kaffe och svagdricka till 
matsäcken, som de haft med sig hemifrån.

Den lössprängda malmen föres på flera rutschbanor ned till
bergets fot och stjälpes där direkt i järnvägsvagnar, som
stå tillreds att taga emot lasten. Dessa vagnar växlas 
sedan in på spår, som föra dem till bangården. För de 
långa godstågens skull måste bangården i Kiruna byggas 
mycket lång, och den är en av de längsta i Europa. Varenda
dag gå därifrån tåg med långa rader av fullastade malmvagnar
bort till den norska hamnen Narvik. Och från Narvik går 
malmen vidare över havet ut till främmande land.

Under vinterns långa kvällar och nätter är malmberget 
upplyst av en mängd elektriska lampor. Det lyser då vitt 
omkring i de stora ödenejderna och tycks ha gjort till 
verklighet sagan om bergakungen, som håller fest och har 
sin gästabudssal så grant upplyst, att hela fjället 
genomstrålas av det bländklara skenet.

Sen gammalt ha lapparna haft en flyttningsväg förbi Kiruna,
och de komma fortfarande denna väg, fast allt blivit så 
förändrat. Om vintern slå de läger på Luossajärvis is och
göra gärna besök i Kiruna, där de äro mycket hemmastadda 
på gatorna och i bodarna.

På en 'pall' i malmberget Kirunavara.
De 1500 arbetare, som äro sysselsatta vid malmberget, äro
för det mesta icke norrbottningar utan »sörlänningar», 
som det heter här uppe. Visst äro vintrarna långa, och 
kylan kan mången gång kännas svår och bister - det går 
lätt att förfrysa fingrar eller tår -, men gruvarbetet är
väl avlönat, och allt är på bästa sätt sörjt för arbetarna.
De få bo i prydliga, bekvämt inredda hus, som inte äro 
lika varandra utan omväxla på det trevligaste och behagligaste
sätt, och för deras barn finns det utmärkta skolor. Många
andra människor, arbetare, hantverkare och handlande, ha 
naturligtvis bosatt sig här. Kiruna har redan 8000 invånare!
Det är inte få, som kommit bit med tomma händer och på 
några år förtjänat sig en liten förmögenhet.

Naturligtvis har det sina svårigheter att anskaffa mat åt
en sådan mängd människor i en trakt, där det finns så 
litet jordbruk. Men då är det järnvägen, som kommer till 
hjälp. Med den hämtas mjölk på 20-30 mils avstånd, ända 
från trakten kring Boden och från gårdar i Pitedalen. 
Största delen av det kött, som går åt i Kiruna och Gellivare,
kommer över Luleå från Finland. Det vore naturligtvis 
mycket bättre, om svenska lantbrukare kunde förse 
gruvsamhällena med de livsmedel, som de behöva.

Det finns inte något annat bergsbruksområde i Sverige, 
som sänder ut på långt när så stora mängder malm som 
Kiruna. Det är nödvändigt att bryta mycket, ty alla 
anläggningar och maskiner äro så storartade och kostsamma,
att hela företaget ej skulle bära sig, om det ej gick i 
mycket stor skala. Berget ändrar ständigt form och minskas,
snart kommer dess högsta topp, »Statsrådet», att sprängas
bort, ty den består helt och hållet av malm. Den malm, 
som finns i Kirunavaras fjällrygg, kommer troligtvis inte
att räcka mer än omkring 80 år. Men genom 
borrningar och mätningar har man lyckats ta reda på, att 
malmskivan fortsätter bortemot 1000 meter djupare ned i 
jorden. Alltså kommer det ännu att dröja mycket länge, 
innan all malmen blir uttagen.

Malmbrytningen vid Kiruna och hela samhällets 
uppkomst är ett av de mest storartade arbetsföretag, som 
någonsin förekommit i Sverige. Oändligt stora äro de 
svårigheter, som här blivit övervunna med kraft och 
ihärdighet. Den, som gjort mest för att ordna det hela, är 
disponenten doktor Hjalmar Lundbohm. Han har också 
lagt ner mycken omtanke på att ställa det väl både för 
ingenjörer, arbetare och alla invånare i detta Lapplands 
folkrikaste och nymodigaste samhälle.



 
2. Fjällbestigning.

Kring Kalix och Lule älvs källor ligger en hel 
värld av fjälljättar, höljda i evig is och snö. Det är 
tre stora bergklumpar, så att säga, var och en med flera 
toppar: längst i söder Sulitelma, som till en del hör till 
Norge, så Sarjektjåkko-bergen i närheten av Stora 
Lulevattnet och nordligast Kebnekaise-gruppen, från vilken 
Kalixälvens källådror hämta sitt vatten.

Det är inte länge, som svenskarna ha haft säker 
kunskap om dessa fjäll och vetat, hur höga de äro. 
Först trodde man, att Sulitelma var Sveriges högsta 
berg. Så mätte man och fann, att Sarjektjåkko — tjåkko 
är ett lapskt ord, som betyder berg — var ännu högre, 
och det fick en tid den äran att vara landets högsta 
fjäll; men senare upptäcktes det, att Kebnekaise hade 
en topp, som var ännu högre, och Sarjektjåkko blev 
också avsatt. Först 1883 blev Kebnekaises topp bestigen 
av människofot. Den förste, som kom dit upp, var en

Kebnekaise


fransk geograf. Sex år därefter bestegs berget av ett 
par raska svenska skolynglingar; de höggo med yxa 
ut sina namn i den iskalott, som täcker toppen. Sedan 
dess ha många andra varit där uppe.

Den, som vill göra en fjällbestigning, får vara 
beredd på en ganska mödosam vandring. Aldrig har man 
bara en sluttning att klättra uppför, utan det bär än 
uppför och än utför många mindre höjder, innan man 
når till den högsta toppen. Man vandrar från den ena 
dalen till den andra, men för varje ny dal, man kommer 
till, har man nått högre upp, och naturen blir vildare.

Nu stå vi i en dal uppe i högfjällen. I dess botten 
brusar en strid, iskall fjällbäck, och sluttningarna på 
ömse sidor bestå av stora, lösa stenar hopade på 
varandra. Där ovanför höja sig mörka, branta klippor, här 
och där randade med vita snöstrimmor; hela landskapet 
går i blåsvart och vitt, det ser tungt och dystert ut. 
Under vintern rasa häftiga stormar där uppe, och på de 
ställen, som äro mest utsatta för vinden, sveper den fram 
med sådan kraft, att den sopar klippgrunden alldeles 
bar. Snömassorna hopas då på sådana ställen, där det 
finns fördjupningar i marken och är litet lä för vinden. 
Dessa hopade snöbäddar hinna ej smältas av vårsolen 
utan ligga kvar också under sommartiden, därför gå 
landskapen i högfjällen alltid i vitt och svart.

Utför klipporna komma flera fjällbäckar neddansande 
med sådan fart, att de alldeles upplösas i skum. Vi tro 
först, att all växtlighet är försvunnen. Men så finna vi tätt 
invid en snödriva några stånd med vackra blommor, somliga
vita, andra klart ljusröda — det är isranunkeln, den av 
alla fjällblommor, som vågar sig högt upp. Medan vi 
klättra här i dalen, skrämma vi upp en fjälluggla, som 
suttit och sovit i en klyfta.


Fjälluggla.

Nu gäller det att hitta på ett ställe, där man kan 
vada över bäcken. Man måste noga se upp och känna 
sig för med staven, annars kan man lätt trampa ner i en 
djup håla eller halka på en sten och förlora fotfästet 
samt ryckas med av strömmen. Särskilt försiktig får
man vara, när vattnet är så grumligt, att man alls inte 
kan se bottnen, och detta är fallet med alla strömmar, 
som komma från jöklar. Ofta händer det, att en del av 
vintersnön ligger kvar tvärs över strömmen och är så 
fast, att man kan gå över den som på en brygga.

Sen vi ha kommit över bäcken, börja vi klättra 
uppför den steniga sluttningen. Men det är inte lätt, 
stenarna äro vassa och spetsiga, och som det nyligen
regnat, äro de dessutom mycket slippriga. Ibland när 
man vill ta fotfäste på en stor sten, börjar den rulla 
och drar med sig en hel hop av de andra stenarna. Det 
blir ett buller och brak, som ger genljud i bergen, och 
den vandrande får vara glad, om han ej rullar själv 
också. Därför är det bättre att vandrarna gå i bredd 
än den ene efter den andre. Sådana massor av upptornade 
stenar, som ligga löst på varandra, kallar man 
»stenur». Rent av livsfarligt kan det vara att vandra 
genom en sådan stenfylld fjälldal, om man går nedanför 
en brant, där ras bruka inträffa. Man kan känna igen 
en sådan farlig brant därpå, att stenarna äro nakna och 
inte som annars överdragna med lavar eller mossa.

Äntligen ha vi kommit upp på den höjd, som begränsar 
dalen. Nu se vi oss om och bli glada, när vi märka, att vi 
kommit närmare de högsta topparna. Ett par av dem äro 
alldeles vita, men på de flesta syns en svart spets ovanför 
det vita snöhöljet. Det är, som om de höga svarta 
gestalterna hade dragit sin vita mantel somliga över huvudet, 
andra över axlarna. Och kungliga äro de i sin stolta 
ensamhet. I oräkneliga årtusenden ha de legat där, och 
människor ha icke vågat att ens sätta sin fot i deras rike.

Vandringen fortsätter, och vi komma till en stor 
sänka, som tycks vara fylld med en djup snömassa. 
Nej, det är inte snö, vi se ett blågrönt skimmer av is 
invid dalväggen, det är alltså en jökel.

Nu få vi vara försiktiga, då vi skola vandra över 
jökeln. Ty bäst som det är, stöter man på en djup spricka 
mellan branta isväggar. Där kan man lätt störta ned och 
slå ihjäl sig, ty en sådan jökelspricka kan vara så djup, 
som ett tre våningars hus är högt. Lyckligtvis finns det 
på sprickans väggar ofta utsprång och ispiggar, som en 
förolyckad kan haka sig fast vid, till dess han kan få hjälp.
Men om utsprånget, som han hänger på, lossnar, då är han 
förlorad. Lapparna få ofta vid sina flyttningar gå över 
jöklar, och inte sällan händer det, att renar falla ner i 
en spricka och att det inte är någon möjlighet att hala
upp dem. Då får lappen låta hissa sig ned i sprickan och
slakta renen för att åtminstone få nytta av köttet. För 
att undvika olyckor bruka vandrare, som gå över en 
jökel, binda sig tillsammans med en lina, så att om en 
faller ned, kunna de andra hala upp honom.

Nu är det solsken, och det glittrar och blänker på 
jökelns yta, ty där rinna en mängd små rännilar och 
bäckar fram. Deras vatten får genom isbottnen den 
vackraste glans och ädelstensfärg i skiftande blått och grönt. 
På ett ställe få vi se, hur bäckarna susa ned i ett ganska 
stort hål - alldeles som en brunn - i isen. Vi titta 
ner i hålet, det är mycket djupt, och mellan de 
glasgröna väggarna virvlar det kristallklara vattnet utför i 
ilande fart.

Timme efter timme vandra vi än över jöklar, än upp 
och ner över den tröttsamma uren. Nu ha vi kommit 
så långt, att vi stå nedanför ett av dessa snöfält, som 
bilda fjällets präktiga skrud och som vi så länge 
beundrat. Vilken fröjd det skall bli att få gå i snön i 
stället för på de förargliga stenarna! Men - det hade 
vi inte beräknat: snöfältet sluttar brant, och snön är 
djup. Man sjunker ner över knäna och ännu längre, man 
svettas och pustar, fast fötterna äro kalla som is.

Äntligen stå vi alldeles nedanför själva toppen! 
Framför oss höjer sig ett brant, uppåtstigande snöfält, 
som av skaren har blivit hårt som metall och glänsande 
som diamant. Aldrig förr ha vi sett något så vitt och 
så skimrande rent. Varken människor eller djur ha fläckat 
denna vithet med ett enda spår. Och med ens är det, 
som om vi glömde allt, som finns där nere i dalen och på 
slätten: skogar, blommor och grönska - det tyckes oss, 
att över denna överjordiskt stilla, tindrande snövidd går
vägen rätt in i den blå himmelen.

Men när vi börja klättra, märka vi, att sluttningen 
är hal som ett glasberg. Det är ingen möjlighet att 
komma upp, om man ej har broddar att sätta på 
skodonen eller yxa att hugga upp spår med.

När vi väl stå på toppen, få vi akta oss för att gå 
så långt ut, som snön räcker. Fjället har nämligen liksom 
en huva av snö och is, som skjuter ett stycke utom 
klippan, och att gå där vore livsfarligt. Nästan hisnande 
kasta vi nu en blick på utsikten och se, hur runda, 
lätta moln vila där nere i fjälldalarna, medan här uppe 
är alldeles klart. Närmast oss se vi den vit-svarta 
fjällvärlden med sina eggar och spetsar, sina dalar, som 
härifrån se ut som smala sprickor, och sina krokiga 
jökeltungor. Nu lyser solen på flera av snötopparna, så att 
de skimra i törnrosrött, medan de avlägsnare fjällen äro 
daggblåa, luftiga som dimmor. Den friska, lätta fjälluften 
är härlig att inandas. Men länge kunna vi dock 
inte stanna här, ty vi börja frysa, här är på denna julidag 
ett par grader kallt.

Vid färden ned sätta vi oss på huk och åka på 
fötterna utför det hala skarfältet. Staven släpar efter oss, 
vi ta stöd med den och bromsa av alla krafter - det 
behövs, ty det går med en alldeles svindlande fart.

Nedfärden går dock inte hela tiden lika lättvindigt. 
Långa stycken måste man gå omvägar för att snedda 
mellan de brantaste avsatserna; också nu bär det många 
gånger uppför, och stenur, jöklar och bäckar äro alltjämt 
besvärliga. Det första levande väsen vi träffa på är 
den lilla svart och vita snösparven, som sitter på en sten 
i uren och kvittrar. Han är den anspråkslösaste av fåglar 
och har sitt bo i en håla mellan ett par stenar. Det 
är inte lätt att få syn på honom, ty han har så helt 
och hållet samma färger som omgivningen.


Snösparv.

Så komma vi till videbuskarnas gråa snår, och snart 
äro vi åter nere i björkskogen, där vi genast hälsas 
välkomna av myggorna.



3. Jöklar.

Uppe i högfjällens stora sten och snööknar födas de 
märkvärdiga jöklarna. I Norrbotten finnas flera hundra 
sådana, och den, som vandrar i fjällen där uppe, stöter 
nästan alltid på någon jökel. Låt oss nu taga litet 
närmare reda på, vad en jökel egentligen är!


Nedre ändan av en jökel med morängrus. Borg Mesch fot.

Från Atlantiska havet komma fuktiga vindar. De 
träffa på fjällen, bli då hejdade och tvingas att gå uppåt; 
därvid avkylas de och bekläda fjällens toppar och sidor 
med snö. Detta pågår hela året om, och högfjället får 
mottaga många gånger mera fuktighet än det lägre 
landet. Därför samla sig här på sådana ställen, som äro 
skyddade för vinden, ständigt nya, oerhört stora 
snömassor, som ej kunna smältas. Den översta snön trycker 
och pressar då på den, som ligger under; på ytan 
sipprar också alltid litet smältvatten, detta silar ned 
i de undre lagren och fryser igen där nere. På det sättet 
hårdnar den undre snön, den blir tillisad och kornig — 
alldeles som i gamla snödrivor, som ligga kvar vid 
vägkanterna framåt våren och se ut som ett mellanting 
mellan snö och is.

Men berggrunden uppe i högfjällen är aldrig på större 
sträckor jämn utan har mer eller mindre lutning. När 
då allt tyngre drivor hopa sig och ständigt pressa på 
de understa snölagren, börja dessa liksom följa efter den 
lutande marken och sakta, sakta skrida nedåt. Det är 
sådan snöis i rörelse man kallar jökel. Överallt där den 
glidande isen träffar på klyftor eller sänkor i berget, 
fyllas de ut; alla fördjupningar, stora och små, bli som 
behållare för den omätliga ismassan. Jökeln är stor och 
väldig, ofta över 1 kilometer i bredd, och därför att den 
är så jättelik, kunna vi ej lätt få någon hel bild av den. 
Den är som en vidunderligt stor isorm, som bara visar 
sin yta, sin kropp gömmer han nere i djupet.

När man står och ser på en jökel, märker man inte 
alls, att den rör sig. Men man kan på ganska enkelt 
sätt förvissa sig om att den gör så. Man målar t. ex. 
några stenar med stark färg och lägger ut dem i rad 
tvärsöver isen samt gör ett målat märke också på 
klippväggen mittför stenraden. Och så kommer man 
tillbaka om en månad - då får man se, att stenarna ligga 
1-2 meter längre ned än märket i klippan. Alltså har 
jökeln krupit ett stycke nedåt. På 100 år gör denna 
rörelse ingen liten sträcka! Men vanligtvis är jökeln ungefär 
lika lång det ena året som det andra; hela ismassan 
skjuter visserligen längre nedåt, men jökeländan nere i 
dalen smälter i stället undan för undan.


I sin översta del är jökeln bländande ren och vit, 
men allt eftersom den skrider fram, blir den randad av 
mörka, smutsiga strimmor, och längst ner kan den 
nästan påminna om en smutsig vinterlandsväg. De mörka 
ränderna bildas av en ofantlig mängd grus och stenar i 
alla storlekar, som efter hand rasat ner på jökelns yta. 
Där kan ibland ligga block så stora som stugor.

Vi tycka, att fjällen se orörliga och oföränderliga 
ut, men det är endast ett sken, de förändras oavbrutet, 
nedbrytas och falla sönder. Frosten är deras 
farligaste fiende. Det finns alltid sprickor i klippan, och 
i töväder fyllas de med vatten; men så blir det kallare, 
vattnet fryser, och i och med detsamma utvidgar det sig. 
Detta upprepas gång på gång, och härigenom bändas hela 
stycken loss ur klippan. Det är av sådana lössprängda 
stenar, som den obehagliga uren bildas. En mängd stenar 
rasa också ifrån bergsbranterna ned på jöklarna och 
föras av dem nedåt. Somliga stenar falla ner i 
jökelsprickorna och frysa fast nere i isen. Men också 
under jökeln hopas grus och sten. Ty när den ofantligt 
tunga ismassan med alla de infrusna stenarna 
glider fram, skrapar den klippgrunden, hyvlar bort 
alla ojämnheter och mal sönder de lösa stenarna till 
grus, ja, till det allra finaste stenmjöl. De sten- och 
grussamlingar, som jökeln för med sig, kallar man 
moräner. Ju närmare jökeländan, ju mera sten samlas i 
moränerna.

När jökelbädden är mycket ojämn, så att där bildas en 
skarp höjning eller ett brant stup, brister isen sönder. 
Då uppstår spricka vid spricka, och isen pressas ihop till 
spetsiga pyramider och alla möjliga orediga former. Det 
kallar man »isfall», ty det motsvarar vattenfallen hos 
älvarna. Nedanför isfallet »läkas» en del av sprickorna åter 
ihop, men många bli kvar som djupa remnor i isen, och vi 
ha redan hört, hur farliga dessa jökelsprickor kunna vara.

Vi ha också talat om, att en mängd små rännilar och 
bäckar av smältvatten kila fram över jökelns yta. En 
del av deras vatten letar sig genom sprickorna och 
»jökelbrunnarna» ned under isen och samlar sig i den djupaste 
fåran till en bäck, som kommer fram vid jökelns ända. 
Ibland slutar jökeln med en sakta sluttning mot dalbottnen, 
och ett helt nät av små rännilar sila över den lätt 
buktade ytan. Andra jöklar sluta med ett eller ett par 
vackra valv -- »jökelportar» -- ur vilka ystra men grumliga 
bäckar rinna fram. Det fina pulvret i morängruset 
sköljes ut av jökelbäckarna, föres av dem vidare till 
åarna, och där dessa mynna ut i någon sjö, bilda de ett 
litet delta med särdeles fruktbar jord.

Ett stycke framför jökeln ligger en hög bågformig 
vall av sten och grus. Den kallas ändmorän. Här har 
jökeln lastat av sig den väldiga stenlast, som han burit 
på sin rygg. Om jökeln är lång, kan det nog hända, 
att ett klippblock, som ligger nere i ändmoränen, har 
behövt hundra år eller mer för att resa från klippan, 
där det en gång satt fast.

Jökeln förrättar ett stort arbete: den är en vattenledning 
mellan högfjällen och slättlandet, och den är en kvarn, 
som mal sönder bergens hårda stenar till fruktbar jord. 
Den tar av fjällens överflöd på snö och sten och skänker 
det åt dalarna. De nuvarande jöklarna äro blott en 
obetydlig återstod av dem, som funnos vid slutet av istiden 
-- då kunna vi förstå, i hur hög grad dessa ändrade och 
formade om hela vårt land.




4. Torne träsk. Björnjakt.

Torne träsk är en stor och väldig sjö, över 7 mil 
lång och omgiven av en storslagen fällnatur. Den har 
alltså inte den ringaste likhet med det man vanligen 
kallar träsk; men detta ord användes i nordligaste Sverige 
i stället för sjö. Vid sjöns östra ända får man se, 
hur Torne älv börjar sitt lopp med en häftigt brusande 
fors, Tarrakoski. Genom den forsen vågar man sig ej 
med båt, men nedanför den brukar Torne älv mycket 
befaras med forsbåtar.

Det är för det mesta, också om sommaren, bistert kallt 
på Torne träsk, man frestas ej att glömma, att den är den 
nordligaste av Sveriges många stora sjöar. I juli månad 
kunna isstyckena ännu simma omkring på vattnet, och 
den, som sitter i en båt på sjön, behöver väl att vara klädd 
i päls. Däremot dröjer det ofta ända till i november—december, 
innan sjön fryser till. De närmaste låga höjderna 
äro klädda med skog, dels barrträd, dels björkar. Här 
få vi ta farväl av barrskogen; västra delen av sjön hör 
helt och hållet till fjällbjörkens område. Några ängar 
synas inte till. Torne träsk har ett enda nybygge, 
Kattovuoma, och det ligger djupt in vid en skyddad vik.

På sina ställen synas i fjällsluttningarna högt över 
sjön märken efter forna stränder. Dessa märken, »strandlinjer», 
som de kallas, visa, att vattnet här fordom stått 
mycket högre än nu. Det var vid istidens slut. Större 
delen av den stora landisen hade då smält bort, men en 
återstod av den låg kvar några mil öster om nuvarande 
riksgränsen. Den dämde upp sjön, så att den ej som nu 
kunde få avlopp åt sydost till Östersjön. Vattnet steg 


Torne träsk.       Borg Mesch fot.


därvid så högt, att det i stället kunde ta sig väg genom
sänkor i gränsfjällen till Norge och Atlanten. Vid västra
ändan av Torne träsk synas ännu spår av de forsar, genom 
vilka sjövattnet på den tiden strömmade ned och sökte sig
väg till norska kusten. Men isvallen smälte småningom allt
mer och mer, och till sist kunde sjön bryta sig igenom 
den, och vattnet återtog sitt gamla lopp åt öster. Samtidigt
med dessa förändringar sjönk vattnet i sjön efter hand.

Torne träsk är en allvarlig och majestätisk sjö. I dess 
vida vatten spegla sig mörka berg med än tvärbranta, än 
mjukt randade sluttningar, och bakom dem resa sig en rad 
av stolta högfjällstoppar, ofta med ett bälte av lätta 
moln under den skimrande vita spetsen. Anda till på sista
tiden var Torne träsk med sina obebodda stränder den 
tystaste nejd man kunde tänka sig. Men nu hör man där uppe
litet emellan lokomotivets vissling, ty riksgränsbanan 
går ett långt stycke tätt intill sjöstranden.

Genom järnvägen har Abisko nära sjöns västra ända blivit 
en mycket besökt ort. Det ligger vid mynningen av en strid
å, Abiskojokk - »jokk» är lapska och betyder bäck eller 
å. I sitt nedre lopp flyter Abiskojokk fram i en djup 
ränna mellan lodräta väggar av skiffer. Frosten och vattnet
ha hjälpts åt att forma ut denna ränna i berggrunden. 
Frosten har sprängt sönder de klyftade skifferhällarna, 
och de lössprängda stenarna ha sedan förts bort av vårfloden.
Men den strida älven har också ryckt med sig en mängd grus
och sand och därmed sågat och nött på flodbädden, så att 
den slutligen fått detta utseende. Strax ovanför mynningen
bildar Abiskojokk ett fall. Detta fick under den tiden 
järnvägen byggdes göra mycken nytta. Fallets kraft 
förvandlades till elektricitet, därmed drevos flera 

Lapporten vid Torne träsk.

maskiner, vilka borrade en tunnel genom Nuoljafjället, som
reser sig strax väster om älven. Med tiden komma säkert 
många av Norrlands vattenfall att på detta sätt få lämna 
sin ofantliga kraft till olika slag av nyttigt arbete.

Abiskodalen är yppigt grönskande, som fjälldalar i Lappland
så ofta äro. Skogen består bara av fjällbjörkar, men dessa
äro mindre vresiga än vanligt, och på högsommaren är här 
gott om vackra blommor. Många av dem äro sällsynta 
fjällblommor, som vi kanske aldrig förr ha sett.

Men det man mest beundrar i Abisko är den praktfulla ramen
av fjäll; bland dem falla genast i ögonen två underligt 
formade berg med en oerhört stor, bred sänka emellan, det
är »Lapporten». Det är ett bra namn, för det ser verkligen
ut som en vidöppen jätteport. Vi tänka oss, att de båda 
fjällväggarna en gång hängt tillsammans och att hela 
lappfolket med sina renhjordar stodo avstängda bakom den 
väldiga muren och ej kunde finna någon väg fram. Då kom 
en skyhög jätte klivande. Han tyckte, att det var synd om
småfolket, och så täljde han med en enda sväng av sin yxa
en port, genom vilken de glada fingo myllra fram med alla
sina oräkneliga renar.

Så kan man tänka, men i verkligheten är, det nog den stora
landisen - en jätte den också
som mejslat ut Lapporten.

Många andra vackra fjäll synas vid Abisko, och både fjällen
och sjön skifta mornar och aftnar i så underliga och 
härliga färger, att det inte låter sig beskrivas.

*

I trakterna kring Torne träsk finnas ännu många björnar. 
Under den varmaste sommaren draga de sig
uppåt fjällen för att få vara ostörda, men när det lider 
mot hösten, komma de ned i dalarna och vistas i den täta 
björkskogen där. Bär är deras älsklingsföda, i synnerhet 
kråkbär; fjälltoltan äta de också mycket gärna.

Det händer ofta, att björnen överfaller renar, men han 
gör på långt när ej så stor skada på dem som vargen. 
Människor angriper han sällan, såvida han ej blivit anfallen
och sårad.

En gång kommo två björnar och hälsade på vid ett lappläger,
som låg ett stycke från Torne träsk. Alla männen voro ute
för att söka efter renar, och kvinnorna, som voro hemma, 
blevo mycket bestörta, då de fingo syn på björnarna. Men 
dessa gingo hela dagen fredligt i björkskogen och spisade
blåbär med god aptit. Lappkvinnorna vågade sig naturligtvis
inte på dem, och på kvällen lunkade de i väg utan att ha 
rört någon. En annan gång fingo ett par personer vid 
Abiskojokk se en liten bild av björnens familjeliv. En 
björnhona stod vid stranden med sina två ungar. Hon ville,
att de skulle kasta sig i älven och simma över, men ungarna
ville inte. Modern brummade och drev dem till sist med 
våld ut i vattnet.

Lapparna ha sen urgamla tider hyst stor vördnad för björnen,
och när de voro hedningar, betraktade de honom nästan som
en gudomlighet. Ända till den sista tiden ha de tyckt, 
att det var fegt och ovärdigt att döda björnen med 
skjutvapen, utan de ha gått emot honom i envig med spjut 
eller yxa.

Nu för tiden minskas björnarna alltjämt, ty människorna 
jaga dem ivrigt, dels därför att skinnet är dyrbart och 
eftersökt, och dels därför att det anses så hedersamt för
en jägare att ha fällt en björn, »skogens konung», som 
man kallar honom. Björnjakt är ganska farlig, ty om björnen
blir sårad, vänder han sig mot jägaren och
Björn. Efter teckning av Bruno Liljefors.

angriper honom med bett eller slag av ramarna. Oändligt 
många äro de historier, som lapparna här uppe kunna berätta
om björnar och björnjakter.

När vintern nalkas, går björnen i ide för att sova bort 
den kalla årstiden, då det skulle vara svårt för honom 
att skaffa sig föda. Ibland lägger han sig endast under 
ett större träd i ett sådant valv, som ofta bildas av 
rötterna, och låter snöa ner sig. Annars söker han upp en
fjällbrant, där det finns någon grotta helst en med öppning
åt solsidan - och där inne gör han i ordning
en bädd åt sig. Den är mycket omsorgsfullt tillredd av 
mossa, granris och små buskar, som läggas med topparna 
utåt. Han går in i idet vid den tiden, då höstfrosten har
börjat, men vanligtvis innan marken är täckt med snö - 
det är, som om han förstod, att han måste akta sig för 
att lämna spår i snön utanför sin bostad. Både lappar och
nybyggare bruka dock ofta taga reda på ett sådant björnide.
Om björnen ligger i en grop, märker jägaren det mången 
gång därpå, att snön vid gropens mynning upptöas av hans 
andedräkt, så att där bildats rimfrost och ispiggar.

Det är inte sagt, att den, som funnit idet, har lust att 
genast döda björnen; då stoppar han till grottans eller 
hålans mynning med stenar och lägger noga märke till 
omgivningen, så att han kan hitta tillbaka, när han vill.
Är det en fattig man, som har funnit björnens vinterbo, 
brukar han sälja sin upptäckt till någon herreman, som 
kanske betalar honom hundra eller flera hundra kronor för
nöjet att döda björnen.

När jägarna ha hunnit fram till idet, ta de först bort 
stenarna från öppningen och försöka sen att väcka björnen
och narra honom ut genom gevärsskott och annat buller. 
Till sist vaknar björnen och rusar ut med blixtlik fart, 
arg och brummande. Hundarna fara omkring och skälla i den
yrande snön - nu är jaktens mest spännande ögonblick. Det
gäller att skjuta snabbt och säkert, annars går björnen 
till anfall. Dock är faran inte så stor på vintern, ty 
vid djup snö kan björnen inte röra sig fort. Ibland tar 
björnen sig för att envist stanna inne i hålan. Då måste 
jägaren med bloss i handen försiktigt krypa in i grottan;
men ett sådant besök hos Nalle i hans eget hem är ganska 
ruskigt, och om grottan är trång, kan det gå illa för 
jägaren.
Grottidet ligger oftast högt uppe i fjällen, och det är 
en vild och underlig syn, när den tunga, lurviga björnkroppen
sedan rullas utför fjällbranten, lämnande efter sig en 
blodig väg i den vita snön. Björnhuden har stort värde, 
och köttet ätes; man tar också vara på det tjocka lager 
av fett, som björnen har under huden.

När björnen under sina långa strövtåg i fjällen och skogarna
kommer till en sjö, simmar han över den, även om sjön är 
ganska bred. Om en modig lapp eller nybyggare får se det 
bruna huvudet sticka upp över vattnet, kastar han sig i 
sin lilla båt, tar bössa eller yxa och skyndar sig att 
förfölja simmaren. Då blir det björnjakt på vattnet, vilket
också är ett stort vågstycke.

*




HUR SVENSKARNA TOGO LAPPLAND I BESITTNING.

Redan under medeltiden började svenska konungar få lust 
att lägga lapparna under sitt välde.

En sägen berättar, att konung Magnus Ladulås ville underkuva
dem och att han då bad bönderna, som bodde I kastlandet 
längst norr ut, om hjälp därmed. Han lovade, att om en 
bondeman kunde skaffa sig välde över lapparna i en trakt,
skulle han få taga upp skatt av dem och behandla dem som 
egna undersåtar. Och för dessa rättigheter hade han bara 
att själv betala en obetydlig skatt till svenska kronan.

De svenskar, som bodde i kustlandet, ville också gärna 
komma i förbindelse med lapparna, ty hur fattigt deras 
land än var, visste man, att de hade åtskilliga varor, 
som kunde vara goda att ha, såsom renkött, renhudar, skinn
av mård, bäver och ekorre, torkad fisk m. m. En och annan
dristig bondeman tog sig så för att söka upp lapparna i 
de ödsliga skogarna; han begärde, att de skulle giva honom
skatt av »gråverk» - så kallades ekorrskinnen - och om de
ej godvilligt lydde, brukade han våld mot dem. Ofta kom 
det till blodiga strider, och många lappar dödades. För 
det stackars fjällfolket, som ej begärde annat än att i 
frid få behålla sin ödemark, började nu en lång och svår 
tid av ofred.

Men svenskarna förde också med sig sådana handelsvaror, 
som kunde vara lockande för lapparna, såsom
vadmal, smör, bröd, grytor, kopparkittlar, yxor och dylikt.
Snart nog lärde lapparna sig sätta värde på dessa nyttiga
saker, som de för sina egna varor kunde få byta sig till.
De män, som reste upp till Lappland, togo skatt av lapparna
och handlade med dem, kallades »birkarlar». Under hela 
medeltiden fingo birkarlarna behålla det mesta av de 
skatteskinn, som lapparna lämnade dem. Endast en del därav
gåvo de själva som skatt till kronan. Pälsverk var på 
denna tid en eftersökt vara, ty de förnäma gingo klädda 
i dräkter, som voro prydda med bräm och
kragar av skinn. 
Lapplands birkarlar sände vart år omkring 640 ekorrskinn 
och 4 mårdskinn som skatt till konungen. Dessutom skänkte
de ibland några renar till »konungens skafferi».

Rättigheten att handla med lapparna gick i arv inom en 
familj eller släkt. Somliga birkarlar hade »liten lott» 
i Lappland, andra hade »större lott», där de ensamma fingo
handla; en birkaris handelsområde brukade ligga ovanför 
den socken, där han själv bodde. På denna handel förtjänade
birkarlarna mycket, men det sägs, att de ofta behandlade 
lapparna grymt och svekfullt. De tyckte sig kunna göra 
med dem, vad de ville, ty de ansågo dem som sina trälar
och brukade tala om att de »ägde» de och de lapparna. 
Bland birkarlarna funnos dock säkert många duktiga och 
även rättsinniga män. Då det var krig och oroligheter i 
gränstrakterna, skyddade de mången gång de svenska lapparna
och sökte försvara Sveriges rätt mot ryssar och norrmän.

På 1500-talet började det bli bruk, att birkarlar och lappar
möttes på bestämda platser och höllo marknad. Lapparna 
kommo med renkött, bolstervar av renhudar, lappskor, 
gråskinn och fisk. De svenska köpmännen med
förde utom sina vanliga varor också ofta brännvin, vilket
lapparna snart fingo stort begär efter; detta ökade deras
fattigdom och elände. Gustav Vasa och hans söner voro 
misstänksamma mot birkarlarna; de tyckte, både att de 
förtjänade för mycket och att det inte var nyttigt, att 
de voro allrådande herrar i lappmarken. Konungarna började
därför tillsätta egna fogdar, som upptogo skatten av 
lapparna. I synnerhet Karl IX, som var sträng och överallt
ville ha ordning i landet, harmades över de egenmäktiga 
birkarlarna. Han utfärdade lagar mot deras envälde och 
minskade deras handelsrättigheter allt mer och mer. På 
detta sätt avtog betydligt deras handel och förmögenhet. 
Men även lapparna voro vid denna tid mycket utarmade. De 
klagade, att »djuren i marken och fåglarna i vädret samt 
fisken i vattnet» voro försvunna och att det inte mer 
fanns några skinnvaror att få. Lapparnas stora fattigdom 
bidrog också att minska birkarlarnas handelsförtjänst.

När Gustav II Adolf blev konung, lät han anlägga städer 
i Västerbottens kustland - som på så många andra ställen 
i Sverige - och påbjöd, att birkarlarna skulle slå sig 
ner som borgare i dessa städer; ty han ville inte, att 
det skulle drivas handel på landsbygden. Så uppstodo 
Torneå, Piteå, Luleå och Umeå. Sedan blev det köpmännen 
i dessa städer, som fortsatte handeln med lappmarksvaror.
Denna handel är än i dag ganska inbringande.

*

Fast lapparna hörde till ett kristet rike, fortforo de 
länge att vara hedningar. Deras avgudar, »sejtar», som de
kallades, voro underligt formade stenar eller trästubbar,
som voro helt grovt tillyxade, så att de nätt och jämnt 
fingo

Lapp med trolltrumma.

någon liten likhet med en människogestalt. Dessa bilder 
uppställdes här och där på berg, som lapparna brukade tåga
förbi på sina flyttningsfärder, och där offrade de åt dem
djur, i synnerhet renar. Bilderna smordes med renens blod,
och på offerplatsen lämnade man kvar hornen och
benen. Också vid somliga sjöar hade lapparna offerplatser,
de kallades då »heliga sjöar».

Lapparna trodde allmänt på trolldom, och bland dem funnos
trollkarlar, som ansågos kunna bota sjuka, ta reda på 
bortkomna renar och spå, vad som skulle hända i framtiden.
Trollkarlen hade en trumma, som var gjord av trä och 
renskinn. När han ville spå eller bota någon sjuk, slog 
han med en hammare på trumman och stämde upp en underlig,
vild sång. Alla, som voro närvarande, föllo in i sången, 
och det blev ett förfärligt larm. Om en stund föll 
trollkarlen i dvala och blev liggande som en död. När han
åter vaknade upp, kunde han säga, om den sjuke skulle bli
frisk igen, var de bortkomna sakerna voro eller annat, 
som man sport honom om. Man trodde också, att trollkarlarna
med sina hemliga konster kunde skada, vem de ville, 
människor eller djur, och de voro därför mycket fruktade.

Under medeltiden på den stora drottning Margaretas tid 
levde en lappkvinna, som också hette Margareta. Hon hade 
blivit omvänd till kristendomen, och sedan dess var hennes
livs innerligaste önskan, att hennes folk måtte bli frälst
från den stygga hedendomen. Hon beslöt därför att söka 
upp drottningen och bedja henne om hjälp. Genom hela 
Sverige fick hon vandra, men äntligen träffade hon 
drottningen i Malmö och bad henne bevekande att göra något
för det stackars fjällfolkets omvändelse. Drottningen och
ärkebiskopen i Lund skrevo då till lapparna ett långt 
brev, som innehöll en allvarlig förmaning till dem att 
överge avgudarna och tro på Kristus. Men det brevet kunde
inte göra mycket intryck på lapparna, ty det var skrivet 
på - latin!

Senare skickade de svenska konungarna nog en och annan 
gång missionärer till lappmarken, men de
hade föga framgång, ty de kunde inte lapska, och lapparna
å sin sida förstodo mycket litet av det svenska språket. 
Men sedan reformationen blivit införd i Sverige, blev det
mera allvar med arbetet för lapparnas kristnande, och de 
missionärer, som sändes för att undervisa dem, fingo först
lära sig deras språk. Den kraftfulle Karl IX var i synnerhet
mycket ivrig att göra ett slut på hedendomen i Lappland. 
Han påbjöd, att flera kyrkor skulle byggas där uppe och 
befallde birkarlarna att hjälpa till därmed. Kyrkorna 
blevo i allmänhet uppförda på de platser, där lapparna 
hade fått till vana att träffa köpmännen och byta varor 
med dem. Kungen ville också, att prästerna skulle bosätta
sig vid de nya kyrkorna uppe i Lappland; men därtill kunde
han ej förmå dem, utan de fortforo att bo i kustlandet, 
och endast vid de stora helgerna reste de upp till 
lappkyrkorna för att hålla gudstjänst. På det sättet kunde
det inte gå fort med lapparnas kristnande. Men mera framåt
gick det under Gustav II Adolfs tid, ty han upprättade en
skola i Lycksele, där lappynglingar fingo undervisning i 
läsning och kristendom; dessa ynglingar omvände sedan 
flera av sina landsmän.

Vid slutet av
1600-talet fanns det 10 kyrkor i Lappland, 
men hedendomen var därför inte utrotad, ännu fortsatte 
många lappar att offra till sina
sten- och träsejtar och 
till döda släktingars andar. Konung Karl XI, som då 
regerade, tog kraftigt i mot lapparnas envisa hedendom 
och påbjöd, att man skulle hålla grundlig räfst efter 
trolltrummor och annat hednatyg och förstöra allt vad man
kom över. Då lovade lapparna att sluta med sin avgudadyrkan
och lämnade ifrån sig sina trolltrummor. Men många avföllo
sedan igen, och dessa blevo strängt behandlade. En gång 
hände det, att en lapp blev bränd,

därför att han brutit sitt löfte och återgått till sin 
gamla gudsdyrkan.

Det var nog inte så underligt, att lapparna länge höllo 
fast vid sin gamla tro. De svenskar, som de träffat 
tillsammans med, hade ofta varit hårda och grymma män, 
som behandlat dem illa - genom dem hade de inte kunnat få
den föreställningen, att de kristna voro bättre människor
än de själva.

Vi ha förut talat om, hur man på
1600-talet började bryta 
malm i Lapplands berg och hur svårt det var att få folk 
till detta arbete, när inga bofasta funnos i landet. Den 
svenska regeringen blev sedan den tiden mycket angelägen 
om att nybyggare skulle slå sig ner i Lappland, ty eljest
kunde man ju inte draga någon nytta av gruvorna.

För att locka svenskar till bosättning där uppe utlovades
flera fördelar åt nybyggarna: de skulle under de första 15-30 
 åren slippa att betala skatt och att göra krigstjänst.
Men i början gick bosättningen ändå mycket trögt, ty folket
i de närgränsande landskapen tyckte inte, att Lappland 
hade mycket att bjuda på. Ofta voro prästerna de första 
bofasta i socknen, och i många trakter var det deras söner,
som togo upp de första nybyggena.

Under
1700-talet gick det raskare med anläggandet av 
nybyggen, och svenskar ifrån kustlandet började flytta 
inåt Lappland. Många lappar och finnar blevo också nybyggare.
Det hände icke sällan, att svenskarna gifte sig med lapska
kvinnor, så att många av nybyggarslakterna blevo av blandad
svensk och lapsk härkomst. Sedan Sverige förlorat Finland
till ryssarna år 1809, flyttade många finnar över till 
svenska lappmarken. Få de sista hundra åren har uppodlingen
ständigt fortgått, och 
befolkningen har i flera lappmarkssocknar mer än tiodubblats.

De första nybyggarna levde på fiske och jakt, ty Lapplands
många sjöar voro rika på fisk, och i skogarna vimlade det
på den tiden av villebråd: älgar, björnar, mårdar, harar,
uttrar, ja, också bävrar, dessa trevliga djur, som nu äro
alldeles utrotade. Dessutom var det - som än i dag - gott
om
skogs- och sjöfågel. När en man valde platsen för sitt 
nybygge, tänkte han först och främst på att där i närheten
skulle finnas gott fiskevatten, och därför slog han sig 
alltid ner vid någon sjö eller älv. Ofta hände det då, 
att han byggde sin stuga alldeles bredvid en fiskarlapps 
kåta: man visste, att lappen väl förstod sig på att leta 
upp goda fiskeplatser. Naturligtvis var lappmannen föga 
nöjd, när han inte längre fick ha sitt fiskevatten i fred,
och därav uppstodo ej sällan tvister mellan lappar och 
nybyggare.

Snart började nybyggarna hålla sig med några getter och 
så småningom även kor. Då måste de tänka på att samla in 
hö från ängar och myrar för att skaffa djuren vinterfoder.
Men länge dröjde det, innan de kommo sig för med ordentligt
åkerbruk, de levde mest på kött, fisk och mjölk och hade 
ingen annan växtföda än rovor. Sedermera började de odla 
potatis och något litet korn, men åkerbruket var och 
förblev en bisak, männen föraktade det och tyckte mera om
att fiska och jaga. Det var alltså mycket ont om brödsäd 
i nybyggarhemmen. Säden och agnarna maldes därför tillsammans,
och mjölet blandades alltid med bark. Denna togs från 
tallarna, det yttersta lagret av barken flåddes av, och 
det var den ljusare innerbarken, som man använde; den 
torkades, stöttes sönder och maldes. Ju fattigare folket 
var, dess mera barkmjöl blandade de i broddegen, och var 
det
missväxt, tog man av kornmjölet bara så mycket, att degen
nätt och jämnt kunde hålla ihop. Barkbrödet var brunt och
hade en besk smak, och att det ej var vidare närande säger
sig självt. Ännu för hundra år sedan var barkbröd vanligt
hos lappmarksbönderna. Ibland bakade man också ett slags 
bröd av torkad, sönderstött fisk. I riktigt svåra missväxtår
hände det, att de stackars nybyggarna måste använda till 
och med lavar och söndermalda ben till födoämnen.

Även i våra dagar har lappmarksbonden det strävsamt och 
ofta även knappt. Dock står han sig bättre än förr, och 
i många delar av Lappland finns det lantmän, som arbetat 
sig upp till verkligt välstånd. Åkerbruket har gått framåt,
Lappland har fått flera landsvägar och en järnväg,, så 
att lappmarksborna ej äro helt och hållet avstängda från 
det övriga landet, och genom skogsbruket få männen tillfälle
att skaffa sig arbetsförtjänst. Många friska barn växa 
upp i lappmarksbondens gård, och oftast är det någon av 
sönerna, som tar sig för att bryta upp nya odlingar och 
grunda egen gård.

Allt högre upp mot fjällen ha nybyggarna letat sig väg, 
men för lapparna har det blivit allt svårare att få utrymme
åt renhjordarna, så att de ej ströva in på nybyggarnas 
ägor och göra skada. Myndigheterna ha emellertid bestämt 
och låtit staka ut en gräns mellan de områden, där åkerbruk
kan löna sig, och fjälltrakterna, som de anse, att lapparna
böra få behålla för sig. Denna gräns kallas »odlingsgränsen».
Dock finnas ganska många nybyggen till och med ovanför 
denna gräns, och fjälllapparna å sin sida flytta om vintern
flera mil nedanför den, så att nybyggare och lappar inte 
kunna helt och hållet skiljas från varandra.
Fast de ha så olika levnadsvanor, måste de försöka att 
leva, sämjas och trivas tillsammans och komma ihåg, att 
de äro barn av samma fosterland.


Renhjord i fjällen.

*


NORRLANDS ÄLDSTA OCH STÖRSTA STAD.

Konungarna Johan III och Gustav II Adolf läto anlägga en 
hel rad av städer i Norrlands kustland. Men långt före 
denna tid hade Norrland en ganska blomstrande stad, och 
det var Gävle.

Från början var Gävle bara ett fiskeläge. Att fiskeläget 
tidigt blev stad berodde på att det hade en god hamn i 
Gavleåns mynning och att det låg så nära Dalarna. Där 
funnos redan under medeltiden många gruvor samt hyttor, 
där bergsmannen smälte malmen. Allra viktigast var Stora 
Kopparberget. Ifrån Dalarnas bergslag såldes mycket både 
järn och koppar till utlandet; varorna skickades först 
den långa vägen till Stockholm och utskeppades sedan 
därifrån. Men mot slutet av medeltiden var det ofta krig 
och ofred i Stockholm och dess farvatten, och då började 
man att i stället föra järnet och kopparn ut till Gävle. 
I synnerhet om vintern, när det var före, var vägen dit 
gen och lätt.

Gävlebornas viktigaste näring fortfor länge att vara 
fisket. En stor del av stadens borgare brukade om vårarna
stänga sina hus i staden och flyttade då med hustrur och 
barn, drängar och pigor till ett eller annat fiskeläge i 
norrländska skärgården. Ibland foro de så långt norr ut 
som till den trakt, där Umeå nu ligger. De gåvo sig dock 
ej av med tomma skutor dit upp, utan

Gävle.
som de också voro köpmän, hade de med sig varor, i synnerhet
salt och spannmål, som de sålde åt folket I det nordliga 
kustlandet. På hösten kommo fiskarna tillbaka till sin 
stad med en mängd strömming, saltad eller torkad. Ofta 
hade de också med sig dyrbara skinn, som de köpt upp från
det nordligare landet. Därpå köpslogo de med allmogen och
bergsmännen i det inre Gästrikland, i Dalarna och Norra 
Uppland. I stället för strömming och salt fingo de av dem
koppar och järn. Detta såldes sedan åt utlänningarna samt
dessutom pälsverk och tjära, som i forna dar var Sveriges
nästan viktigaste utförselvara.

I slutet av
1500-talet var Gävles handel tidtals riktigt 
blomstrande. Stadens borgare hade skepp, som seglade vida
omkring - till Tyskland, Holland, Frankrike och bytte 
varor.

Men att sedan försälja de inskeppade varorna hemma på 
landsbygden var den tid långt ifrån bekvämt. Köpmannen 
måste själv fara till marknadsplatserna eller skicka sina
drängar dit. Det var långmila färder med tunga foror på 
usla vägar. Och sällan kunde köparna betala med reda 
pengar, utan de bytte t. ex. ett par tunnor spannmål eller
en viss vikt järn mot några alnar utländskt kläde eller 
ett fat vin. På det sättet gick bytet sällan jämnt upp, 
utan köpmannen fick mycket vidlyftiga och krångliga 
räkenskaper att föra.

Gävles livliga handel var illa sedd av köpmännen i Stockholm
och ofta också av konungarna. De tyckte, att utrikeshandeln
borde gå över huvudstaden, så att den kunde bli förmögen 
och folkrik. Därför hade Gävleköpmännen långa tider förbud
på att segla till främmande länder och voro tvungna att 
komma med sina varor till Stockholm. En tid hade de 
visserligen rättighet att
segla till utlandet, men de skulle alltid fara in till 
Stockholm på vägen och betala tull där. Detta kallade de 
»den krokiga seglatsen», och den harmade dem mycket. Till
följd av detta tvång gick Gävles handel tillbaka på 
1600-talet. När handeln sedan blev fri, kom staden åter 
till välstånd. Men det är i synnerhet under de sista 50 
åren, som Gävle hastigt gått framåt. Nu är det rikets 
femte stad och har 31,000 invånare.

Den, som reser med ångbåt till Gävle, märker långt innan 
han har kommit fram, att han närmar sig en rik handelsstad.
Många både ångbåtar och seglare glida fram på fjärden, 
och flera av dem äro mycket stora och föra utländsk flagg.
Invid stranden på höger hand se vi en hel rad villor, 
inbäddade i grönska, det är Gävleköpmännens sommarbostäder.
Till vänster på en udde ligga en mängd byggnader, som vi 
måste noga betrakta, ty det är Korsnäs såg, som tävlar 
med Skutskär om att vara det största sågverk i Sverige, 
ja, i hela världen. Så många sågbroar det har och en så 
väldig brädgård sedan! Detta sågverk är egentligen inte 
norrländskt, ty det timmer, som sågas där, kommer ifrån 
Dalarnas skogar. Det föres ifrån Dalälven genom en särskild
flottningskanal, som är tre mil lång. Korsnäs har som så 
många andra sågverk flyttat från det inre landet till 
kusten; det låg först vid sjön Runn i Dalarna.

En mängd bogserbåtar komma dragande med tunga pråmar. 
Flera av dem äro lastade med bräder eller plankor och en 
del med stenkol, men andra äro fyllda med något ämne, som
lyser alldeles guldgult i solskenet. Det är svavel, som 
är kommet ända från det sköna Sicilien i Medelhavet. Svavel
är numera en av Gävles och hela Norrlands viktigaste 
införselvaror, ty det användes i stor skala vid beredning
av pappersmassa.
Själva staden ser också burgen och förmögen ut med sina 
stora stenmagasin nere vid kajen, sin ståtliga esplanad, 
planterad med lindar, flera praktfulla byggnader och stora
parker.

Gävles hastiga uppblomstring har berott på att trävarurörelsen
i Norrland och Dalarna utvecklat sig så storartat. Dessutom
har Gävle genom en särskild järnväg kommit i ännu livligare
förbindelse med Dalarna och är fortfarande den stora 
uthamnen till detta landskap. Väster om Gävle i det inre 
av Gästrikland ligger också ett område med många och 
berömda järnbruk, såsom Sandviken, Hofors, Forsbacka; 
dessa bruk bidraga även i sin mån till stadens livliga 
handel och rörelse. Vid järnbruken behöves mycket både 
träkol och stenkol. Träkol kommer i stora partier till 
Gävle ifrån milorna vid de norrländska sågverken, och 
stenkol införes från England. Det är Gävleköpmännen, som 
driva den betydande mellanhandeln med dessa varor.

De viktigaste utförselvarorna ifrån Gävle äro trävaror 
från Dalarnas skogar, järnmalm och arbetade metaller från
Bergslagen och de stora bruken.

Gävle ligger visserligen i Norrland, men det är inte helt
och hållet en norrländsk stad - det är Norrlands och 
Dalarnas stora gemensamma salubod. För Dalarna och 
Bergslagen, dessa områden, som ligga stängda från havet, 
betyder Gävle som hamnstad nästan ännu mer än för Norrland.
Det kommer säkerligen alltid att förbliva en stor och 
viktig stad, ty genom sitt läge utgör det en förbindande 
länk mellan Svealand med dess urgamla odling och det 
uppblomstrande Norrland, av vars utveckling Sverige alltjämt
hoppas så mycket.

*



Rättelser.

Sid. 18, rad. 6 nedifr. står inte mjölka eller locka läs inte mjölka, eller locka 

  »  45,  »  7 uppifr.  »  Bergaforsen  »  Bergeforsen

  »  61,  »  11 nedifr.  »  reser sig endast  »  synes endast 

  »  90,  »  2 uppifr.  »  årtusendens oväder  »  oräkneliga årtusendens oväder

*


