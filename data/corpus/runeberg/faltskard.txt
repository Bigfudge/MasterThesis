SAMLADE SKRIFTER

AF

ZACHARIAS TOPELIUS

-

ELFTE DELEN

FÄLTSKÄRNS BERÄTTELSER

FJÄRDE CYKELN. I.

*
STOCKHOLM.
ALBERT BONNIERS FÖRLAG.


ILLUSTRERAD AF CARL LARSSON

-

STOCKHOLM. ALBERT BONNIERS FÖRLAG.
STOCKHOLM.

ALB. BONNIERS BOKTRYCKERI 1900.
FÄLTSKÄRNS BERÄTTELSER.

X.

ÖDEMARKERNAS VÅR.

Fältskärns tionde berättelse.

En vinterafton, då åhörarne åter voro församlade i
fältskärns kammare och yrsnön i breda mjuka flingor
betäckte fönsterrutorna, behagade postmästaren kapten
Svanholm mot all förmodan fägna sällskapet med sin
krigiska närvaro. Han hade nämligen, efter förra
berättelsens slut, med en ganska manhaftig ed låtit
förnimma, att han nu varit med om allt hvad han brydde
sig om att höra och ingalunda tänkte vidare besvära sig
att förnimma några historier om fnask och småplock
efter Carl XII:s död. Det oaktadt bullrade hans tunga
järnklackade stöflar denna afton bland de första i
vindstrappan, och den hederlige kaptenen, ur stånd att försaka
den gamla vanan, marscherade in som förut, likasom
hade han glömt det förhastade löftet att lysa med sin
frånvaro. Måhända saknade han också den vanliga
portion gräl, som han, pris kurant, behöfde hvar kväll
för att sofva på sina lagrar, och hvarmed annars hans
gamla gnatiga hushållerska brukade nitiskt förse honom.
Han inträdde således, till utseendet i djupaste fred, men
inom sig redan på förband upphurrad liksom en modig
stridstupp, hvilken i tysthet beredt sig på ansenliga
nappatag.
Fältskärn märkte detta med vant öga och hälsade
småleende. Men skolmästaren, magister Svenonius, som
satt där med segerns visshet på förhand målad i sitt
magra svartmuskiga anlete, var icke sinnad att den
gången släppa sin gamle vän och vederdeloman för
hackor, hvarför han genast beledsagade sin hälsning med
den ironiska anmärkningen, att bror Svanholm behöfde
värma sig efter julnatten på norska fjällen anno mundi
1718 och därför borde maka sig så nära brasan som
möjligt.

Kaptenen, som efter den fatala eden fann en
reservation oundviklig, svarade till en början så saktmodigt
som möjligt, att om bror Svenonius ville steka potäter
vid brasan, stode det honom fritt, men han, Svanholm,
hade dock kommit hit för att höra något mer om de
siste karolinernes öden; annat bekymrade honom ganska
ringa. Han hoppades och förväntade att bror Bäck
ännu skulle hafva en smula krut i behåll från stora
ofreden, för att åtminstone svärta pedanterne om
nosen.

Anspelningen var icke fin, och skolmästaren ansåg
sig måhända direkt angripen i sina svarta polisonger.
Han genmälde därför i sin tur, att han icke vore den
som behöfde svärta sina mustascher (kaptenens mustascher
stötte, som vi veta, i rödt), och hvad Carl XII:s krut
angår, så vore det nu utskjutet både för samtid och
eftervärld. Bror Svanholm skulle visserligen få osa
brändt horn i den nu följande berättelsen, men han
skulle också få se huru »pedanterne» småningom
lyckades tvätta bort den gemena krutröken från tidens anlete
efter 1721.

-- Jo, där tvättades vackert 1741 och 42, inföll
kaptenen föraktligt. Där visade skrifvarefolket rätt hvad
det dugde till. Och var det något dugligt i hela den
tiden, så var det »skuggan af ett namn» och de gamla
granadörer, som ännu spökade kvar i världen frän
Carl XII:s tid.

-- 1744 var bara skryt i Carl XII:s stil, återtog
skolmästarn.

-- Ja, sedan han utspelt trumfen och bara hackorna
voro kvar. Hjältemod! Man hade grande misère ouverte
på hand och företog sig att spela nie spel i hjärter. Bet
skulle man bli på sådana kort.

Skolmästaren fortfor:

-- Det märkvärdigaste jag fann i förra berättelsen,
var Eva Rhenfelts ord till Carl XII i Kristinehamn 1718:
»hvad har ers majestät gjort af Finland?» Lägg
märke till det, bror Svanbolm; det var krut i de orden,
om bror så vill. Det var kuragösa ord, jag kan icke
neka till det. Hon hade väl kunnat lägga därtill: hvad
har ers majestät gjort af Estland? af Liffland? af
Ingermanland? af halfva riket och på sistone af Sverige själf?
Men det ena kunde förslå. Hade nu bror varit i kungens
ställe, hvad skulle bror ha svarat därpå?

-- Jag? upprepade Svanholm, smickrad och brydd.

-- Ja, posito att bror varit Carl XII, hvad skulle
bror ha svarat därpå?

-- Jag skulle ha svarat: drag åt h-te, har jag nu
tid att höra på käringprat?

-- Bror minns likväl att Carl XII svarade icke ett
ord därpå, utan vände frågerskan ryggen. Menar bror
inte att frågan gick som en kosackpik tvärtigenom hans
kopparpansrade samvete? Och menar bror inte att den
frågan ensam bröt stafven öfver Carl XII:s bana och
öfver alla så kallade hjältar, som för sitt rykte, sin
personliga ära fört sina folk till slaktbänken?
-- Hjältemod! utbrast kaptenen i högsta grad
förvånad och mankerad öfver detta pedantiska utfall mot
alla hjältar öfver en bank; men i sin martialiska vrede
förmådde han blott mumla i mustascherna en otydlig
protest, i hvilken man endast kunde urskilja orden:
»bläckjunkare», »stutmakare», »folk som inte engång
vore värda att borsta Carl XII:s skoputsares rock, hvad
sen att topprida en sådan öfverd-l som han!»

Läsaren torde erinra sig att Carl XII hade bland
de yngre i sällskapet, om möjligt, ännu mera afgjorde
anhängare än den krigiske postmästaren, och kaptenen
erhöll strax en oförskräckt bundsförvant i Anne Sofi,
hvilken gång efter gång föll fienden i flanken, medan
lille Jonathan så att säga »harcelerade eftertrupperna»
så närgånget han vågade, i anseende till sin
utomordentliga respekt för den lärde skolmästaren. Där uppstod
följaktligen en högst liflig strid, under hvilken piedestalen
af Carl XII:s rykte än stormades och nederbröts af de
angripande, än återtogs och restes ända till skyarna af
hans försvarare. Man kan säga att samma strid mellan
olika meningar fortgått öfver hela norden i snart
halftannat århundrade och väl torde komma att fortgå så
länge »Kung Orre» och »Kronofogden» slåss om första
rummet i svenska historien -- så länge idealet och
siffran ligga i harnesk emot hvarandra. På fältskärns
tid, när Tegnérs »Axel» nyss kommit ut, var öfvervikten
afgjord på deras sida, hvilka tänkte med skalden:

Den gamla tiden är mig kär,
den gamla karolinska tiden,
ty glad han var som samvetsfriden
och modig såsom segren är.

En senare tid är kanske mera böjd att skrifva accept
och godkändt på Fryxells debetsedel för Carl XII:s
sterhhus; men i den aflägsna vindskammaren var del
hardt när att skolmästaren blifvit i grund slagen af det
karolinska partiet, så mycket mer som tvenne af
stormakterna till utseendet voro neutrala. Fältskärn inkastade
med flit en retsam anmärkning då och då, för att
underhålla stridslusten, och gamla mormor försökte efter sin
vana, men länge förgäfves, att draga tvisten på något
oskyldigt sidoföremål, ungefär som man i nödfall styr en
skenande häst in i drifvorna vid sidan af vägen.

-- Var så god och säg mig en sak! -- utropade
slutligen mormor, höjande rösten -- stupade Carl XII
verkligen för en lönmördares hand, som det vill synas
af några uttryck i förra berättelsen?

Alla närvarande voro färdige att besvara frågan
med ja. Endast fältskärn lade därtill den reservation,
att frågan visserligen ej vore bevisligen utredd; han
hade därom endast sagt hvad många kunnige män, och
bland dem flera häfdatecknare, sagt före honom. Han
ville likväl ej neka, att ju folktron alltid har en viss
motvilja att tänka sig utomordentlige män och hjältar,
hvilka förvånat världen, sluta precis som andra dödlige.
Herkules förtärdes af en förgiftad klädnad; Romulus blef
borttagen af en sky; Carl den store sitter ännu i berget
och väntar på yttersta domen, när hans skägg skall
växa kring stenbordet; Olof Tryggvason drunknade icke
vid Svoldern; Carl den djärfve stupade icke vid Nancy;
Gustaf II Adolf blef skjuten med silfverkula, och så
vidare. Hvarför skulle Carl XII helt enkelt stupa för
en norsk kula från Fredrikshalls bastioner?

-- Så är det, svarade gamla mormor. Det enklaste
är ofta det man sist begriper. Det vore ju alldeles för
naturligt, att en våghals som Carl XII, där han stod
med armarna äfver bröstvärnet utsatt för fiendens eld,
kunde bli träffad och falla som hvarje annan soldat.
Nej bevars, det skall vara »en koalition af Europas
förenade makter» och hvad alla dessa klyftiga saker heta,
för att få bukt på en kruka, som gick så länge till
brunn efter vatten ...

-- En kruka? upprepade kapten Svanholm,
blossande röd. Carl XII en kruka!

-- Kruka eller ämbare, det kan vara detsamma,
genmälde mormor; jag ber att kusin må sila min mening
och ej mina ord. Nå ja, han föll, hvad var det för
märkvärdigt i det? Det underbara var snarare att han
icke stupade långt för detta.

-- Det underbara var att han föll i sin rätta stund
innan allt föll med honom, återtog fältskärn allvarsamt.

-- Låt oss inte mera tvista därom, fortfor gamla
mormor, nöjd att med sin lilla diversion ha afledt striden
från den häftigaste bataljplatsen. -- Jag unnar salig
människan allt det lilla nöje han kan ha i sin graf af
de många vackra verserna och annat mer som man
skrifvit om honom; men visst hade han gjort oss en
tjenst, om han låtit bli att ställa till den där norska
julottan, ty då hade vi ännu haft vår förträfflige major
Bertelsköld i behåll. Jag kan ej säga att jag varit
synnerligt svag för hans röfvarelif i skogarna och många
besynnerliga äfventyr; men ett troget hjärta är guld värdt,
och det kan man säga om Gustaf Adolf Bertelsköld.
Måtte hans änka, den manhaftiga frun, få lefva så länge
att hon ser deras lilla Carl Victor blifva en bra karl.

-- Blir han lika stark som majoren? frågade lille
Jonathan, som numera dagligen anställde försök med
Bertelskölds konst att lyfta en karl med hvardera handen
på rak arm. Detta var i Jonathans ögon höjden af
mänsklig fullkomlighet.
-- Kära Jonathan, karlarne bli allt klenare i armen
och kallare i hjärtat, svarade Anne Sofi gäckande. Förr
i världen kunde de bryta sönder hästskor; ännu i
mormors ungdom kunde de slåss som de slogos vid Porrassalmi
och vid Lappo, men nu för tiden äro de färdige att
uppgifva andan, när de dansa ut brudgummen på ett bröllop.

-- Hvad kaffe och te, brännvin och tobak, toddy
och schlafrockar, dunbolster och kammarluft, läxor,
galoscher och varma tamburer må haft för ett inflytande,
vill jag ej afgöra, anmärkte fältskärn. Men öfver hufvud
tror jag knappt att det nu lefvande släktet är mycket
svagare än karolinerne fordom. Skillnaden är att styrka
och mannamod både aktades och behöfdes mera då än
nu, och därför blef man därtill öfvad från barndomen.
Nittio gingo kanske under därvid, men tio blefvo starka
däraf, och så glömde man de nittio för att prisa de tio.
Håll ut att brottas du, Jonathan, så kan du också lyfta
din karl och vika en silfvertallrik.

-- Carl Victor Bertelsköld blef lyckligtvis född till
ett tidehvarf, när man lärde sig sätta högre värde på
dygd och kunskaper, än på den råa kroppsliga styrkan,
svarade skolmästaren med en utmanande blick på sin
krigiske vederdeloman.

-- Blef han född till en mes, så må han då bli
en mes, gärna för mig, genmälde postmästaren stucken.
Men blef han född till en karl, och brås han på far och
mor, så skall man få se att Carl Victor Bertelsköld en
dag gör skäl för sitt namn. Jag hoppas han får bättre
lärmästare, än hans knipsluga, sikaktiga farbror, som jag
inte kan tåla på mina utmarker. Hjältemod! Där har
bror Svenonius en mönsterherre efter sitt sinnelag.

-- Vet man något mera om de karoliner, som
kvarlefde efter konungens död? frågade Anne Sofi.
-- Man vet -- svarade fältskärn -- att de få,
som högt aktade kvarlefde ännu fyrtio eller femtio år
efter konungens död, aldrig underläto att lyfta på hatten
vid Carl XII:s namn och med en vördnad och en
beundran utan like talade om hjältekonungen och hans stora
bedrifter, hans enkla lefnadssätt, hans oskrymtade
gudsfruktan och hans orubbliga järnvilja. Jag tänker att
ingen så lätt kan glömma »Den gamle knekten» -- »den
siste än på jorden, som sett kung Carl» ... Den siste
kvarlefvande af karolinernes högre befäl var general
Cronstedt, som dog 1750. Den siste kände officeren var
kapten Gutoffsky, som dog 1784 vid nittionio års ålder.
Den siste kände soldaten hette Nils Örberg och dog 1816
vid hundraåtta års ålder i Dalsland i Sverige.

-- Men då var han ej mer än tio år vid konungens
död, anmärkte mormor med sitt praktiska räknehufvud.

-- Det är sant, sade fältskärn; men troligen tjente
han redan vid så unga år, liksom mången annan den
tiden, som pipare eller trosspojke. Örberg kände jag
ej, men jag kände en annan gammal karolin, som helt
säkert var en af de siste på jorden. Han hette Abraham
Lindqvist, var född 1696, tjente som dragon under kung
Carl och slog sig, sedan han tagit afsked ur tjensten,
på en liten landthandel i Tammerfors, flyttade sedan till
Ny-Carleby och dog 1801 vid hundrafem års ålder. Han
var en af de få dödlige, som kunde säga sig ha lefvat
i tre århundraden. Också hade han i sin ungdom
lyftat både häst och lass öfver gärdet, när han förföljdes
af kosackerne; men de sista åren hade den reslige
mannen krympt ihop till en liten snöhvit gubbe, hvars
rygg stod i en båge och som af de då lefvande nästan
med häpnad betraktades såsom ett spöke från forntiden.
En tystnad uppstod. De krigförande makterna syntes
böjde att sluta fred på karolinernes grafvar. Ändtligen
frågade gamla mormor hvad man efter allt det grufliga
krigsbullret hade att vänta i tionde berättelsen. Fältskärn,
som härtills sett ut mot yrvädret och den snöiga rutan,
vände sig nu till sin blomstrande åhörarinna Anne Sofi,
fattade hennes hand och sade med en god blick:

-- Ödemarkernas vår.


Ödemarkernas vår.

1. Freden i Nystad.

Långa sorgliga år hade fallit som hagel och vintersnö
öfver Finlands förblödda hjärta, och mången trodde
redan att det för alltid upphört att klappa, då mot
hösten 1721 ett hoppets budskap flög från mun till
mun öfver nordens riken. Det var nyheten att, efter
treåriga, ofta afbrutna, dittills fruktlösa underhandlingar

-- efter ränker, uppskof, intriger, trolöshet, hotelser,
mutor, smicker, hårdnackade inkast och förnyade krigsfasor
af alla slag -- den efterlängtade freden ändtligen
blifvit, den 30 Augusti gamla stilen, afslutad i Nystad
och sålunda ändat det stora nordiska kriget, som varat
utan afbrott i fulla tjuguett år från seklets början.
Krigets mordängel, född i monarkernes hemliga kabinetter
och uppenbart ammad af folkens blod och tårar, hade
jämnt hunnit till myndig ålder, då han af brist på
näring nödgades släppa sitt byte. Men han lämnade det
icke, innan han, likt vampyren, utsugit allt dess blod
och förlamat dess lifskraft, så att jättefolket i norden
efter denna förfärliga kris krympte hop till en dvärg.

Hvad hade han icke kostat, denna fred, som för
evigt inristat det lilla Nystads namn uti nordens häfder!
Frukten af tvenne århundradens segrar och eröfringar:
det rika Liffland med sin idoga handel, det bördiga
Estland, Finlands systerland, och därmed hela Finska
vikens södra kuststräcka; Ösel och Dagö med flere
öar, bebodda ännu i dag af svenska kolonister;
Ingermanlands blodigt omtvistade moraser och Nevas mäktiga
pulsåder, af naturen enkom danad till ett stort väldes
medelpunkt -- det vida herrliga Ladoga, ensamt för sig
ett haf och ett rike -- det gamla Viborg, svenska väldets
yttersta förmur, emot hvars vallar österns svallvåg så
ofta kastats tillbaka, och med Viborg dess område,
Finlands sydöstra hörn, där bröder sletos från bröder på
hvardera sidan om en onaturlig gräns -- allt tillhopa
mer än ett konungarike, mer än en sjöstat -- östersjöväldet,
bryggan till västerländerna, hafsluft under örnens
vingar och öfvervikten i norden
Fältskärn anmärkte: det är märkvärdigt att läsa, huru
dessa stora landafträdelser, hvilka helt och hållet förändrade
maktställningen i norden, summariskt affärdas uti den fjärde
och åttonde af fredstraktatens tjugufyra artiklar, medan öfriga
villkor och förbehåll vidlyftigt specificeras. Stora ting kunna
sägas med få ord..
Sant nog lofvades
där å båda sidor »en städzvarande, evig, uprigtig och
obrotzlig fred til Landz och Vattn, jemte en sanfärdig
Enighet och ett oupplössligt evigt vänskapsband» mellan
de båda rikena, så att på de förra fientligheterna »aldrig
mehr skal tänkt varda»; och likasom kongl. majestät i
Sverige »på det krafftigaste, som någonsin ske kan, til
evig tid renuncierer för Sig, des Successorer och effterkommande,
och hela Sveriges Rike, all den rätt, prætension
och åtahl, som Hans Kongl. Maj:t och Sveriges Rike på
alla ofvannämnde Provincier, Öijar, länder och orter
härtils ägt och äga kunnat» m. m.; alltså lofvades ock
att »Hans Czariske Maj:t, des arfvingar och effterföljare
i evighet eij skola äga eller kunna påstå för sig någon
rättighet eller anspråk, under hvad sken och namn
det hälst vara må, på det nu restituerade Storfurstendömet
Finland» jämte den återstående delen af Kexholms
län. Tideböckerna hafva inregistrerat denna »eviga fred»
bland så många andra dessolika, utvisande bokstafvens
vansklighet och hvarje tidehvarfs oförmåga att döma
hvad därefter, i andra tider och släkten, komma skall.

Och likväl, med alla dessa oerhörda uppoffringar,
med alla de hotande framtida vådor, hvilka freden
snarare närmade än aflägsnade, har knappast någonsin
ett budskap med större glädje motlagits i norden, än
denna samma Nystadska fred. Eftervärlden kan mäkla
med villkoren och lasta underhandlarne för en alltför
stor efterlåtenhet; men då, i den stunden, var tröttheten
så stor, behofvet af lugn och hvila så öfver allt annat
kännbart, att fred, fred till hvad pris som helst, var den
innersta tanken i alla hjärtan, det högljudda ropet på
alla läppar. Allt Sveriges rike liknade en dignande
kämpe, som dag och natt vakat på sin post under
öfvermänskliga ansträngningar, tills armen domnat, knäna
sviktat, ögonen sjunkit tillhopa och hjärtat förtviflat.
Under sådana omständigheter väljer man icke den
mjukaste bädden, man neddignar på den första bästa tufva
uti ens väg, likgiltig för allt hvad hvilan kostar, endast
man kan insvepa sig i den genomskjutna fanan och
rädda sin ära för bättre framtida dagar.

Och där fanns dock en stark droppe af sötma i
denna försakelsens bittra kalk. Man hade återfått nio
tiondedelar af det förlorade, det smärtsamt saknade
Finland; modern hade ur ruinerna af det brinnande
huset, där hennes rikedomar begrofvos, dock räddat till
sist sitt mest älskade barn, vanmäktigt, sanslöst, förblödt,
knappt med tecken till lif, men räddadt, räddadt ändock
för hoppet och framtiden. Kanske hade hon kunnat
uppoffra äfven det och lefva ändå -- det blef hennes
öde i en kommande tid. Men barnet hade ej kunnat
lefva, om det gått förloradt år 1721. Intet af allt det,
som sedan, efter ett sekels utveckling, föll Finland till
godo, hade då kunnat tillfalla det. Så till döden
maktlöst, brutet och förkrossadt, som landet låg vid Nystadska
freden, och under då rådande tidsanda, skulle Finland
blifvit ohjälpligen begrafvet som en försvinnande spillra
i oceanens böljor, och man skulle i denna stund endast
återfunnit dess namn i ett ryskt guvernement, som knappt
kunnat mäta sin ståndpunkt och sin betydenhet med
Estlands.

I jämförelse med denna vinning voro öfriga fördelar
i fredsvillkoren -- kung Fredriks tryggade plats
på en vacklande tron, den tullfria utförseln af spannmål
från Liffiand och de två millioner riksdaler, dem Ryssland
beviljade som en allmosa åt det bankrutta Sverige --
att anse som obetydligheter, hvilka knappt kunde uppväga
förödmjukelsen att ej ha kunnat utverka amnesti för
Mazeppas kosacker.

Det nu så idoga lilla Nystad, anlagdt af Gustaf II
Adolf 1617, hade redan under sextonhundratalet kommit
till ett visst välstånd, förnämligast genom sina träkärl och
plankor, som flitigt utfördes på små jakter till Stockholm.
År 1685 den 14 September hade likväl en eldsvåda ödelagt
staden, som icke hann fullkomligt repa sig efter denna
olycka, när hungern, kriget och pesten kommo att förhärja
äfven dess fredliga bygder. Nu, 1721, hade man
icke ens hunnit få den nya stenkyrkan färdig, hvars
byggnad begynte 1706. Husen voro små rödmålade
envånings trähus och gatorna trånga, så att staden
erbjöd ganska få bekvämligheter för de förnäme
fredsunderhandlarne, af kvilka svenska sändebuden, riksrådet
grefve Lillienstedt och landshöfdingen baron Strömfelt
samt ryske generalfälttygmästaren grefve Bruce ankommit
redan på våren, men tsarens mäktige gunstling, geheimerådet
Osterman hade låtit vänta på sig och drog med
flit ut på tiden, för att drifva svenskarne till det yttersta
och ännu hinna utpressa en gärd från det utarmade
Finland. Enkom för sändebuden och deras talrika
betjening hade man låtit uppföra ett stort hus på Kivikarta
holme strax utanför staden. Här prutade svenskarne
visserligen något emot, men för denna handel gällde
icke den bekanta regeln att

mycket prutades ej, men hälften prutades genast.

Slutligen tvistades om Ösel och Viborg. Ösel strök snart,
när nödropen hördes till Nystad från svenska kusten,
där ryska flottan nu tredje sommaren gjorde landgång
och härjningar. Därefter, och när Osterman bad de
svenska sändebuden nogare genomläsa en viss punkt i
deras (icke för honom) hemliga instruktioner, strök äfven
Viborg. En vapenhvila den 20 Juli på två månader
föregick fredsslutet.

Knappt blef vapenhvilan bekant, innan en mängd
båtar och små fartyg från närmaste kuster skyndade
till Nystad, såsom den säkraste ort, där man nu kunde
erfara hvartåt tidens vindar blåste och flaggorna vände
sig. Äfven från det gentöfver belägna Roslagen infunno
sig båtar med finska flyktingar, darrande af otålighet att
få veta Finlands öde och därmed ofta sitt eget, ty många
bland dem ledo i Sveriges dåvarande armod och osäkerhet
knappt mindre nöd därborta, än hemma i deras eget
förhärjade land. En tämligen liflig byteshandel uppstod.
Ryske och holländske köpmän, som åtföljt sändebuden
och deras svit, ville icke mottaga de värdelösa svenska
mynttecknen, utan sålde salt, mjöl och hampa i utbyte
mot smör, talg, pälsverk, järn och kopparplåtar, som
finnarne här och där förmått sammanskrapa.

Kring det hus, där riksgränserna och nordens ställning
vid denna tid afgjordes, stod mången sommardag
från bittida om morgonen till sent på kvällen en orolig
väntande folkhop, som bemödade sig att i de höge
herrarnes och deras följeslagares uppsyn läsa freden
eller kriget. Hvarje livréklädd kammartjenare, som, med
den plymagerade hatten och den broderade rocken med
vida ärmar, visade sig med hemlighetsfull min på trappan
eller i dörren, begapades af hopen som ett orakel och
antog, i medvetande af sin betydelse, en vikt såsom
hvilade på hans skuldror nordens öde. Tyckte sig
åskådarne i dessa viktiga miner läsa dåliga nyheter, så
förnummos bland hopen mången halfkväfd suck och
mången tröstlös tår; men visade herrars och tjenares
barometer vackert väder, då lifvades åter folkhopens
sjunkande mod, och enhvar talade blott om sina planer
för den närmaste framtiden. Så långt hade det kommit,
att hvarje broderad narr i Nystad kunde med en rynkad
panna skrämma detta annars så oförfärade folk, som i
långa år trotsat de största olyckor och de öfvermäktigaste
fiender.

Oaktadt vapenhvilan, cirkulerade tidtals oroande
rykten. Än hette det att kriget åter upplågat och att
tsaren i egen person framträngde med en stor flotta
mot Stockholm; än att de förnäme herrarne därinne
råkat i en häftig träta och hotat ofördröjligen lämna
Nystad; än åter att hela Finland blifvit tillspillogifvet
vid fredsslutet. De täta kurirerne och de dagliga
konferenserna läto på sistone ana att afgörandets stund
nalkades. För hvar dag växte oron, och de utanför
konferenshuset posterade kosackerne hade mången gång
möda att med sina hotande pikar afhålla den alltför
närgångna hopen af nyfikne.

En dag -- det var den 31 Augusti bittida på
morgonen -- blef det bekant att diplomaterne varit
tillsamman hela föregående dagen och att sent på aftonen
en kurir afgått till Petersburg, medan en annan kurir
på en snabbseglande kutter afsändes till Stockholm.
Betydelsen af dessa budskap blef icke länge en hemlighet.
Nystad vaknade till en fröjdedag, utan att tänka på det
sorgflor, hvarmed denna dag skulle omgifva dess namn
i Sveriges historia. Från en andlös förbidan, från
ovisshetens alla kval, öfvergingo befolkningens känslor till
en ohejdad glädje. Det tröga finska lynnet hade för ett
ögonblick bortlagt sin flegma. Man grät, man skrattade,
man skrek, man omfamnade hvarandra, bekanta och
obekanta, vänner och fiender; själfva de vilde, men
gladlynte kosackerne, som så länge varit landets
förskräckelse, tumlade arm i arm vid hamnen med sjömän
och bondgummor, flaskan i handen, hurraropet på
läpparna! Allt var glömdt, allt hvad man lidit, allt hvad
man försakat, år af elände, strömmar af blod,
hundratusende grafvar, armodet, hungern, landsflykten, döden,
förtviflan, allt, allt var i denna stund förgätet i den
outsägliga sälla känslan att åter äga ett fädernesland, ett
hem och en framtid. Man kände sig med ens upplyftad
ur afgrunden af den yttersta nöd; man hade legat
så djupt förkrossad, att man nästan glömt att hoppas
på bättre dagar. Hvad betydde nu allt hvad man lidit
och förlorat; man kände sig åter äga rätt att lefva, och
med denna känsla var man plötsligen rik, lycklig, sorglös
och fri.

Monarkernes ratifikationer på fredsslutet, båda daterade
den 9 September, läto icke länge vänta på sig. Men
redan innan de smattrande trumpeterna förkunnade den
glada tilldragelsen för allt folk, hade nyheten därom
kringflugit land och rike, och det förblödande Sverige,
det redan förblödda Finland andades åter.

Hade eftervärlden, som med dystra blickar skådat
tillbaka på freden i Nystad, blott en enda dag
genomlefvat dessa sorger utan like och dessa känslor utan
namn, kanhända hade den då med mildare hand aflyftat
sorgfloret från Nystads minne och inskrifvit dess namn
bland dessa försynens rådslag, som på sitt änne bära
stämpeln af det oundvikliga.
2. Vid Nystads hamn.

Nystad var icke den ort som alla dagar hade förströelser
att erbjuda de unga förnäma herrar, hvilka som svit och
biträden åtföljt ambassadörerne. De begagnade därför ett par
timmars ledighet för att samma 31 Angusti på eftermiddagen
promenera nedåt hamnen och betrakta de brokiga folkhoparna,
hvilka, så ovana att hafva en glad stund, nu betedde sig
desto bullersammare.

Utsikten var i hög grad liflig. Alla fartyg och
båtar flaggade, och de som inga flaggor hade, sökte
ersätta bristen med gröna björkar, uppresta till den
mängd, att hamnen liknade en ungskog. Septembersolen
(ty efter nya stilen skulle man redan haft den
11 September) sken klar öfver den lugna vattenytan,
som nyss afslutat sin fred med hafsstormarna.
Improviserade butiker voro uppslagna på stranden, på öl och
brännvin var ingen brist, och ryska soldater, de enda
som hade penningar, sörjde för åtgången. Man såg dem
frikostigt och gladlynt traktera sina nya vänner, i
synnerhet där unga flickor voro med i sällskapet. Flera
bland desse soldater hade under sin långa härvaro gift
sig med finskor, hvarpå jämförelsevis var god tillgång,
ty bland de kvarblifne invånarne funnos åtminstone
tre kvinnor mot en karl. Andra hade knutit inklinationer
på orten, och somliga skyndade sig att göra det
nu, när de visste att landet inom fyra veckor skulle
utrymmas. De voro vane att icke därvid göra många
omständigheter, ty sederna hade tyvärr blifvit så
förvildade under det långa eländet, att nästan hvilken
kvinna som helst lät sälja sig till hustru åt den
afskyvärdaste kalmuck, allenast han bjöd några blanka
silfverrublar eller en mjölkande ko, och ansåg sig ändå lycklig
att icke blifva tagen för intet, såsom ofta hände, när
kvinnor och barn bortfördes som kolonister till Ryssland.
Manstukten, hvilken merendels strängt upprätthållits af
den saknade furst Galitzin, så långt hans arm räckte,
hade ock de senare åren, under den nye generalguvernören,
folkröfvaren Douglas, blifvit mycket förslappad,
så att militären var van vid allehanda själfsvåld i det
eröfrade landet.

De af hunger och allt slags brist utmärglade finnarne
tålde icke många droppar brännvin, innan deras
blod kom i svallning, och det var hardt när, att den en
dag gamla i «eviga» freden allaredan i smått sett slutet
på sin korta evighet. Där var jalusi, där var en känsla
af förödmjukelse hos finnarne, kanske också afund öfver
soldaternes lyckliga lott med allting fullt opp och mynt
i fickorna. Här och där uppstod gräl vid butikerna,
och från grälet kom man till handgemäng, hvilket merendels
slöts till finnarnes nackdel, ty bland dem funnos
högst få unge och kraftige karlar; nästan alla voro
grånade gubbar eller halfvuxne pojkar. Lyckligtvis var
glädjen öfver fredsslutet under allt detta så öfvervägande,
och kvinnorna, stridens orsak, uppträdde så nitiskt som
fredsstiftarinnor, att tvisterna slutades lika hastigt som
de begynt och största delen af folkhopen icke däraf lät
störa sig.

Två unge och ståtlige herrar, en baron Sparrfelt
och en von Weidern, den förre privatsekreterare hos
grefve Lillienstedt och den senare i samma befattning
anställd hos geheimerådet Osterman, promenerade arm i
arm, likasom en illustration af fredstraktaten, och roade
sig åt stojet, då deras uppmärksamhet fästades vid ett
nytt tumult nära stranden. En lång rysk grenadier
förföljde skrattande och svärande en ung finsk bondflicka
som, för att undkomma honom, sprang i en båt och sköt
ut från land. Grenadieren sprang efter i det grunda vattnet
vid stranden och fattade båtstammen. Flickan hotade
honom med åran, och då han ej släppte båten, gaf hon
honom ett försvarligt rapp öfver skuldran. Häröfver
förbittrad, tryckte grenadieren båtstammen under vattnet;
flickan förlorade fotfästet och halkade, äfven hon, i det
våta, där en ny strid uppstod mellan henne och hennes
förföljare.

De unge herrarne närmade sig nyfikne för att
betrakta detta uppträde. Flickan undkom ännu engång,
men i stället att fly till stranden, stannade hon
beslutsamt och hotade grenadieren ånyo med åran.

-- Morbleu -- utropade Sparrfelt med en gentil
ed -- det förekommer mig som hade jag sett den
tappra tösen förr. Riktigt; är det icke lilla Marie från
Stockholm, hon som förhäxat min egen herr bror,
ryttmästaren! Hur f-n har hon blifvit bondflicka och kommit
till Nystad?

Grenadieren sprang flickan på lifvet, utan att akta
ett nytt rapp, och vred åran ur hennes händer.
-- Jag har på min ära lust att spela min bror ur
brädet, utropade Sparrfelt, i det han sprang till stranden
för att bistå den svagare parten.

Men han kom en postdag för sent. En ung man
i bondjacka hann före honom, sprang i vattnet och
fattade i sin tur grenadieren om lifvet. Denne släppte
flickan och vände sig ursinnigt mot sin nye motståndare.
Ett häftigt brottande uppstod emellan de båda,
och flickan skyndade under tiden till stranden, men
stannade där med högröda kinder, afvaktande stridens
utgång.

Grenadieren, hufvudet längre än sin motståndare,
kastade sig öfver honom med hela sin tyngd, för att
nedtrycka honom i vattnet. Mot allas förmodan hade
han likväl i den korte, men axelbrede ynglingen i
bondjackan funnit sin öfverman. Det varade icke länge,
innan jackmannen upplyfte grenadieren med ett väldigt
tag oeh därefter kastade honom raklång i det uppgrumlade
vattnet, som här ej var mer än en aln djupt vidpass.

Folkhopen på stranden upphäfde ett glädjerop.

Sparrfelt tog emellertid tillfället i akt och gjorde
sin kur hos den ännu kvardröjande flickan, hvars ovanliga
skönhet, förhöjd af sinnesrörelsen, aflockade von Weidern
ett utrop af öfverraskning.

-- Jag skattar mig lycklig, älskvärda Marie, att
kunna erbjuda er mitt beskydd mot dessa råa knektar
och bönder, förklarade den unge riddaren på fransyska
och i en ton af galanteri, starkt blandad med en förnäm
protektion. -- Kom, jag vill föra er till ambassadörens
hus; där kan ni i lugn berätta mig genom hvilken
sällsam händelse jag träffar er här och i denna oväntade
förklädnad.
Den unga flickan var så upptagen af striden ett
stycke därifrån, att hon i början ej varseblef sin nye
beskyddare. Men knappt hörde hon sig nämnas vid
namn, innan en hastig blekhet efterträdde rodnaden på
hennes kinder, och hon skyndade att draga ylleduken
längre ned öfver sin panna.

-- Nådig herrn misstager sig, sade hon på svenska
med en liten darrning på rösten och en tämlig åländsk
brytning i uttalet.

-- Mille tonnerres! -- återtog Sparrfelt förvånad
-- skulle det verkligen? ... Men nej, sköna Marie,
försök ej att bedraga mig. Hvem skulle engång ha sett er
och ej vid första ögonkastet igenkänna Marie Larsson,
grefvinnan Horns älskvärda protégée, som så många år
varit uppfostrad i hennes hus i Stockholm? ...

-- Jag känner hvarken horn eller klöfvar, svarade flickan
åter med ett gapskratt och än starkare brytning. -- Jag
är från Åland och har varit sju år med moster
i Roslagen. Si det var konfekten, sa' mor om strömmingen.
Men så råkade jag mista moster i trängseln,
och så kom den gemena karlen ...

-- Det vore väl tunnor tusan, genmälde baron
Sparrfelt, ånyo med en förnäm kastning af den
perukprydda nacken, men påtagligen ganska villrådig. -- Är
icke du -- det vill säga, är icke ni densamma Marie,
med hvilken jag hade den äran att dansa en spansk
quadrille sista vintras hos grefve Bertelsköld, så måste
någon finsk trollpacka ha kopierat ert porträtt och
blandat en kärleksdryck i det rhenska vin jag i middags
hade äran dricka för er välgång hos grefve Lillienstedt.
Vid alla Cupidos nycker, sköna Marie, ni må vara hvem
som helst, så pretenderar jag den förmån att i dag få
vara er förklarade riddare.
-- Sköt han Cupido, om han har en häst med
det namnet, men låt mig vara i fred, jag är ingen
trollpacka, svarade flickan snäft. Se här kommer Elias
-- och med dessa ord lämnade hon honom tvärt, för
att möta den unge mannen i bondjackan, hvilken nu
närmade sig, efter sin seger öfver den långe grenadieren
i vattnet.

Förhållandet var det, att ryske befälhafvaren,
hvilken hade stränga order att i dag förekomma
misshålligheter med den finska befolkningen, utskickat en
patrull, som anlände i rättan tid för att gripa
grenadieren och föra honom som orostiftare på högvakten.
Härigenom afböjdes en fortsättning af den förbittrade
striden, och mannen i jackan kom utan vidare äfventyr
på det torra.

-- Kom, Elias -- sade flickan och fattade ynglingen
under armen -- låt oss söka upp moster!

Baron Sparrfelt gjorde invändningar, men i sin
osäkerhet hvem den besynnerliga flickan verkligen var
lät han henne undkomma, och innan kort var hon med
sin följeslagare försvunnen i folkhopen.

Weidern ryckte på axlarna.

-- Hos oss, sade han, gör man ej sådana omständigheter
med en lifegen, hon må då sedan vara skön som Sankt Anna
eller som kejsarinnan Katarina själf.

-- Men hos oss finnas inga lifegna, svarade Sparrfelt,
besvarande axelryckningen. -- Morbleu, jag har
kanske misstagit mig på det bruna håret och de klipska
blå ögonen. Men jag vill ännu hålla vad om grefve
Lillienstedt mot en simpel renskrifvare, att det är den
verkliga Marie Larsson, hvilken förtrollat alla
kavaljerer i Stockholm de sista två åren. Förklara mig
denna gåta, min bästa baron! Är det hon, denna
förtjusande varelse, som plötsligen blifvit escamoterad till
en grof åländsk fiskarflicka, eller är det vi som druckit
fredens skål något för djupt i den ädle grefvens
förträffliga Rüdesheimer?



3. Tre flyktingar.

Freden i Nystad skulle hållas hemlig, till dess monarkernes
ratifikation anländt från Stockholm och Petersburg. Men liksom
i mörka natten ljuset framtränger genom alla springor ur den
stängda hyddan, så framsipprade genast i början den stora
nyheten öfver otäta
läppar och blef hastigt, om också ej officielt, bekant.
Rådman Jakob Falander från Gamla-Carleby, hvilken
eftervärlden har att tacka för den bästa samtida skildring
man i Finland äger från stora ofreden, hörde nyheten
från fredsombudens egen mun i Nystad och fick under
halft tysthetslöfte den hälsning till ryske kommendanten
i Vasa, att de fullmäktige icke varit förgäfves tillsamman.
Kommendanten kunde, »betagen af fägnad», ej heller
tiga därmed, och så flög fredsbudet längs kusten norrut,
med mycken glädje emottaget äfven af ryska trupperna,
som allaredan voro utledsna vid de dåliga kvarteren i
det förödda landet.

Morgonen efter den tilldragelse, som beskrifves i
föregående kapitel, lät grefve Lillienstedt uppkalla sin
sekreterare baron Sparrfelt och gaf honom en
reprimande för gårdagen.

-- Man har sett baron inlåta sig i konversation
med ganska suspekta personer, yttrade han.

Sparrfelt beskref det lilla äfventyret.

-- Den unga flickan -- sade han -- ifall det var
hon -- är en finsk borgardotter från Vasa och benådades,
jämte många andra finska flyktingar i Stockholm, med
grefve Horns protektion. Grefvinnan Horn fäste vid den
lilla borgarflickan en synnerlig attention och lät gifva
henne en edukation vida öfver hennes conditioner,
hvarför hon också stundom fick den nåden deltaga i de
förnäma aftoncirklarna. Det var naturligt, att den
oförmodade anblicken af en sådan person, förklädd och i
en så kritisk situation ...

-- Skulle påkalla en ung kavaljers ridderliga protektion,
jag förstår. Men vet baron väl, att hennes
följeslagare, en ung man i bondjacka, blifvit igenkänd
som en af den ryktbare Löfvings djärfvaste partigångare,
med ett ord, en kivekäs?

Sparrfelt bedyrade sin okunnighet därom.

-- Så är det emellertid, fortfor grefven. Knappt
för tre veckor sedan, således efter vapenstilleståndets
afslutande, har samme unge man blifvit igenkänd som
anförare för en beväpnad skara fribytare, hvilka öfverfallit,
plundrat och uppbränt en i Pargas skärgård
liggande fientlig galer. Hans uppträdande här har väckt
uppmärksamhet, grefve Bruce talar därom med indignation,
och man befarar att den knappt afslutade freden
kan sättas i våda genom nya entrepriser af samma
högst suspekta tendens.

-- Men den utlofvade amnestin?

-- Sträcker sig icke till röfvare. Annorlunda kan
man ej numera kvalificera dessa halsstarrige kivekkäät,
som förbittra våra motståndare i det ögonblick allt beror
på pacifica tendenser. Svenska auktoriteterna måste
visa sig lika nitiska som de ryska att supprimera sådana
brigandager, och min önskan är därför att baron genast
förenar sig med ett ryskt kommando, som fått befallning
att efterspana och gripa ifrågavarande person med alla
hans anhängare och följeslagare.

Sparrfelt bugade, inom sig icke missnöjd att än en
gång, och nu med laglig fullmakt, få uppträda som den
hemlighetsfulla flickans beskyddare. Troligen kände han
sig ej heller synnerligen disponerad att skona den unge
mannen i bondjackan, i hvilken han ej utan skäl misstänkte
en gynnad rival. Han efterkom därför med skyndsamhet
sin förmans befallning och befann sig en half
timme därefter stadd på efterspaningar, jämte sin betjent
och ett ryskt kommando, bestående af en officer och
tjugu kosacker.

Det dröjde ej länge, innan man genomsökt det lilla
Nystad och öfvertygat sig att de man sökte ej funnos i
staden. Man frågade bönderne, hvilka inkommit till
staden med det smör, som hvarje mantal blifvit anbefalldt
att erlägga till fredskongressen. Ingen visste eller
låtsade sig veta något om flyktingarne. De fleste stodo
i hemligt förstånd med kivekkäät, och de som ej gjorde
det, fruktade deras hämnd.

På grefve Bruces befallning kungjordes nu med
trumslag på Nystads gator, att ett pris af hundra rubel
(en ofantlig summa den tiden) utlofvades den eller de,
som kunde gripa och till ryska auktoriteterna öfverlämna
strandröfvaren Elias Pehrson, anklagad att hafva
öfverfallit och uppbränt hans tsariska majestäts galer Golupka
samt förbrutit sig emot vapenstilleståndet. För samma
ändamål utlofvade grefve Lillienstedt hundra daler
silfvermynt och tjugu för hvarje af Pehrsons anhängare.

Slutligen lät en gumma muta sig till den bekännelse,
att en ung man och en ung flicka tidigt på morgonen
rest norrut ur staden på en kärra, dragen af en oxe.
Men på samma gång rapporterades från hamnen, att två
dylika personer, åtföljde af en gammal kvinna, redan
kvällen förut afseglat norrut i båt. Sparrfelt, som
saknade båten, hvari flickan sprungit dagen förut, ansåg den
senare uppgiften vara den riktiga, bemannade i hast en
snabbseglande jakt och medtog några ryska soldater jämte
en underofficer. Kosackerne däremot redo norrut för att
gripa de flyende, i händelse de begifvit sig uppåt landet.

Det blåste en frisk sydväst, och jakten stack ut för
sida vind emot Lökö båk och Pyhämaa. Hvarje litet
segel som styrde norrut blef jagadt, upphunnet och
undersökt. Än var det en fiskare, som lagt nät och sköt
vid Kukkaistenmaa; än en Eurabonde, som återvände
från Nystad med ett par kappar salt. Emellertid friskade
vinden i och tvang de förföljande att hålla sig på
tillbörligt afstånd från kusten.

Just där smög ett litet segel tätt under land. Sparrfelt
gjorde allt för att genskjuta det, innan det uppnått
sundet vid Kursila. Det lyckades icke; båten slank in
i sundet, men jakten sköt bättre fart, afståndet minskades
och man kunde nu tydligt urskilja en karl och tvenne
kvinnor i båten.

Sparrfelt tillsatte alla segel och följde efter i sundet.
Man var nu endast ett par musköthåll från båten och
uppmanade den genom ropare att lägga bi. Ett ögonblick
syntes den böjd att efterkomma befallningen; seglet
gigades, jakten närmade sig. Sparrfelt igenkände nu
bestämdt samme yngling, som i går kastat grenadieren
i vattnet. Viss på sin sak, lät han framtaga rep, för
att binda fribytaren.

Men båtens manöver visade sig snart vara endast
ett elakt skämt. Jakten hade knappt framskridit några
famnar, innan den befann sig i lä för den lummiga
skogen vid Kamela; seglen hängde slappa och begynte
lefva för ett af de vanliga luftdragen i sundet. Båten
däremot stack ut två par åror och aflägsnade sig med
jämna, men raska tag, tills han uppnådde öppna sjön
och man såg hans segel ånyo svälla för den skarpa
sydvästen.

Sparrfelt rasade. Man måste utlägga åror äfven från
jakten, men detta gick trögt, och när man ändtligen åter
fick vind i seglen, syntes den flyende båten blott som en
liten hvit prick i norr bland de skummande vågorna.

-- Anamma den besten! utropade länsmannen, som
pligtskyldigt medföljde på jakten. -- Han kryper rättnu
bakom Pitkäluoto, och vi ha mörkt om en timme. I dag
få vi knappast bukt på banditen.

-- Skyn tjocknar och stormen tar till; vore det
icke rådligast att söka land innan mörkret? frågade
underofficeren, en sachsisk landkrabba, som började
känna en viss otrefnad vid den allt starkare sjögången.
-- Lofva bättre och håll kurs på seglet där! var
Sparrfelts svar. Han hade tjenat vid flottan och ville
visa att han icke var rädd för en stänk saltvatten.
Befallningen åtlyddes, och jakten sköt pilsnabbt fram genom
de mörknande vågorna.

Vi skola nu tillsvidare lämna den fine friherren,
hans länsman och hans soldater, där de nitiskt kämpa
mot Bottenhafvets böljor, och i stället kasta en blick
på den misstänkta båt, som utgjorde föremålet för deras
nit och villebrådet vid denna jagt.

Det var en vanlig mindre skötbåt af denna på en
gång skarpa och väl proportionerade bärning, som antyder
en god seglare, förande blott ett sprisegel och klyfvare.
Vid styret satt samme yngling, som brottades med
grenadieren, och som i kungörelsen om hans gripande kallades
Elias Pehrson. Han kunde icke vara mycket öfver tjugu
år gammal, hade ljust hår, öppet, något solbrynt ansikte,
ärliga grå ögon och ett uttryck i hela sitt väsende af
förslagenhet, raskhet och gladlynt godhet. Voro dessa
händer fläckade af blod och plundring, så kunde det ej
ha skett af grymhet eller rofgirighet. Denne röfvare såg
snarare ut att kunna gifva sin egen jacka åt en nödställd
i stormen, än att plundra honom för snöd vinning i
mörker och lugnvatten. Sin båt manövrerade han med
säker hand och en djärfhet, som nästan tycktes gränsa
till öfverdåd.

Midti båten satt en gumma om vidpass sjuttio år,
klädd i en gammal fårskinnpäls och något lomhörd. Hvar
gång båten krängde för brisen, makade hon sig ängsligt
i lovart och mumlade sakta en bön mellan tänderna.

Tredje personen i båtens framstam var samma unga
flicka, som baron Sparrfelt kallat Marie Larsson och
som så modigt värjde sig mot den långe grenadieren.
Hon var snarade kort än lång, spänstig och frisk i alla
sina rörelser; hade långt brunt hår, upplagdt i tvenne
flätor, kloka blå ögon, fina vackra drag, för fina för en
bondflicka, för hurtiga för en stadsdam, i hela sitt väsen
ett uttryck af naturligt behag, förädladt genom en vårdad
uppfostran. Hon hade rott i sundet och var ännu varm
af den starka motionen, men blåsorna i hennes händer
förrådde hennes ovana vid detta slags arbete. Påtagligen
hade hon blifvit mera skrämd än hon ville medgifva,
när båten var nära att upphinnas, men ynglingens
säkra hållning återgaf henne modet, och för sjögången
väjde hon endast då, när en stänkvåg yrde in öfver
relingen och öfversköljde hennes stoppade tröja af svart
kamlott.

Betraktade man med ett hastigt ögonkast dessa flyktingar,
kunde man lätt taga de tre för en ung fröken,
eskorterad af sin duenna och beledsagad af sin trotjenare;
så märkbar var den unga flickans öfverlägsna hållning
i bredd med hennes följeslagare. Men vid ett närmare
ögonkast fann man att hennes säkerhet var endast en
reflex af ynglingens trygga hållning, beroende af den och
bakom masken af en skenbar likgiltighet döljande ett
ungt hjärtas alla känslor af fruktan, tvekan, hopp, oro
och -- hvem kunde så noga veta det? -- minnen af
den art, för hvilka hjärtat smälter i sorgsna tankar.

-

4. Höststormarna 1721.

Ha vi långt ännu till Raumo? frågade den unga
flickan, sedan hon en stund med oro betraktat en
tjock svart molnvägg, som uppsteg vid horisonten i
sydost. Elias vände ryggen åt detta håll och hade klar
himmel framför sig, där han satt i bakstammen och såg
emot norr.

-- Till Raumo ha vi ännu två goda mil, och
icke lära vi vara så välkomna där, svarade ynglingen.
Det vill säga att Marie nog kan fara dit, men icke jag,
tillade han.

-- Och hvarför icke du? frågade flickan.

-- Ja, hvarför ha vi alltsedan middagen den där
spårhunden i hälarna efter oss? fortfor ynglingen
småleende, i det han kastade en blick tillbaka på jakten,
som satt alla segel till och med stark fart sköt fram
genom sjögången vidpass en mil längre söderut.

-- Det har du ännu icke sagt mig, Elias. Vi
träffades ju först i Nystad, sedan ålänningen, som fört
mig från Stockholm, öfvergaf oss. Jag kände strax
igen dig i bondekläderna, fastän du icke kände mig,
och du var bra god, som åtog dig att föra mig ända
till Vasa.

-- Icke kunde jag lämna dig på bara backen med
det sällskapet, det är klart. Först och främst äro vi
köttsliga kusiner; min mor var din faster. Och sedan
så måste en bra gosse hjälpa en bra flicka. Men ser
du, Marie, den där hvita segellappen vill komma oss
för nära på lifvet och får medhåll i Raumo, ty där är
inkvartering. Men den gången narrar han sig på konfekten.
Vi ha gudskelof mörkt om en half timme och
litet storm och snötjocka till husbehof. Ser du det lilla
snöret här; farfar min har fått det af en häxa i Åbo,
som hette Svarta Jane, men han ville aldrig begagna
det. Här ha varit tretton knutar, men nu äro de bara
två. Jag löste upp en i dag där vid sundet och tänker
rättnu lösa den andra.
-- Fy, Elias, att du kan bruka sådant otyg till
sjöss! Hvad gör du med det?

-- Det är bra att ha, det har hjälpt mig mer än
engång, när jagthundarna varit nära att nagga mig uti
hasorna. Löser jag en knut, så har jag vind från hvad
håll jag vill. Löser jag två, har jag storm så det hviner
i knutarna, och löser jag tre, så kan intet skepp hålla
sjön, och snön kommer som en hvit fäll öfver oss midti
sommaren, och stormen sopar bort skogar och hus, och
det dånar och brakar liksom på domedag. Du ser, jag
har två knutar kvar ännu.

-- Men det är ju gudlöst! Vore du icke så bra
som du är, Elias, kunde jag rätt bli rädd för dig.
Storm få vi nog ändå i kväll. Säg mig, hvarför förfölja
de oss?

-- Det är en liten historia, ser du, och lång är
den icke. Den natten när Majniemi sprang i luften
lät min far föra min mor och oss barn till en holme
i skärgården och tänkte att hämta oss, men då råkade
far bli sårad. Vi sleto ondt i tre veckor, tilldess vi
kommo undan med en Pargas-skuta till Sverige. Där
bodde vi några år, och där träffade jag dig hos grefve
Horn. En dag kom min far tillbaka och hade den
tappre Löfving med sig, och när Löfving åter begaf sig
på äfventyr, bad jag att få följa honom. Det satt hårdt,
må du tro, både för far och mor, men jag var envis
som synden och fick till slut min vilja fram. Så följde
jag Löfving i fyra år under tusen faror och lärde mig
hans sätt att föra krig. Det var det enda sätt som
dugde numera, ser du, och alla de gånger jag varit
förklädd till käring och tiggare, alla de gånger jag varit
nära kosackpiken, muskötmynningen och repet, det är
för långt att berätta. Löfving hade ledsnat att göra
partier till lands; vi gjorde dem i stället till sjöss. Ryska
galererna kommo lastade med rof från svenska kusterna;
vi togo en liten del af bytet tillbaka; hvad kunde
det vara för ondt i det? För oss fanns ingen vapenhvila.
En vacker månskensnatt hände sig att vi kommo
till Pargas skärgård. Där låg en galer förtöjd vid
stranden; Golupka hette han; manskapet hade gått på
rummel i land och vakten sof. Tjugu man voro vi, tre
båtar hade vi. Det var en flink manöver. Vi äntrade
galeren, togo hvad vi kunde och resten brände vi.
Galeren sjönk som ett tungt samvete; där voro kyrkklockor
ombord, och de ringa nu ottesång i sjöbottnen ända till
domedag.

-- Jämmer, om de visste att du gjort det, Elias!

-- Liksom de icke visste det! Mig känner allt
folk, den ena och den andra nickade i Nystad i smyg
åt mig att jag skulle laga mig bort. Douglas är icke
god på mig, och Bruce har satt ett pris på mitt
hufvud. Så snart jag fick se den estländska segellappen,
tänkte jag strax: där ha vi våra paltar! Gör ingenting,
Marie. Med dessa knutur skall jag lappa dem,
om det kommer an på, så att ingen klut skall bli torr
på dem.

Skymningen bröt in. Man hade uppnått Värknäs
udde, som halfannan mil sydväst om Raumo skjuter
ut i hafvet, och var i begrepp att dubblera udden med
rörlig vind, då båten plötsligt törnade så starkt mot
en undervattensklippa, att både flickan och gumman
kastades af stöten ned från roddarbänkarna. I nästa
ögonblick lyftades båten ånyo af en kommande våg och
befann sig åter på flott vatten. Men faran var icke
därför öfverstånden. Nedra märlan, som fastböll rodret,
hade blifvit afslagen, och det blef endast med yttersta
ansträngning möjligt att styra båten. Till råga på olyckan
strömmade vattnet in genom en betydlig läcka tätt invid
kölen.

Ynglingens första tanke var att lugna sina båda
kvinnliga passagerare.

-- Sitt vackert stilla! ropade han. Jag känner den
lömska hällan; hon har narrat mer än en bra karl om
hösten i skumrasket. Gör ingenting. Om mindre än
en kvart kunna vi vara i land.

Gumman lät icke trösta sig. Hon skrek öfverljudt
att båten sjönk, och kastade sig för hvar krängning åt
motsatta sidan. Marie däremot fattade öskaret och arbetade
raskt för att hålla båten läns.

Elias var tvungen att giga seglet och gripa till
årorna. Under denna manöver såg man jakten närma
sig med strykande vind. Oaktadt skymningen hade han
sannolikt båten ännu i sikte.

-- Hvad gör du? sade flickan, när Elias ett ögonblick
upphörde att ro.

-- Ingenting, svarade han. Jag löser bara den andra knuten.

Och liksom hade elementerna endast väntat på denna
signal, så tilltog stormen i hast med förfärande styrka,
så att fjärden vida kring udden betäcktes af skum och
de dolda refven begynte ryta som vilddjur i mörkret.
Det korta stycke man ännu hade att tillryggalägga hotade
båten hvarje ögonblick med undergång i bränningarna.
Likväl kom man lyckligt, med båten halffylld af vatten,
till stranden.

-- Bort med den hvita näsduken! ropade ynglingen
hastigt. Marie lydde. Denna duk, som hon knutit kring
hufvudet, kunde förråda flyktingarne.
Deras försiktighet kom måhända för sent. Man
kunde ännu från stranden urskilja huru jakten länsade
förbi udden, stack upp för half vind åt sydost och
kom snart uti lä, så att han kunde kasta ankar ett
stycke från land. Och knappt var det gjordt, innan en
välbemannad slup lade ut från fartygets sida och styrde
åt Annila till, i påtaglig mening att afskära flyktingarne
återtåget från udden till fasta landet och stora
landsvägen åt Raumo.



Elias smålog, när han märkte detta på klippan, där
han höll utkik.

-- Sista knuten! mumlade han, upplöste snöret och
kastade det långt ifrån sig i skogen.

Han kände sig med ens helt lätt om hjärtat. Det
förekom honom som hade han härmed lösgjort sig från
sista kvarlefvan af fädernes vidskepliga häxväsende, om
hvilket han i sin barndom hört så många underbara
sägner på Majniemi.
Vare sig nu att Svarta Janes ande sväfvade öfver
vattnen för att gifva eftertryck åt sista arfvet af
hennes trolldomskonst, eller att ovädret på ett ganska
naturligt sätt hade länge samlat sig i det svarta
snömolnet, alltnog, där utbröt ett herrans väder, hvars
like icke blifvit i mannaminne förspord uti dessa
stormiga nejder. Vinden sprang med ens till sydost och
växte till en orkan, som rasade öfver kusten på snöiga
vingar. I ett nu var allt insvept i ogenomträngeligt
mörker. Snö, blandad med hagel, nedföll så tätt, att,
alla vägar ocb stigar om få minuter voro obegagneliga.
I denna isande frost, i detta förfärliga mörker hörde
man rundtomkring endast hafvets rytande, måsarnas
skri, vargarnas tjutande, stormens dån och braket af
hundraåriga furor, som stupade för orkanens framfart
en efter annan och stundom i långa sträckor, stam öfver
stam, såsom hade en af Uppenbarelsebokens domsänglar
farit fram öfver nejden med vredens vågskål och härjat
allt i sin väg. Det var liksom hade naturen ännu behof
af en våldsam kris, innan den kunde komma till jämvikt
efter en sådan rad af ovanliga och förstörande företeelser,
som utmärkte slutet af sjuttonde seklet och början
af det adertonde. Den tidens författare tala alla om
höststormarna år 1721 såsom de våldsammaste man någonsin
då upplefvat, och dessa stormar betäckte det olyckliga
Finlands kuster med spillror af fartyg och skeppsbrutne
flyktingar, hvilka vid första rykte om freden skyndade hem
till sitt älskade land, men i stället funno döden vid dess
kusterFalander omtalar, bland andra förolyckade, den rikaste
och då för tiden mest ansedde köpman i Gamla-Carleby,
rådman Lars Brenner. Hans otålighet att återvända till
fäderneslandet var så stor, att han inskeppade sig på hösten
med hustru, barn och all sin egendom till hemorten. Alla
förgingos i västra Qvarken utanför Umeå..
I en naturlig grotta, bildad af en öfverhängande
klipphäll, sutto de tre flyktingarne, blott till hälften
skyddade för ovädrets fasor. De vågade icke upptända
eld, af fruktan att därigenom förråda sitt gömställe för
sina förföljare; och äfven om de vågat det, hade det
sannolikt varit omöjligt. Ynglingens hela omsorg gick
ut på att skydda de två värnlösa varelser, hvilka
slumpen eller försynen anförtrott åt hans vård. Han
samlade mossa under snön och granruskor från skogen
för att bereda dem en dräglig hviloplats; han afkastade,
oaktadt deras invändningar, sin korta jacka för att
bereda dem skydd mot kölden; han intalade dem mod
och försäkrade dem att de vid dagningen skulle vara
utom all fara. Och när han därvid belönades med en
god, vänlig blick från flickans varma ögon, då kände
han sig så lycklig, då glömde han sitt vilda, af faror
uppfyllda äfventyrarelif och tyckte sig under denna
snöiga klipphäll, midti stormen, mörkret, kölden och
elementernas uppror mera säll, än han någonsin känt
sig under många år, alltsedan hans barndoms lyckliga
dagar hemma på Majniemi.

-- Marie -- sade han med en för honom ovanlig
vekhet i rösten -- jag vill icke fråga dig hvarför
du lämnat Stockholm, där du bodde i lugn och öfverflöd
hos den förnäme grefven och hans goda grefvinna,
för att byta ditt lyckliga lif mot så många faror och
försakelser, som möta dig här i vårt eget sönderslitna
och förhärjade land. Men visst måste du därtill haft
goda skäl.

-- Du vet att jag kommit för att uppsöka min
gamle far, svarade flickan undvikande. Sedan sex år
ha vi icke hört det minsta af honom. Jag vet endast
att ingenting kunde förmå honom att flytta öfver till
Sverige, när han skickade min mor och mina syskon
ur landet vid fiendens inbrott. Vi voro elfva syskon,
åtta bröder och tre systrar. Sex af bröderne stupade
på ett parti under major Bertelsköld, kort före Storkyro
slag. Två bröder blefvo hemma hos far, och af dessa
två blef en bortförd till Ryssland, den andre gick i fält
och frös sedan ihjäl i de norska fjällen. Min mor är
nu död, mina systrar ha gift sig i Sverige. Af alla
elfva är jag den yngsta och enda, som ännu kan vårda
vår gamle far, ifall han ännu lefver, kanhända i nöd
och armod. Skulle du, Elias, stannat i Sverige och
lefvat i öfverflöd, om du varit som jag?

-- Men hvarför denna förklädnad, om du endast
ville uppsöka din far? Hvarför icke hellre resa på ett
större fartyg och under bättre beskydd, som grefve
Horn kunnat förskaffa dig? Hvarför icke komma rik
och välförsedd till din far, hellre än fattig och själf i
behof af ett stöd? Grefvinnan höll af dig som eget
barn; hon skulle så gärna ha försatt dig i tillfälle att
rädda den gamle Thomas Larsson ur nöden.

Marie teg, och hade det ej varit så mörkt, skulle
man sett hennes klara blå ögon sänka sig fuktiga mot
den snöiga mossan.

-- Fråga mig icke därom nu, sade hon slutligen
bedjande. -- Kanske skall den dag komma, när jag kan
säga dig allt.

Ynglingen frågade icke mera. En mörk blixt for
kanhända i detta ögonblick genom hans själ. Flickan
anade det och fattade hans hand.

-- Jag kan icke säga det nu, sade hon ödmjukt;
men tro intet ondt om mig, Elias! Jag säger dig, att
du engång skall se allt så klart och ljust, som allting
nu är mörker omkring oss.
Man talade icke mycket mera den natten under
klipphällen på Värknäs udde. Endast stundom afbröts
stormens oljud af nödrop från sjön, där seglare gingo
i kvaf, eller från skogen, där villade vandrare fröso
ihjäl. Men de tre flyktingarne vågade icke lämna sin
fristad; och hvad skulle väl de kunnat uträtta i denna
fasans natt emot elementernas raseri?

-

5. Ett fälttåg vid Raumo.

Morgonen efter den förfärliga stormen var solklar och
spegellugn. Ett tjockt hvitt snötäcke låg utbredt
öfver alla gator och tak i det gamla Raumo, hvars
utseende denna tid var vida mer förfallet än Nystads.
Midsommaraftonen 1682 hade större delen af staden
nedbrunnit; endast den gamla ärevördiga fransiskanerkyrkan
stod då som i våra dagar kvar efter tidernas ödeläggelser.
Nu hade krigets fasor gått öfver orten. Raumo hade
vid denna tid 6 (säger sex) borgare. Den nyss förut
blomstrande skolan, också ett medeltidsarf, var
öfvergifven, lärare och elever skingrade eller döde. Sedan
sju år hade här ingen yxe timrat, ingen pensel målat,
ingen glasmästare skurit en ruta för husens vidmakthållande.
Staden liknade en öfvergifven och öde by,
ur hvars sönderslagna fönster här och där ett blekt,
utmärgladt ansikte framtittade. Ack, där hade heller
ingen fin frökenhand på länge behöft de ryktbara
Raumospetsarna, som då och ännu i dag kvarblifvit såsom ett
ditflyttadt arf från de flitiga nunnorna i Nådendals forna
klosterceller. Men likväl fortforo ännu i den mörka
och betryckta tiden några åldriga kvinnor af gammal
vana att knyppla och åter knyppla sin Penelopes väf,
i förhoppning om bättre dagar, då man åter kunde
behöfva en smula grannlåt i Finland -- en oskyldig, fin
och behaglig lyx, som väl förtjente någon uppmuntran
för sin urgamla härkomst och för sin subtila konstfärdighet.
Lyckligt vore Finland, om det aldrig läte förleda
sig af en mera ruinerande lyx, än de vackra oskyldiga
Raumospetsarna.

Denna morgon bortlade de fattiga knypplerskorna
sitt arbete och skyndade nyfikna till fönstret. Det
kompani grenadierer, som var förlagdt uti staden,
marscherade ut, och kosacker sprängde öfver de annars
folktoma gatorna. De goda madamerna korsade sig
-- man påstod att de ännu i tysthet brukade denna
katolska sed, som dessutom upplifvades genom ryssarnes
exempel. De kunde ej annat tro, än att kriget åter
utbrustit i full låga. Man talade om ingenting mindre än
en fientlig landstigning på Värknäs udde, och de som
icke begrepo hvartill en sådan skulle tjena efter freden,
voro öfvertygade att åtminstone en skara af de förmätne
kivekkäät landstigit under natten på udden, för att
öfverrumpla och nedgöra den ryska posteringen.

Förhållandet var att kosackerne från Nystad ankommit
till staden under sin jagt efter flyktingarne, och
samtidigt hade baron Sparrfelt i samma ärende anländt
från sjösidan med resten af sin skeppsbrutna besättning.
Jakten hade gått förlorad i stormen med allt
hvad däruppå fanns; båten hade kantrat i bränningarna
vid udden och hälften af manskapet omkommit.
I stället att inspärra flyktingarne på udden, nödgades
grefve Lillienstedts nitiska ombud, halfdöd af köld och
med vrickad fot, söka en fristad i Raumo, där han icke
underlät att inrapportera till militärbefälet huruledes den
djärfve fribytaren med hans anhang befann sig i
närmaste grannskap.

Kivekkäät voro till den grad fruktade, äfven i västra
Finland, att ryske befälhafvaren, som trodde sig hafva
att göra med en betydlig skara af desse förtviflade
partigångare, ansåg sig böra vidtaga utomordentliga
åtgärder. Ett par i staden befintliga fältkanoner
framdrogos, och då alla hästar behöfdes för kavalleriet,
anbefalldes borgmästaren Hans Reinman att anskaffa
dragare för trossen. Men oaktadt allt hans nit, kunde
i denna hast ej flera än fyra hästar sammanbringas i
Raumo stad.

Kavalleri, infanteri och artilleri, inalles omkring
hundrafemtio man, uttågade alltså på morgonen till
Värknäs. Emedan alla vägar voro igenyrda, uppbådades stadens
och närmaste byars manskap att bortskaffa snön, men
äfven därtill förmådde borgmästaren icke sammanbringa
flera än trettio å fyrtio arbetsföre män, till större delen
gubbar och pojkar, hvarför äfven deras hustrur och
döttrar måste vara behjälpliga vid arbetet. Ett
avantgarde utskickades att rekognoscera fiendens ställning
och förehafvanden, hvarefter hela styrkan i slagordning,
och hvar minut beredd på anfall, inryckte i de oländiga
skogsmarker, som bilda den i hafvet framskjutande udden.

Bland de utskickade mindre ströfpartierna befann
sig en sergeant med fyra man, hvilka fått i uppdrag att
rekognoscera södra delen af udden närmast fasta landet.
Sergeanten var en man om fyratio år vidpass, tämligen
tjock och ovig, med ett par förfärliga knäfvelborrar och
ett par jovialiska grå ögon, framtittande under de
lurfvigaste ögonbryn som ännu beskuggat en manhaftig
krigares martialiska blickar
Vid denna beskrifning blinkade skolmästaren med en
illparig blick på sin vän, kapten Svanholm, som, varm och
andäktig i förbidan på den stundande striden, tummade sina
röda mustascher.. Oaktadt detta hotande
utseende tycktes han vara så föga trakterad af den
mödosamma vandringen, att han, knappt kommen ur sikte
från hufvudstyrkan, satte sig att hvila på en sten, och
befallde, på en löjlig rotvälska -- hopblandad af ryska,
svenska och finska, med en stark bottensats af hans
tyska modersmål -- sina soldater att draga för f-n i
våld hvart de behagade; man hade nu fred, och han
ämnade icke längre springa »mituntereinander wie ein
Eselsjunge för diese fördömde kivekäsianen und Teufels
nasibratten. Marsch!»

Soldaterne, rådville hvad de borde tänka om detta
kommando, begåfvo sig till en förfallen lada nära intill,
i hopp att där kunna i all bekvämlighet afsluta sin
kampanj i det mjuka höet. Men knappt hade den förste
satt foten inom den uppbrutna dörren, innan han
skrikande rusade ut tillbaka, hållande med båda händerna
om hufvudet, som blödde af ett tämligen hårdhändt
hugg öfver tschakån.

Häpne öfver detta mottagande, aflossade de tre
öfrige på måfå sina musköter mot ladan och sprungo
därefter, med den sårade kamraten emellan sig, allt hvad
de förmådde sin väg till hufvudstyrkan, utan att vidare
fråga efter sin närmaste förman, sergeanten.

Denne hade ur schenellfickan framtagit en kort pipsnugga
och var just inbegripen i det behagliga göromålet
att draga de första rökarna, då han förnam skriket vid
ladan och strax därpå skotten. Ganska oangenämt störd
i sitt förehafvande, fann han efter något betänkande
för godt att uppstiga och närma sig ladan med dragen
huggare och pipan mellan tänderna. Gevär hade han
icke, den gode mannen.



-- Was der Henker, perkele, stuj, durak! utbrast
sergeanten, ropande efter sin trupp; men denna befann
sig redan långa vägar ur sikte, och den tappre anföraren
var en fältberre utan armé.

I sådan belägenhet bruka vanliga fältherrar anse
reträtten höra till omständigheternas allmänna gång, men
den tappre sergeanten beslöt fresta krigslyckan och klef
hurtigt framåt. Ur ladan trädde då en ung man i grå
bondjacka och med dragen värja -- en af dessa långa
huggvärjor, som den tiden utgjorde karolinernes älsklingsvapen
-- kort sagdt, den unge Elias Pehrson själf.

-- Gif dig, eller är du dödens man! utropade
ynglingen, i det han gick sin motståndare på lifvet.

-- Wech mit pallaschen und på knä mit den koiran,
oder den Teufel anamme dich! utropade sergeanten å
sin sida och var genast redo att parera hugget, likväl
utan att släppa tobakspipan.

Det visade sig snart, att båda kämparne voro
öfvade fäktare. Hvad den yngre ägde förmer i styrka
och vighet, det ersatte sergeanten med sitt orubbliga
lugn. Han gaf och parerade huggen med den största
kallblodighet och underlät icke vid minsta andrum att
blåsa en rök ur pipan, som hängde ett kvarter framom
hans långa mustascher.

Detta förargade ynglingen. Hans hugg föllo tätare
men på samma gång mindre försiktiga. Nästan i samma
sekund hade hans värjspets afskurit pipans skaft och
sergeantens klinga rispat hans jacka vid vänstra skuldran.

-- Jach skall mans läre den tusan perkele snide
min gute stambulka, skrek sergeanten, i sin tur uppbragt,
och trängde hetsigare på sin fiende, men nu med mindre
framgång, ty i detsamma flög klingan ur hans hand
genom en skicklig croisade af motståndaren, och
sergeanten stod afväpnad.

-- Gif dig! ropade ynglingen än en gång och höjde
hotande sin väldiga huggvärja.

-- Schtill, nur ganz sachte, kamrat, jag vill mans
give den pamp och lappe den stambulka, svarade den
besegrade. Aber en gut Rath vill jach mans give dazu.
Packe sin väg, padi suda! Den koko joukko ist ganz
in der Nähe.

-- Du har rätt, kamrat! svarade Elias, stickande
värjan i slidan med en känsla af vänskap för den
afväpnade motståndaren. -- Spring din väg -- om du
annars är skapt att springa, tillade han med en munter
blick på sergeantens korpulenta person.

-- Noch ein aberdass, genmälde sergeanten. Oletko
kivekäs?Är du en kivekäs? Hvart går den Reise?

-- En kivekäs är jag, får gå, men vidare tänker
jag icke bikta för dig. Palta nu af, och det på fläcken!
svarade ynglingen.

-- Vain minäkin kivekäs!Också jag är en kivekäs. Jach vill, verdamme
mich, följe honom, vaikka Pohjan peräänOm också till yttersta norden.. Han kan
anamme mich mit. Jaeli ger den tjenst tausend Sehweinefleiseh,
vi have den fred.

Elias skrattade. Mannen såg ut att hafva fullt
allvar. Men ögonblicken voro för dyrbara. Han gjorde
min af att med flata klingan köra den efterhängsne
karlen för pocker i våld.

-- Inte klappe den bra Erik Burchard, burgermeister
in Vasa. Ein burgermeister give på den rygg, inte tage
på den ryggen, fortfor sergeanten med en uppsyn af
förolämpad värdighet.

--- Hvad? utropade ynglingen. År du den ryktbare
sachsiske dragonen Erik Burchard, som Schmidtfelt
satte till borgmästare i Vasa, fastän han ej kunde skrifva
sitt eget namn?
-- Den burgermeister är jach, den ganz kunnioitettava
und ryktbare person. Jach skriver min namn
mit den pamp und mit den nagajka. Nun inte tjinovnik:
soldat! durchaus! Nun inte soldat: kivekäs! durchaus!
Nur immer mit dem Strom! Zwanzig Mal besoffen im
Arreste gesessen; njeto dobra! Marschiren nach Vasa,
freies Leben, fred und den amnesti!

Elias befann sig i en sällsam förlägenhet. Sergeanten
såg allt annat än pålitlig ut, och likväl talade han med
en öppenhet som icke gärna kunde vara anlagd på
försåt. För en lustig bror, som ledsnat vid krigstjensten,
måste också lockelsen att rymma nu vara i samma mån
stor, som faran för efterräkningar minskades genom
freden och truppernas aftåg ur landet. Ur stånd att
blifva mannen kvitt, beslöt Elias att hålla hans sällskap
till godo, så länge det ej kunde undvikas, men uraktlät
icke att hålla på honom ett vaksamt öga. Han utkallade
Marie Larsson och gumman, som varit fördolda i ladan,
hvarpå alla fyra skyndsamt begåfvo sig framåt fasta
landet och stora landsvägen.

-- Den Teufel marschiren in lunta poron, utbrast
den ovige sergeanten, som med möda följde de öfriga.
Alter Junge veta guten Rath. Kamrat nehme den
duschinka, jach sauvere den matuschka. Marsch!

Och härvid drog Burchard den af förskräckelse
halfdöda gumman med sig till landsvägen, där trossen
höll stilla och några slädar funnos förspända. Elias
förstod hans mening; flyktingarne togo för sin räkning två
af slädarna, och trosskuskarne, som ganska väl kände
den tappre sergeanten, hans fruktansvärda knäfvelborrar
och hans ännu fruktansvärdare rotvälska, vågade icke
göra den ringaste invändning.
Snön, som fallit på grön mark, gick genast till
vatten, men slädföret var nu ypperligt, och det bar af
i galopp till staden. För att komma vidare norrut,
måste man passera tätt förbi tullen, och här var det
hus, där baron Sparrfelt ännu logerade, sysselsatt att
badda sin ledbrutna fot. Den nitiske friherren satt just
vid fönstret, inom sig belåten måhända att själf icke
behöfva förnya bekantskapen med Värknäs ödemarker,
då han såg slädarna komma och på långt håll igenkände
de så ifrigt efterspanade och nu förmodligen fångade
flyktingarne. Han öppnade därför fönstret för att njuta
af sin triumf och än en gång erbjuda den unga flickan
sitt beskydd. Men hvem målar hans harm och förvåning,
när slädarna ilade snabbt förbi och ynglingen i
bondjackan hälsade med den gäckande frågan hur herr
baron var nöjd med jagten i går! Sparrfelt rasade och
gjorde hvad han kunde för att sätta hela staden i rörelse.
Men ack, det var lättare tänkt än gjordt. Stadens sex
borgare hade annat att göra, militären var ute på
fälttåget, och allt hvad Sparrfelt kunde åstadkomma var att
den dagen knypplades några alnar spetsar mindre än
vanligt i Raumo stad.

Det behöfver icke tilläggas, att fälttåget till Värknäs
udde aflopp utan manspillan och utan annan förlust än
några nedkippade stöflar, såframt man icke vill anföra
den märkeliga händelse, att borgmästaren Hans Reinman
blef med peruken fastsittande i en gran. Den värde
ämbetsmannen undkom emellertid Absalons öde genom
det ganska förnuftiga beslutet att hellre låta peruken
hänga, än hänga själf; och så slöts stora ofredens sista
fälttåg i dessa nejder, väl icke mindre bråksamt, men
mycket mera oskadligt, än månget föregående äfventyr.

-
6. En decemberdag i Vasa.



Hösten 1721 med sina stormar och skeppsbrott hade lämnat rum för en
tidig och skarp vinter, som ännu bar de nästföregående vintrarnas
ofredslynne. Minnet af stora ofreden har nämligen intill denna dag
kvarlämnat så djupa, ehuru förbleknade spår i folkets
minne, att man ännu i Österbotten hör, till hälften på
skämt, till hälften på allvar, talas om »den tiden, när
det var så kallt, att elden frös i spiseln». En annan
sägen talar om »när det var så mörkt, att man ej såg
pärtan, som brann i väggen». Inbillningen kunde ej
finna nog starka bilder för att uttrycka dessa tiders
förfärliga nöd, och efterkommande föreställde sig därför
att under stora ofreden rådde ett ytterligt mörker och
en oerhörd köld. Möjligen kändes också klimatets
stränghet hårdare, ju mindre medel det ödelagda landet hade
att skydda sig däremot. Alla berättelser från den tiden
öfverensstämma däri, att vintrarna under krigsåren voro
ovanligt kalla.

En dag i början af December hade en hop folk församlat
sig utanför kyrkan i Vasa. Det var en söndag
vid middagstiden, och en ostlig storm yrde massor af
snö öfver staden. Man hade nyss kommit från kyrkan;
det gamla ärevördiga stentemplet var nödtorftigt
iordningställdt; gudstjenst hade också hållits där med få afbrott
under hela den ryska tiden, och sista landshöfdingen
Stackelberg hade låtit iståndsätta fönsterna, så att det
icke mera, såsom under Scbmidtfelts tid, regnade och
snögade in på församlingen. Men kyrkan var beröfvad
alla sina prydnader, som invånarne vid fiendens inbrott
undandolt eller fört öfver till Sverige. Borta var
altartaflan och själfva ramen nedbruten; borta den gamla
orgeln, prydnaderna på predikstolen och ljuskronorna i
taket, ända till de simpla ljuspiporna af järnbleck i
bänkkarmarna, vare sig att fienden hållit dem till godo,
eller att en nitisk väktare räddat ända till det minsta af
kyrkans egendom. Allt var förfallet, bänkarna murkna,
rappningen här och där bortfallen, en del grafvar under
kyrkogolfvet uppbrutna, plundrade och en del gratstenar
med deras inskrifter från sextonhundratalet spräckta. Själfva
staden däremot var mindre förfallen än de flesta öfriga
städer, emedan den som residensort hållits någorlunda
vid makt. Men detta lif var ett skenlif. Utom militärens
kvarter, Korsholms boställe och de af fienden tillsatta
ämbetsmännens boningar, var allting öde. Af tio stora
fartyg, som Vasa ägde 1714, fanns intet enda kvar.

Tålmodigt och väntande stod folket i snöyran utanför
kyrkan. Midtigenom vintern och ödeläggelsen uppgick
också för dessa nejder ett nytt hopp. Freden, freden
var på allas läppar och därnäst huru krigets stora oredor
skulle botas. Så länge den af fienden organiserade
förvaltningen ännu var i verksamhet, gick samhällets
mekanik sin gång, väl ofta på sned, men den gick ändå.
Stackelberg, den siste chefen, hade varit en välmenande
herre. Men nu hade urverket stannat. De ryske
tjenstemännen voro borta, de finske hade ännu ej trädt i
stället. Allt var i upplösning, hela samhället så godt
som utan styrelse. Och likväl såg man nu samma
förunderliga ordning, som för tjugufem är sedan under
den stora hungersnöden. Lagen hvilade, men ingen
rörde sig att trampa dess bud under fötterna.
Verkställande makten var utan armar, men det föll ingen in
att man nu kunde göra hvad man behagade. Brottet
hade ingen anklagare, ingen domare; desse utarmade
bönder och borgare hade kunnat spela herrar och spoliera
allt hvad ännu återstod att taga, men ingen gjorde det.
Så stark var, sedan Carl XI:s visa regering, det
lagbundna samhälisskicket, att det ännu efter så grymma
skakningar bestod profvet, och aldrig ha Finlands lagar
mera glänsande bevisat sin styrka, än just under denna
öfvergångstid, då allt var i upplösning och hvarje annat
land skulle hemfallit under de lössläppta hungrande och
förvildade massornas tygellösa passioner.

Men så var också detta folks hela hållning under
den hårda pröfningen ett mönster för alla tidehvarf.
När prästerne år 1715 undanbådo sig den dem påtvungna
fogdebefattningen, utsåg ryska styrelsen i Österbotten
skrifkunnige bönder och bondesöner till fogdar.
Desse fogdar valde i hvarje socken en länsman, bonde
liksom de själfve. Instruktionen för dem alla, så fogdar
som länsmän, bestod, enligt tidens sed, i knut eller
galge, därest de icke prompt uttogo och aflevererade
utskylderna. Lön kom aldrig i fråga; bönderne tillsades
endast att föda sina fogdar, hvarför dessas uppehälle
vanligen bestod i någon kaka stampbröd, litet fisk
och fågel, högst sällan smör eller mjölk, ty boskapen
var slaktad och utödd. Nuvarande fogdar och länsmän
kunna tänka sig uti deras ställe. Med denna instruktion,
denna aflöning, heter det likväl 1721, att »de voro
sinsemellan ganska enige, så att de vid någon påkommande
nöd alltid samråddes, påminnande sig icke
allenast ansvaret under denna, utan ock en tillkommande
förändrad regering. De valde sig således i hvarje socken
de förståndigaste och mest betydande bönder till
rådgifvare och uppsyningsmän, hvilka vid expedierandet
af ankomne order, repartitioner, uppbörder, leveranser,
restantiers indrifvande och redogörelser skulle tillstädes
vara; hvarför ock vid undersökningen vid 1722 års
vinterting i landshöfdingens närvaro intet mot dem var
att påminna, utan fingo de tvärtom beröm för sin
omhänderhafda förvaltning.»

Ära åt desse obemärkte, redlige män ännu efter
hundrade år i deras okända grafvar! Det folk som
bestått ett sådant prof skall förvisso bestå i hvilken
pröfning som helst.

Man hade pålyst i kyrkan, att den långe väntade
nye landshöfdingen baron Reinhold Wilhelm von Essen
ändtligen skulle inträffa i Vasa och att folket för honom
kunde andraga sina besvär och klagomål. Betrycket var
stort, alla behöfde hjälp, och alla sågo i den nye
höfdingen en räddande ängel. Men tillika blef där en stark
jäsning i sinnena. Åtskillige af den eländige tyrannen
Schmidtfelts kreatur hade genom sina utpressningar
ådragit sig allmogens bittra hat. Stackelberg hade hållit
en sträng räfst med de värste bland dem. Två bondplågare,
hvilkas namn kommit till eftervärlden, nämligen
länsman Mårten Essevius i Lappajärvi och en annan
hans medbroder, Johan Ahlgren, hade redan förra
sommaren blifvit dömda från lif, ära och gods. En tredje
länsman, Anders Widbäck i Laihela, hade afsatts från
tjensten och dömts att återställa allt hvad han roffat.
Men nu hade ryktet spridt sig att desse småtyranner
skulle blifva delaktige af fredsamnestin, och annat ogräs
var ännu därtill att bortrensa. Bönderne satte sig därför
i sinnet att hos landshöfdingen yrka på sträng näpst,
och på kyrktorget hördes månget ord af förbittring mot
Schmidtfelts handtlangare.

-- Anders håller sig gömd här i staden! Anders
måste fram! Anders måste vi ha till stegel och hjul,
skreko några af de högljuddaste.

Schmidtfelt hade nämligen haft två beryktade drängar,
Israel och Anders, hvilka han skickade kring länet som
fiskaler, och hvar desse råe blodsugare foro fram, där
hade de utpressat sista skärfven, dels för sin herre och
dels för sig själfva. Israel hade visligen lagat sig undan,
när Schmidtfeltska regementet var slut, men Anders hade
blifvit sedd i trakten; man trodde att han nedgräft sina
roffade ägodelar och smög omkring för att skaffa dem undan.

Knappt var det sagdt, innan en larmande hop, till
större delen bestående af gatpojkar, kom tågande uppför
Köpmangatan och förde emellan sig en trasig usling,
hvars tofviga hår och förvildade utseende snarare voro
egnade att ingifva medlidande än fruktan.

-- Vi ha honom! vi ha honom! skreko pojkarne
triumferande. Beckmans Josef såg honom krypa under
Hidéns bastugolf, och där drogo vi ut honom från fötterna.

Delinkventen var samme Anders, som nyss var efterfrågad.

-- Slå den hunden! Piska ur honom hvarenda daler han röfvat
från änkor och faderlösa! ropade den förbittrade hopen.

-- Låt mans den hohe Obrigkeit banke tusan perkele
koiran brun und blau! Den rygg ist von härkän
nahka; jach känne den rygg; men den Obrigkeit muss
man respektiren! utlät sig en tjock person i fårskinnspäls
och hundskinnsmössa, neddragen öfver ögonen.

-- Burken! Burken är här! Burken har också en
räkning ogjord! sorlade folkmassan och skockade sig
kring den siste talaren, som förgäfves sökte maka sig
undan, sedan han engång förrådt sig.

Minsta pojke i Vasa kände den ryktbare f. d. borgmästaren
Burchard på hans besynnerliga rotvälska, och
i staden var han, lika mycket för sitt goda hull, som
för namnets skull, bekant under öknamnet Burken.

-- Es lebe Carolus! skrek den afsatte magistratspersonen,
mån om att i denna opåräknade klämma visa sina lojala tänkesätt.

-- Tysta munnen på Burken! utropade några. Uvad
skriker han för Carolus? Är han inte i rysk tjenst?

-- Han blef för fet vid magistraten, genmälde andra; därför
behöfde han svältremmen och blef på ny kula rysk sergeant.

-- Jach inte vara sergeant! skrek borgmästaren.
Jach vara den ärliche rymmer, den karkuri, den kivekäs,
durehaus! Zwanzig Mal in Arrest gesessen! Sto djelat?
Pratschaj! Jach rymme nach Vasa! Jag tycke den
Vasa om, jach bo den Vasa, jach schwöre den grossmächtigen
Fridericus! Durchaus!

-- Nog ha vi haft värre borgmästare än Burken,
invände en gammal borgare. -- Han drack hemma och
snarkade i magistraten; men hade han en droppe kvar
i kruset, så bjöd han åt andra med.

-- Mig lät han ge tjugu prygel för det jag skrek hurra
för kungens hemkomst, mumlade hotfullt en skäggig fiskare.

-- Immer den Obrigkeit respektiren! svarade borgmästaren.
I går den tsaren, i dag den kung, nur immer den rechten
Potentaten, durchaus!
-- Bort till Korsholm med Anders och Burken!
ropade åter de längre bort stående.

-- Stilla! yttrade en myndig man, som nu framträdde
bland den stojande hopen. Veten I icke att landshöfdingen
väntas hvar stund till staden? Han må döma
dem, icke vi. Och hvad Burchard angår, så vet hvar
käring att han är en narr, och det är det värsta man
kan säga om honom. Han kan följa mig hem tillsvidare.

-- Larsson har rätt! Landshöfdingen skall döma
dem, ropades nu från alla håll, och stojet tystnade,
sedan man förvissat sig om att de båda misstänkte
personerna voro i säkert förvar.

-

7. Familjen Larsson.

Den myndige man, som i en så läglig stund inlade sitt
förord för den afdankade borgmästaren Burcbard,
var den rikaste köpman i Vasa då för tiden och en son
till den Larsson, hvilken grefve Bernhard Bertelsköld
besökte här under den stora hungersnöden. Släkten
hade, sedan dess uppträdande i dessa berättelser under
första hälften af sextonhundratalet, delat sig i tvenne
hufvudgrenar. Ena grenen hade kvarstannat som bönder
i Storkyro på stamgodset Bertila och där bragt sig upp
till ansenligt välstånd. Men denna gren af släkten hade
nästan totalt gått under i kriget. All dess egendom var
förstörd, fadern, Thomas Larsson, var försvunnen, modern
död, åtta blomstrande söner hade stupat, två döttrar
hade stannat under flykten i Sverige, och endast yngsta
dottern Marie återvände fattig och värnlös till fäderneslandet,
för att under mödor och faror uppsöka sin förlorade fader.

Andra grenen åter hade blifvit köpmän i Vasa och
härstammade från en Lars Larsson, hvilken tjenat sig
upp från drängpojke till bokhållare, från bokhållare till
kompanjon och från kompanjon till måg hos den rike
handelsman Hagelin, som hvarje år skickade fem skepp
till Stockholm, och därifrån förskref sig början till
Vasa-Larssönernes rikedom. Nuvarande chefen för detta hus
hette också Lars Larsson. När krigets åskor begynte
att mullra på nära håll, skickade den försiktige mannen
redan på hösten 1713 hustru och barn jämte sin mesta
redbara egendom öfver till Stockholm, och när landet
gick till spillo efter Storkyro slag, lyckades han själf
undkomma norra vägen öfver Torneå. Åt fienden kvarlämnade
han gård, magasiner, beckbruk och skeppsvarf,
men skulle dock äfven med återstoden varit en rik man,
därest icke den rätta plundringen begynt efter kungens
återkomst och med Görtziska väldet. Larsson hade då
öppnat en spannmålshandel i Stockholm; men nu kom
den ena godtyckliga gärden och pålagan efter den andra,
och slutligen anbefalldes Stockholms stad 1718 att
införskrifva 100,000 tunnor spannmål från utlandet.
Larssons sista blanka karoliner vandrade ut i denna
affär; men knappt var spannmålen kommen, innan Görtz
bestämde priset, för hvilket spannmålen skulle säljas,
och nedsatte det så lågt, att köpmännen förlorade sex
till åtta daler på hvarje tunna. Med Larssons handel
var det nu slut, liksom med de flesta andras, och han
kunde skatta sig lycklig att, vid sin slutliga återkomst
till Vasa strax efter freden, af hela sin stora
förmögenhet äga några gömda gamla silfverbägare, etthundra
kopparplåtar och några tusen värdelösa mynttecken i
behåll. Så litet detta var, så var det dock mer än
någon annan den tiden ägde i Vasa, och Larsson uppträdde
därför i fädernestaden med det rykte om sig att
vara en klok karl, som bärgat sin nätta spillra undan
det allmänna skeppsbrottet. Detta anseende förstod han
att begagna till utländsk kredit och var således en af
de få som genast kunde åter börja sin handel med stor
profit, i det han för lågt pris uppköpte tjära och
införskref salt. Den som då hade penningar gjorde briljanta
affärer. Så högt var penningens värde, och så stor var
bristen på denna vara, att en gammal man vandrade
från Uleåborg till Brahestad hela åtta milen till fots för
att hämta en sexöreslant, som han gömt bakom ugnen
i en bagarstuga.

Larsson hade nyss fått sitt spolierade hus någorlunda
i ordning. Väggarna voro hvitlimmade, och rutor
funnos åter i alla fönster; men dubbelfönster voro den
tiden, äfven i skarpaste vinter, en okänd lyx. Från en
liten öfverbyggd trappa och genom en trång förstuga
trädde man in i en tämligen rymlig, men låg sal, hvars
amöblemang utgjordes af en ofantelig öppen spis, ett stort
matbord, omålade bänkar, en karmstol af masur för
husbonden, en rymlig skänk och på väggen ett porträtt
af Carl XII, hvar söndag bekransadt med friskt granris
af husets ungdom. Allt det groll, hvilket Larsson och
alla köpmän den tiden hyste mot salig kungen, som
kostat dem vackert, hade längesedan blifvit kastadt på
den förhatlige Görtz. Han ensam fick uppbära borgareståndets
bittra grämelse öfver all den ofärd, som konungens
krigstystnad bragt öfver handeln och näringarna; och
ehuru Larsson varit för mycket med om debetsidan af
Carl XII:s bokföring, för att just kunna hysa någon
beundran för hjälten, tillät han likväl sina söner och
döttrar att i detta afseende ha sin mening för sig.

Till höger om salen funnos två kamrar, den ena
för värden och värdinnan, den andra för döttrarna. Till
vänster voro likaledes två kamrar, af hvilka den yttre
utgjorde handelsbod, den inre på engång kontor och
boningsrum för sönerne. Dessutom fanns midtöfver
gården en finnstuga för bönderne och ofvanför den en
så kallad nattstuga för ansenligare gäster. Lägger man
härtill att inredningen i alla dessa rum var ännu enklare
än den uti salen, så kan man göra sig en ungefärlig
föreställning om den tidens rikaste köpmanshus uti
Vasa stad.

Några timmar efter uppträdena vid kyrkan återfinna
vi Larsson och hans familj vid kvällsvardsbordet
klockan sju på aftonen. Till vänster om köpmannen satt
hans husfru, mor Larsson, en något barsk matrona om
fem och fyrtio år; närmast henne döttrarna, jungfru
Kajsa, tjugu år gammal, af mera hurtigt än just
behagligt utseende, och liten Veronica, en klarögd, men
blek och fint byggd flicka om tolf år vidpass. Närmast
fadern sutto tre raska söner. Af dem hade den äldste,
Lars, tjugusex år gammal, allaredan gifvit sin tribut åt
kriget och tjent under kungen i Norge, där han mist
sitt vänstra öga, men nu var han faderns förste bokhållare
och högra hand. Den andre, Mattias, tjugutvå år,
var bestämd att öfvertaga bondearfvet efter sin fars
kusin, den försvunne Thomas Larsson, och den yngste,
Bertel, som blott var femton år gammal, hade gått i
skola i Stockholm och funderade på den lärda banan,
så snart man åter fick akademi i Åbo. Längre ned vid
bordet satt en svensk bokhållare vid namn Grenman,
jämte två gamla drängar och tre pigor, och bland dem
hade äfven f. d. borgmästaren Erik Burchard erhållit
sin anspråkslösa plats.

Tidens rådande stränga ordning tillät ingen att tala
vid bordet, därest han icke direkt tillspordes af
husbonden. Men denne, hvilken annars med hela en solid
affärsmans förakt behandlade äfventyraren, som slumpen
fört till hans hus, nedlät sig nu att ställa till honom
några frågor, som med synbart intresse följdes af det
öfriga tigande hordsällskapet.

-- Burchard var i Nystad? frågade Larsson.

-- Jach var den Nistad mit und göre den fred,
svarade f. d. borgmästaren, i det han lät en ansenlig
stekt rofva följa en stor strömming åt innanför de långa
knäfvelborrarna. -- Jach var den Kivikarta, den ö, den
saari, wo den grossen hus var aufgebaut, und wo der
grossmächtige Graf Bruce die Schwedenhunden zog an
der Nase.

-- Hvad säger han? återtog Larsson med rynkad panna.

-- Jach säger wo der grossmächtige Graf Lillienstedt
die Russenhunden zog an der Nase, fortfor borgmästaren,
utan att låta sig det minsta bekomma, -- Jach
kenne den grossen Potentaten, alle zusammen, kaikkityyni,
durchaus! Den Lillienstedt, den Osterman, den Bruce,
den Strömfelt, den Sparrfelt: guten Tag, mein lieber
Burchard, kapuschevaite? Jach presentire das gevär.
Gott befehle Ihro Gnaden, so und so, grosser Durst,
aber den flasken so ganz pikku liten! Da hast du ein
Dukaten, Burchard, vi göre zusammen den fred! Schön
Dank, Ihro Gnaden, es lebe der grosse tsar!

-- Så, så! mumlade Larsson småleende.

-- Wollte sagen: der grossmächtige Fridericus soll
leben! rättade borgmästaren flinkt. Nur immer den
rechten Potentaten, durchaus!
-- Nå, och där träffade han en ung flicka, som
frågade i byarna efter Thomas Larsson?

-- Den Nistad jach få podoroschna nach Raumo.
Den Raumo jach marschire gegen den kivekkäät. Eben
aus dem Arreste wech, schlecht geschlafen, miserabel
getrunken, pfui! Jach sage zu mir: bin ein gut
Finnländer, bin virkamies, tjinovnik, burgermeister in Vasa
gewesen, marschiren nach Vasa, den alten prächtigen
Larsson zu sehen und den trefflichen Bier -- mit
Erlaubniss, jach dricke den skål -- und so, paif, drei
hundsfotten in den alten lada! Jach binde alle
zusammen: nein, jach binde de stacker nicht, nimmer
grausam gewesen. Jach sage till dem: Kinder, lasst
uns gute Freunde und kumpanit werden. Hagel! Das
junge flicke fiel mir um den Hals, so verdammt froh
war sie.

-- De voro tre, säger Burchard? Och hvar skildes
han från dem?

-- Jach dem konvojirte alle drej bis nach den
Malaks, kirkonkylässä. Alleweil spatsiren, la la, zuweilen
köre den häst, kataj! Den junge kivekäs war verdammt
vergnügen mich zu haben. So ein verfluchter Bummler!
Den Preis på hans Kopf, hundert Thaler och hundert
Rubel verdienen, -- eta sto rublej! Jach nichts verdiene,
so ein Kerl ist der alte Burchard. Jach beskytte dem;
die alte Mume jammerte nur immer fort, aber die kleine
duschinka nannte mich immer den bra Burehard, den
Herzens ystävä. Wie sie verliebt war, Donnerwetter;
ganz verpicht war sie wegen des alten hurgermeisters.
Nun so -- och härvid interfolierade borgmästaren sin
berättelse med en portion gröt, som kunnat förslå åt ett
halft kompani -- in den Malaks traf jach ein miserables
Branntwein, navodki! Nahm ein tscharka, denn ich
hatte grossen Durst, und war så ein wenig besoffen --
halloh! Die junge duschinka ward skräckt, der Teufelskerl
schliess den oven kiinni, und das ganze Gesellschaft var putzwech!

Larssons blick mörknade, men han teg. Alla bordsgästerne
hade slutat sin måltid; endast borgmästaren
var ännu ifrigt sysselsatt att godtgöra hvad han försummat
genom berättelsen om sina hjältemodiga äfventyr, då dörren
öppnades och en ung flicka inträdde i salen.

Oaktadt den snöiga koftan och den öfver pannan neddragna
ylleduken, igenkände alla de närvarande vid första
ögonkastet Marie Larssons vackra blå ögon och smärta
behagfulla gestalt.

Familjens yngre medlemmar uppstego för att hälsa
henne ett godt välkommen; själfva borgmästaren bortlade
träskeden, som gjort en så oerhörd bresch uti hafregröten.
Men husbondens befallande blick kvarhöll alla på deras platser.

-- Bordsbönen! sade han entonigt, utan att bevärdiga den
nykomna ens med en hälsning.

Veronica, hvars tur det var att uppläsa bönen, 
fullgjorde stammande sin skyldighet. Allas blickar smögo
förstulet till flickan, som stod där, skygg och tigande,
kvar vid dörren.

När bönen var slut, gick Larsson fram till Marie
och ledde henne, utan att säga ett ord, till sin kammare,
hvarefter han stängde dörren och betraktade henne med
en domares stränghet.

-- Innan jag hälsar dig välkommen i mitt hus
-- sade han -- måste jag veta om du är värdig att
träda härin och vara en af de våra. Jag är dig nu
faders ställe och jag måste veta hvarför du i mörka
natten rymt från Stockholm och så svårt förbrutit
dig mot dina höga välgörare, grefven och grefvinnan
Horn.

-- Jag skref till grefvinnan från Vaxholmen och
bad henne förlåta mig, svarade Marie, kämpande med
sina tårar.

-- Ett bref, som ingen förstod och hvari du intet
bekände. Jag vill veta hvarför du flydde.

-- Förlåt mig, ack förlåt mig, farbror! Jag kan ej
säga det nu; det skulle kanske störta oss alla uti
fördärf. Tro mig, jag är oskyldig, jag kunde ej annat!
Jag måste, jag måste fly!

-- Marie, du kan väl aldrig föreställa dig att jag
ämnar nöja mig med toma undflykter. Säg mig allt,
och jag skall försöka ställa ditt fel tillrätta.

-- Jag är ej brottslig, farbror, och likväl kan jag
ej säga er nu hur det är. Haf nåd med mig! Har ni
hjärta att jaga mig bort från ert hus?

-- Nej. Men jag tillåter dig ej att tala vid någon
här, eller räcka din hand åt dina kusiner och din faster,
innan du rättfärdigat dig. Var förnuftig, barn! Är du
oskyldig, så behöfver du blott säga ett sant ord.

-- Och detta ord skulle kanske blifva er olycka!
Nej, farbror! Jag kan icke, jag kan icke nu!

-- Jaså! Hör då hvad jag lofvade grefve Horn,
när jag reste från Stockholm. Jag skall skicka flickan
tillbaka, när jag finner henne och hvar jag finner henne;
så var mitt ord, och mitt ord brukar jag aldrig rygga.
Hafvet är ännu öppet. Vid Brändö ligger en Umeåbo,
som seglar i morgon tillbaka till Sverige. För i natt
må du stanna här, men ingen annan än jag skall tala
med dig. I morgon vid daggryningen för jag dig ut
till Brändö och sörjer för att du kommer tillbaka till
Stockholm. Godnatt!

Med dessa ord lämnade den stränge farbrodern
rummet och reglade dörren utifrån. Marie gömde
ansiktet i sina händer och grät.

Ingen vågade ens med en hviskning motsäga den
fruktade husbonden. Endast Veronica smög i tysthet en
bit af sin söndagskaka på brickan, där man framsatte
en kvällsvard åt hennes instängda kusin.

När detta var gjordt, sköt Larsson regeln undan och
gick själf med brickan in till den fångna. Ett rop af
öfverraskning -- och alla följde honom i kammaren.
Fönstret stod öppet; den arma Marie hade flytt ensam
och öfvergifven ut i den mörka vinternatten.

-

8. Flyktingarne i ödemarken.

Hela hösten igenom år 1721, och ännu långt in på
följande året, fortfor en rad flyktingar att inströmma
till Finland. Några kommo norra vägen öfver Torneå
och Kemi; andra kommo sjöledes tillbaka från Sverige;
ännu andra kommo från ödemarkerna i det inre af
landet, der de funnit en fristad, tillbaka till deras forna
hemvist närmare kusten: några få kommo också tillbaka
från fångenskapen i Ryssland. Alla hade de att kämpa
med stora vedermödor. Här funnos inga andra vägar i
brukbart skick, än de nödvändigaste militärvägar. Vid
alla öfriga vägar fanns icke en bro, icke en färja,
knappast en båt vid stränderna; inga gästgifvargårdar,
inga hästar, inga lifsmedel, inga boningshus och inga
människor. När landshöfdingen baron von Essen
Andersmässotiden 1721 med lifsfara kastades af stormarna i
land till Kasaböle i Sastmola socken och derifrån ville
färdas norrut till sitt höfdingedöme, fann han på själfva
stora kustvägen inga anstalter gjorda för resandes
fortkomst. Ryska styrelsen hade väl här inrättat postgång
och gästgifverier, men de voro nu upplösta. Landshöfdingen
kunde endast med största svårighet komma fram
och måste på flera ställen därtill begagna oxar.
Häraf kan man ungefär ana huru det var beställdt
med öfrige vägfarande.

De, som begåfvo sig inåt sockne- och byavägar, återfunno
mångenstädes icke den forna vägen, utan i dess ställe
ett kärr, eller en småskog, där man här och der upptäckte
hjulspår. Funno de vägen, så voro alla diken igenrasade,
alla trummor förstörda och rundtomkring lågo alla
hägnader nere kring forna åkrar och ängar. Flyktingarne
sökte sin hembygds kyrka; de funno henne ej utan möda;
skogen hade uppvuxit omkring henne och skymt henne
för vandrarens blickar. Hägnaden var nedrifven kring
kyrkogården -— nämligen der det fanns en sådan,
ty de fleste döde begrofvos ännu under kyrkans
golf -— och korsen lågo nedtrampade. I tornet fanns
ingen klocka att ringa till gudstjenst; himmelens vindar
blåste in genom de sönderslagna fönstren; altaret hade
ingen skrud, ingen kalk, intet vin och blott sällan en
präst, eller ock fanns i den forne kyrkoherdens ställe
en ung djäkne, som blifvit därtill invigd på måfå i Åbo.
Ändock böjde flyktingarne med innerlig andakt knä i
den förödda helgedomen; de tyckte sig åter stå sin Gud
närmare, när de fingo tillbedja honom i den egna kyrkan,
så bofällig hon än var.

Från kyrkan gingo flyktingarne att söka sin by och
sin gård. De gnuggade sina ögon och sågo med
förvåning omkring sig. Det var så främmande och olikt
nu på den forna stranden, på den välkända kullen.
Grinden var borta, brunnen inrasad, stugan försvunnen;
det var icke lätt att igenkänna den gamla kära gården,
som nu var bevuxen med granar och enrisbuskar. Eller
hände sig någon gång, att en ny stuga de sista åren
hade rest sig på den gamlas fridlysta plats, och i den
nya stugan bodde nya, främmande invånare, som tagit
det öde hemmanet i besittning. Då uppstodo der inbördes
klagomål och långa tvister om äganderätten; och
det var förunderligt att se huru dessa menniskor tvistade
om den ena lilla och halfvilda jordlappen, medan landet
på flera mils sträckor låg öde och utan bebyggare.

Tio eller tolf dagar före jul tågade en sådan skara
flyktingar genom Storkyro socken. De voro omkring tio
hushåll, men ägde icke mera än två hästar att draga
sitt ringa bohag. Vägen förde dem öfver det forna
slagfältet; älfven låg åter frusen, stränderna åter
snöbetäckta; likasom på den märkvärdiga dagen för snart
åtta år sedan. Här och där kunde man under snötäcket
urskilja benranglet af en häst eller jordhögarne som
blifvit uppkastade öfver de slagnes grafvar; för öfrigt
intet spår på nära håll af den stora striden. Men Napo
by låg ännu öde och obebodd, till hälften nedrifven, till
hälften bränd. Några förfallna hus stodo kvar, men
folket skydde dem. Det nära slagfältet var ett för kusligt
grannskap och stod i förbindelse med bittra hågkomster.
Flyktingarne tågade vidare och kommo på en omväg till
kyrkan. Den stora odlade slätten var till en del
öfvervuxen med unga björkar och videbuskar, der räfven
hade sin kula och snöripan sitt bo midt på Finlands största
och bördigaste åkerfält. Men en del af slätten bar ännu
spår af odling. Här voro en del af byarna ännu bebodda,
och flyktingarne fingo ett efterlängtadt tak öfver
hufvudet. De spridde sig derför i gårdarna och mottogos
gästfritt af det fattiga folket. Några bland dem voro
hemma från denna trakt. Det var rörande att se, huru
de gingo från gård till gård, för att efterfråga sina
släktingar och vänner. Ganska få voro de, som nu funnos
kvar; men det hände någon gång, att föräldrarne återfunno
sina förlorade barn och barnen sina begråtna föräldrar;
syskon återfunno syskon, hvilka de länge ansett för döda,
och den forne ynglingen återfann sin ungdoms älskade
brud vid en annans sida. Arma, vilsekomne flyktingar
från det kära fosterlandet! De kände sig likasom skeppsbrutne,
af hvilka många funnit sin graf i vågorna, men några
blifvit uppkastade på stranden och räkna med skiftande
sorg och glädje sina glesnade leder.



Bland dem, hvilka tågade vidare, var ett sällskap af fem
personer med en häst. Tre ibland dem utgjorde en återvändande
familj: en ung f. d. soldat vid namn Heikki, hans likaså unga
hustru, Brita, och hennes orklöse fader, den gamle Hilli.
Denne Heikki var bondeson ifrån Storkyro och skulle
som äldste son bordt ärfva hemmanet efter sin fader.
Men när Heikki, som man hållit för död, nu vände tillbaka
från Sverige, fann han gård och hemman tagna i
besittning af yngre brodern, hvilken varit der bosatt i
flera år och hade familj omkring sig. Hemmanet var
för litet att dela, och Heikki hade ingen lust att
fördrifva sin broder. Alltså rastade han blott några dagar
i Storkyro och begaf sig därefter med sin hustru och
svärfader längre norrut till Munsala kapell, i afsikt att
upptaga ett öde hemman, som tillhört svärfadren.
Munsala församling är nu för tiden helt och hållet svensk,
men ortens eget namn (Muni-salo, äggholmen) och många
andra namn därjämte (Väki-salo, Lohi-lahti m. fl.) bevisa
att folket tillförene varit finskt. Stora ofreden förändrade
mångenstädes den finska och svenska befolkningens områden
i Österbotten genom nya inflyttningar.

Till dessa tre hade i nejden af Vasa en ung flicka,
ledsagad af en yngling i grå jacka, anslutit sig. Då vi
utan svårighet i dem igenkänna tvenne gamla bekanta,
behöfver endast tilläggas, att Marie Larsson efter flykten
från sin farbroders hus fann en fristad hos en syster
till den gamla gumman, som härtills åtföljt henne och
som nu stannade kvar i Vasa. Här hade Elias Pehrsson
åter uppsökt henne, och då Marie för intet pris ville
underkasta sig sin farbroders hotelse att återsändas till
Stockholm, beslöt hon att hellre med Elias' tillhjälp på
egen hand efterspana sin försvunne fader. Båda åtföljde
därför de öfrige flyktingarne till Storkyro. Men här hade
ingen sett Thomas Larsson på mer än fyra år, sedan
han råkade i strid med det fientliga kommando, som var
ditskickadt för att indrifva utskylderna. Vid detta tillfälle
plundrades och brändes Bertila gård och dess gamle
husbonde försvann. Men ett rykte gick, att han för två
år sedan blifvit sedd uti Munsala eller Oravais, och detta
rykte förmådde Marie att följa de öfrige norrut, så mycket
hellre, emedan hon fattat vänskap för Brita och hoppades
härigenom undkomma sin farbroders efterspaningar. Elias
hade sina skäl att icke återvända till södra Finland och
betänkte sig icke länge, innan han beslöt att blifva den
femte i ressällskapet.

Flyktingarne behöfde emellertid mer än åtta dagar
för att tillryggalägga de sex milen emellan Storkyro och
Munsala. De måste mer än en gång hvila öfver natten
i en förfallen lada eller en öfvergifven torparkoja, och
den stackars hästen måste åtnöja sig med vissnade löf,
hvilka med möda uppsamlades under snön. Mer än en
gång voro vargarne midt på ljusa dagen så närgångne,
att Elias och Heikki måste med störar drifva dem
tillbaka, när de anföllo hästen. Mer än en gång påträffades
äfven i skogarna kvarlefvor af någon ensam flykting,
hvilken blifvit söndersliten och uppäten af dessa, då
otroligt närgångna rofdjur.

Lyckligtvis bildade isen naturliga broar öfver
åar och kärr, och de vägfarande hade försett sig med
lifsmedel i Storkyro. De kommo därför ändtligen,
uttröttade, men välbehållne till sin bestämmelseort
Lohilahti (numera Loilaks) en kvart mil norrom Munsala
kyrka och tre kvart mil söderom Ny-Carleby stad.

Allt hvad här återstod af Hillis forna hemman var
en gammal ria vid landsvägen. Det var två dagar före
jul; huru skulle desse husville flyktingar fira frälsarens
glada födelsefest?

De togo sin bostad i rian, och det befanns att den,
med någon försigtighet, ännu kunde eldas. Om en stund
sprakade i ugnen en brasa af grof tallved. Heikki och hans
unga hustru betraktade hvarandra med en känsla
af trefnad. De hade aldrig förr suttit tillsamman under
eget tak, och denna förfallna nedrökta byggnad var den
första fasta egendom och det första hem de ägt uti
lifvet. Medan den gamle Hilli ej kunde nog prisa hemmanets
förra rikedom och sucka vid tanken på dess nuvarande
armod, tyckte sig de unga nygifta rikare nu, än
de någonsin varit förr. Sorgsen och tankfull satt Marie
vid ugnen, och mot hennes vilja flydde hennes tankar
tillbaka till Stockholm, till det rika grefliga huset, där
midt under Sveriges armod allt ännu var sammet, siden,
speglar och guld. Frestaren, som alltid är till hand i
sådana ögonblick, hviskade i hennes öra: hvarför bytte
du denna prakt mot ett eländigt skjul bland drifvor
och ödemarker? Men den tysta rösten i hennes innersta
svarade härtill: Marie, du gjorde rätt! Och frestaren teg.

Elias återvände nu med sin bössa från skogen och
medförde två skjutna tjädrar, hvilka man genast anrättade.

-- Jag vill göra dig ett förslag, Heikki, sade han
gladt. Jag vill blifva din torpare, och så skola vi
bygga tillsamman; här är god timmerskog rundtomkring oss.
Först vill jag hjälpa dig att bygga en bra gård här på
kullen, och sedan skall du hjälpa mig att bygga en liten
stuga dernere vid sjön. Du skall sköta åker och äng,
ria och ladugård; jag däremot skall fiska der i den
vackra viken, när du icke behöfver mig, ty min håg står
ändå ständigt till sjön.

-— Hand på det! svarade Heikki hurtigt. Men då
skall du också hafva en rask hustru, som bjuder dig en
glad min, en god brasa och en varm gröt, när du
kommer frusen och våt tillbaka från sjön.
-— Det tål ännu mycket att tänka på, svarade Elias,
i det han förlägen makade en tallstubbe längre in uti
ugnen.

Stubben sprakade, gnistorna blänkte, och eldskenet
föll blänkande på Maries ansikte, der hon satt invid
ugnen med hufvudet lutadt i båda händerna. Kanske
var det för eldskenet som hon i detta ögonblick vände
sig bort, och ingen visste om hennes tjuguåriga hjärta
klappade fort eller långsamt vid dessa framtidsplaner.

-

9. Vinter- och vårdagar.

Den följande vintern snögade ganska sträng öfver
nybyggarne på Loilaks. De hade firat julottan i
Ny-Carleby, där de i alla fall måste förse sig med salt
och järn och dit de hade tre kvart mils väg. Den lilla
staden hade 1714 undgått en hårdare medfart. Här
hade ryska galerflottan landsatt trupper vid älfmynningen.
Härifrån hade den fasansfulla flykten och förföljelsen
börjat i Österbotten. Andra fientliga skaror framryckte
landvägen söderifrån efter Storkyro slag. Men stadens
förmögnaste borgare hopsamlade allt silfver och guld,
som kriget lämnat dem öfrigt, och gingo därmed den
anryckande fienden till mötes på södra sidan om bron.
Grannarne i Jakobstad, som icke iakttogo denna försiktighet,
sågo snart därefter sin stad uppgå i lågor.
Ny-Carleby ägde ännu en liten kvarlefva af välstånd
därigenom att dess djärfva små odäckade fartyg, trotsande
fiendens vaksamhet, tid efter annan drifvit handel på
Västerbotten. För öfrigt var också här spolieradt och
öde. Staden hade vid fredsslutet knappt hundrafemtio
invånare; men på hösten hade redan lika många flyktingar
återvändt ifrån Sverige. Den 1708 uppförda träkyrkan
församlade, då som ännu i dag, både stad och
land till den stora högtiden. För första gången på
många år var åter ett gladare lif på kyrkbacken. Man
hörde åter som fordom, bjällrornas muntra klang och
hästarnes gnäggande under kappkörandet på den mörka
julmorgonen. Kyrkan strålade åter som förr i ljus och
andakt. Väl voro kronor och ljusarmar gjorda för
tillfället endast af träd, och ljusen voro hvarken många
eller stora. Men aldrig hade kyrkan stått i högtidligare
glans eller genljudit af mera innerliga lofpsalmer. Det
var likasom hade en djup hänryckt känsla af tacksamhet
och nyfödd lycka återstrålat ifrån församlingens allvarliga
ansikten upp till änglabilderna i taket och genom
stenhällarna ända ned till de dödas grifter under
församlingens fötter.

Nybyggarne från Loilaks återvände efter högmässans
slut. Det förekom Elias, som hade en tjock karl i lurfvig
fårskinnspäls följt dem ett stycke, när de gingo från
kyrka till sitt kvarter hos rådman Fortell. Man måste
ihågkomma att Elias var en fredlös man, som hade sina
skäl att icke gärna möta bekanta, och han beslöt därför
att hafva ögonen öppna. Men när Heikki kort därefter
satte sig i släden att kuska Brita och Marie tillbaka till
Loilaks och Elias själf utan äfventyr passerade bron till
fots, förglömde han snart denna flyktiga misstanke.

Strax efter julen begynte Heikki och Elias att bygga
af alla krafter. Det dröjde icke heller många veckor,
innan en rymlig stuga stod nytimrad och hvit på Loilaks
kulle, österom landsvägen, som gick mellan kullen och
sjön. Den ena af de två små kamrarna med deras
utsikt öfver den vackra viken, som då gick upp under
kullens fot, fastän han nu dragit sig långt tillbaka,
bestämdes åt Marie genast från början. I andra kammaren
bodde Heikki med sin hustru; men Elias försmådde
den plats, som var ämnad åt honom i stugan utanför dem.
Han tog alla nätter kvarter i rian strax derinvid; »jag
sofver så godt der i halmen vid ugnen», skämtade han.
Men Elias sof icke. När de andra hvilade, gick han
ute på vakt i den frostiga vinternatten och lyssnade
noga till hvarje ljud, som förnams från den nära
landsvägen. Elias var van att lefva på krigsfot; man hade
nu fred, men Elias kände i luften någonting osäkert;
han ansåg det icke för rådligt att alla invånare sofvo
på Loilaks.

Emellertid gingo veckor och månader fredligt förbi,
och Elias begynte att stundom unna sig någon hvila.
Det hände ibland, att en vandringsman, lockad af
eldskenet från den trefliga stugan, sökte ett härberge här
under mörker och oväder. Än var det en gammal
karolin, hvilken sent omsider var stadd på vandring
tillbaka till hemtrakterna; än en fånge, som ändtligen
återvände från Ukrän och förgäfves frågade efter släktingar
och vänner, dem han lemnat för tjugu år tillbaka; än
en fattig kapellan eller klockare, som begaf sig till fots
tillbaka till sin församling; än ett par halfvuxna barn,
som sökte sitt förlorade hem och ej mindes mera däraf
än att på gården var en brunn, i stallet en häst och
vid sängen en god mor, som läste välsignelsen öfver
dem, när de förr voro små. Alla dessa vandrare funno
en fristad här, likasom Loilaks invånare själfve så nyss
förut funnit en fristad hos andra. Och de berättade hvar
och en sina sagor under den långa vinterkvällen; ty
verkligheten var den tiden underbarare än mången saga
nu, och människorna hade upplefvat så sällsamma öden,
att nu väl sällan någon mera skådar i lifvet dylikt.

En dag i början af Mars, när fredens första vårsol
kom snön att smälta på Finlands granar, voro Munsala
kapellboar samlade på isen invid Vexala by för att
upptaga kyrkklockan, som där blifvit nedsänkt vid fiendens
inbrott. Hon hade, under de nio åren sedan hon sänktes,



sjunkit så djupt i den lösa äfjan, att hon icke ficks upp
om hösten med pråm och kran -- man var icke ens
alldeles säker på stället. Här, liksom vid mången annan
af Finlands stränder, hörde vallhjonet eller gumman,
som vandrade till kyrkan på söndagsmorgonen, klockan
ringa i sjön; ja man var så säker därpå, att dessa
gummor och vallhjon frågades åt om stället där klockan
låg. Gammalt folk hör ju ännu i dag sådana sänkta
klockor ringa i sjöarna.
En klok gubbe från Monäs by rådde folket att kasta
stål uti vaken, där de sökte sin klocka. Stålet skulle då
ofelbart klinga emot den invigda malmen, om klockan
fanns der. Men försöket lyckades icke, stålet klang
emot alla stenar på bottnen. Några menade felet ligga
däri, att man ej iakttog fullkomlig tystnad, såsom när
man letade jordgömmor. Andra trodde sig kunna intet
uträtta utan att prästen läste sin bön öfver vaken. Först
sedan Elias fann på att söka klockan med dragg, på
fiskarevis, så fanns hon slutligen, drogs med förenad
styrka upp i dagsljuset och fördes under stoj och
glädjerop tillbaka till kyrkan.

Det begynte redan skymma, när Elias och Heikki
återvände öfver isen tillbaka till Loilaks. Snövattnet,
som middagstiden smultit i gropar och hjulspår, hade
åter stelnat aftonfrosten till en tunn pappersis, som
rasslande bräcktes under vandrarens fötter. Himlen var
så ren, så blå, som den här i norden endast kan vara
under en skön marskväll, och en egen vårkänsla genomgick
hela naturen. Äfven de båda vandrarne, som ingalunda
voro fallne för svärmiska intryck, drucko med
välbehag den rena luften -- och betraktade tyste
den öfver granskogen tindrande aftonstjärnan.

De hade uppnått landsvägen icke långt från det
ofantliga stenkummel som oceanen fordom uppkastat på
denna strand, där Elias, med en erfaren partigångares
skarpa blick, blef varse ett par ovanligt breda medspår
på vägen.

-- Någon rysk herre har åkt norrut i dag, sade
han, ej utan en orolig blick mot den obevakade gården.

-- Det måste ha varit en förnäm herre -- genmälde
Heikki, i det han mönstrade hofspåren -- han
har varit eskorterad af tre ryttare, en på hvardera sidan
och en bakom släden.

-- Riedörren står öppen, anmärkte Elias och påskyndade
sina steg. Rian begagnades äfven till stall för
enda hästen på Loilaks gård, innan ett särskildt stall
hunnit uppföras.

Vandrarne kommo till rian; hästen var borta, selen
försvunnen. Snön utanför rian var nedtrampad af
hästhofvar och människofötter.

Intagne af oroliga aningar, skyndade de båda männen
till stugan. Men Heikkis fruktan lugnades genast, när
Brita trädde mot honom i dörren med sin vanliga
obekymrad min. Hon hade för några veckor sedan skänkt
sin man en rask gosse och lämnade vaggan blott för
att insläppa de återkommande.

-- Hvem har varit i stallet och tagit vår häst? frågade Heikki.

-- Jag trodde du redan visste det, svarade Brita.
Skallfogden skickade efter honom och lät säga att han
uppbådat alla hästar för att draga klockan till kyrkan.
Din var den tionde, sade han; flera hästar funnos ej i
hela kapellet.

-- Hvad vill det säga? utropade Heikki. Vi komma
från isen och dit ha inga hästar blifvit uppbådade vidare
än tre, som godt förslogo för hela transporten.

-- I alla dagar! Det måste Marie veta, som följde
med karlarne till rian, för att gifva dem nyckeln,
svarade Brita, nu i sin tur bestört.

Elias, som under tiden sökt Marie kring hela huset,
öfverhopade Brita med frågor hvart den unga flickan tagit vägen.

-- Men har hon då icke följt er åt? genmälde
Brita. Jag undrade väl att hon mot sin vana blef borta
så länge, men jag trodde att hon gått med till isen för
att se när de upptogo klockan.

Elias begärde ej vidare förklaring. Han störtade ut,
kom till rian och därifrån till landsvägen. Aftonen var
klar och lugn; månen gick upp öfver skogen. Vida
omkring hördes icke knäpp eller kny. Af Marie syntes
icke ett spår, hördes icke det minsta ljud.

Elias stod några ögonblick tyst, andlös, tillintetgjord.
Det förekom honom, som hade världen rundtomkring
honom plötsligt blifvit öde och mörk, och han förstod
icke mer denna vårliga himmel, hvars stjernor han nyss
betraktat med stilla glädje. Marie var borta; allt var
tomt: hvad skulle han mera göra i världen!

Men denna döfvande känsla lemnade åter rum för
en ny fruktan. Hvem hade bortfört flickan? Och hvart
hade man fört henne? Måste han icke tro, att detta
våldsamma försåt stod i någon förbindelse med den
hemlighet, hvilken hade jagat henne från Stockholm, och
hvilken hon så envist vägrade yppa? Och om så var,
hvilket öde väntade henne nu?

Att uppsöka henne, att rädda henne, blef nu Elias'
enda tanke. Hans besinning återkom med hans fruktan.
Han kastade sig krypande ned, för att i det svaga, ovissa
månskenet undersöka spåren på landsvägen. Han trodde
sig upptäcka, att släden med de breda medarne gjort
halt vid uppkörsvägen till gården och sedan åter fortsatt
sin färd norrut. Hvarför norrut, om det var Maries
farbroder i Vasa som låtit bortföra henne? Än mer: han
tyckte sig märka att släden, som förut varit förspänd
med två hästar, norrom gården varit förspänd med tre.
Det föll honom in, att den tredje hästen måste ha varit
Heikkis; ja, han trodde sig igenkänna spåret af högra
bakfoten, där skon på ett ställe var afbruten. Han
förstod nu, att man genom hästens bortförande velat beröfva
honom hvarje möjlighet att eftersöka våldsverkarne.

Elias begrep med sin i många faror bepröfvade
rådighet hvad han hade att göra. Han skyndade tillbaka
till stugan, stoppade hos sig det silfverur han engång
tagit som krigsbyte af en fientlig officer och några på
samma sätt förvärfvade, länge besparade silfverrublar.
Därpå sade han Heikki och Brita ett hastigt farväl, med
löfte att icke återvända utan Marie.

Nu visste han, att ingen enda häst stod att köpa
för guld på hela milen framåt Ny-Carleby stad. Han
måste därför först gå söderut till Munsala kyrkoby, ehuru
denna väg gick i motsatt riktning emot de flyendes kosa.
Men Elias hade intet val. Han uppnådde byn och gick
in i den gård, där han visste att man hade den snabbaste hästen.

-- Låna mig din häst, Simon, sade han, och
skulle jag ej komma tillbaka, så håll dig skadeslös
med detta och dessa penningar; det är mer än din häst är värd.

Simon, en gammal hästbytare, tog sig mer än en
gång bakom örat, innan han kunde förmå sig att ingå
på detta förslag. Det var minsann icke godt om hästar
nu för tiden: man hade nödgats hämta dem på femtio
mils väg allt i Karelen, och nu stodo de icke där till
köps ens för penningar; man hade sist på sena hösten måst
öfverföra hästar från Västerbotten. Men voro hästar
rara, så voro blanka silfverpengar ännu rarare, och Simon
kunde icke emotstå frestelsen. Han bedyrade, att han
hellre ville förlora hustrun än hästen; men hur det var,
slunko rublarna in i hans gamla skinnpung, och affären var uppgjord.
Några minuter därefter red Elias i sporrstreck
tillbaka mot Loilaks, spände sin häst för Heikkis lätta
kyrksläde och styrde kosan med rask fart norrut i den
stjärnklara, lugna och frostiga vårnatten.

-

10. Fribytarens jagt.

Elias Pehrson var icke en af dem, som förhalade
tiden, när något af vikt var att uträtta. Klockan
elfva på aftonen hade han uppnått Ny-Carleby och
stannade vid det oansenliga gästgifveriet i norra delen
af staden. Landshöfdingen baron Essen hade nämligen
under vintern låtit inrätta nya gästgifverier vid alla mer
befarna vägar, och skjutsen hade, med anledning af
tidernas dyrhet och bristen på hästar, blifvit förhöjd till
sex styfver milen.

Hela staden sof i sin djupaste nattro. Den tiden
gick man, enligt gammal god sed, till kojs klockan sju
eller åtta om aftonen och var uppe vid hangället klockan
tre på morgonen. Allt vakande vid ljus, där man ej
kunde åtnöja sig med eldskenet från spiseln eller
flamman af en pärta, hade dessutom denna vinter förbjudit
sig själf, alldenstund talgljus voro dyra och mycket
sällsynta. Än mindre fanns den tiden en enda lykta vid
gatorna uti Finlands städer.

Elias bultade oförfäradt på den stängda porten och
fördristade sig, när intet svar följde, att ropa:

-- I kronans namn!
Ändtligen visade sig en yrvaken dräng och öppnade
porten med den vresiga frågan »hvem fänin det var,
som icke lät folk sofva i fred».

-- Jag är landshöfdingens kurir -- svarade Elias
flinkt -- och är skickad från Vasa med bud till den
herrn, som for här igenom i kväll i den stora ryska
släden med tre hästar för. Jag vill veta när han for
härifrån och om han tog isvägen norrut.

Drängen, som ännu sof med förståndet, stirrade på
den nykomne och frågade gäspande:

-- Hukan herre?

-- Han, som for här igenom i kväll klockan sex
eller sju och hade en ung kvinna och tre ryttare med sig.

-- Här har ingen herre varit, och jag gitar ej
nappas med tokuga frågor, svarade drängen morskt och
slog porten igen midtför kronans förmente kurir.

Elias öfverlade om han borde spränga upp porten
och väcka gårdsfolket. Detta syntes honom mindre
rådligt. Ett annat medel rann honom hellre i hågen.

-- Akta dig, Matts, sade han, att jag ej låter
inmönstra dig till soldat, när jag om två veckor kommer
hit med landshöfdingen!

Ett af de största bekymren på vintern 1722 var
nämligen uppsättandet af den nya roteringen i
dåvarande folkbrist, och ehuru det icke mera gick an,
som i salig kungens tid, att "inmönstra" den ena
eller andra passande karlen efter behag,
satt skräcken för denna despotiska rekrytering ännu kvar i folkets sinne.

-- Nå -- fortfor Elias utanför porten -- vill
du godvilligt säga mig hvilken väg de togo härifrån norrut?
-- De voro inne hos rådman Fortells, och jag
menar de foro isvägen åt Flatanabban, svarade drängen
betydligt spakare. -- Skall kurilarn ha häst?

-- Nej. Men om de kvarlämnat här en ljusröd
vallack med skon sprucken på högra bakfoten, så säg
till hos Fortells, att det är Heikkis häst på Loilaks.
Godnatt!

Nu bar det af för Elias i fullt traf till lastageplatsen
vid Åminne och därifrån ned på isen, för att
på en ginväg uppnå Jakobstad, som ligger nära en
half mil på sidan om stora kustvägen. Marsnatten
fortfor att vara månljus och klar, isföret var klingande,
och stränderna tycktes flyga förbi den ilande släden.
Elias, som på vintern engång förut farit denna väg,
krökte i rask fart öfver älfmynningen och de
framskjutande uddarna inåt fjärdarna i Pedersöre skärgård
samt stannade klockan ett på morgonen vid gästgifveriet
i Jakobstad.

Här såg ytterst öde och härjadt ut. Staden låg
ännu i ruiner efter branden den 4 Mars 1714, då äfven
fem skepp brändes i hamnen. Jakobstad hade tre
frihetsår, men man hade icke ens bortröjt grushögarna,
som ännu bildade kullar och klyftor under vinterns
snötäcke. Det driftiga, slöjdfärdiga Pedersörefolket var i
grund förlamadt och till stor del utödt. Endast här och
där hade ett litet nytimradt hus uppstått efter freden.
Blott i söder om den förhärjade staden skådade Pedersöre
gamla ärevördiga stenkyrka, hvars räddning traditionen
tillskrifver ett underverk, i den månljusa vårnatten dyster
och snöbetäckt ned på förödelsen. Stadskyrkan brändes
den 30 November 1714.

Elias upprepade sin saga om kuriren och blef efter
lång underhandling insläppt. Man hade ännu icke hunnit
glömma krigstidens ofog och lät icke gärna upp för en
främling nattetid.

Första frågan var efter den ryska släden. Svaret
blef att »kvinnfoltje valt slädavingland och gita stig ur
åsta sess neder i stugon»; men därefter hade släden
fortsatt färden klockan åtta på aftonen isvägen åt
Gamla-Carleby. Elias bet hop tänderna. Han var tvungen
att rasta en timme för att fodra sin häst.

Därefter fortsatte han färden. Åter försvunno
stränder och isar under hofvarna af hans flinka häst,
vårmorgonen ljusnade omkring honom, och klockan sex
var han i Gamla-Carleby.

Denna stad var i föga bättre skick än den föregående.
Den hade blifvit nybyggd efter branden 1664,
men spolierad under kriget; fartyg och sjöbodar brända.
Gamla-Carlebys krönikeskrifvare Jacob Chydenius skildrar
på följande sätt stadens utseende vid Nystadska freden:
»Få hus, det ena här, det andra där, stodo taklösa
och sönderrifna. Näppeligen fanns här någon inbyggare.
Ty borgerskapet hade, så många som slippa kunde,
bortflytt, och de, som nödgades kvare blifva, hade på
våld- och pinsamt sätt blifvit slagtade.» -- Staden dref
likväl ännu någon handel. Hur liten denna var kan
man sluta däraf, att ett holländskt fartyg, som ämnat
sig till Vasa, men styrt miste och ankrat vid Gamla-Carleby,
kunde afsätta blott en ringa del af sitt salt, sin
tobak och sina kattuner; och när holländaren försökte
det vanliga medlet att inrätta byteshandel, kunde på
hela den då ännu skogrika orten ej mer än trettio tunnor
tjära uppbringas.

Här väntade Elias att finna sina flyktingar.
Fåfänga hopp! När han med klappande hjärta frågade
efter den ryska släden, svarades honom att "hä ha firi
landväjen norrett" för två timmar sedan. Den unga
kvinnan hade gråtit, och en ung karl, som kuskade
släden, hade förgäfves sökt trösta henne. För öfrigt
hade de resande rastat här några timmar, ryttarne hade
ätit som glupande ulfvar, och den tjockaste bland dem,
en karl med förfärligt långa knäfvelborrar, för hvilkas
anblick barnen sprungo på dörren, hade talat en rotvälska
som ingen förstod.

Det var den första underrättelse som gaf Elias något
ljus i hans många gissningar. Den tjocke karlen kunde
icke vara någon annan än f. d. borgmästaren Burchard;
men hvem var den unge tröstaren vid Maries sida? För
första gången kände den ärlige fribytaren en skymt af
svartsjuka blanda en ny skärpa i hans ångest för den
älskade flickan. Hvad var att göra? Hästen var utkörd
och kunde ej mera begagnas, utan att spilla den dyrbara
tiden med en half eller hel rastedag. Men de hade
blott två timmars försprång! Elias bortbytte sin goda
häst mot en sämre, men uthvilad, och fortsatte färden
norrut i de flyendes spår.

Han passerade höjdsträckan i Kelviå och kom in
på Lohteås slätter. Denna nejd hade lidit jämförelsevis
mindre. Elias såg här glest befolkade byar; han
mötte bönder som åkte till staden. Men han hade nu
föga lust att anställa jämförelser öfver krigets olika
härjningar. Vid Lohteå kyrka var han tvungen att hvila
sin häst. Lyckligtvis hade flyktingarne, som troligen
icke mera fruktade att förföljas, rastat på samma
ställe. Berättelsen om dem blef allt besynnerligare.
Den unga kvinnan hade varit ganska glad, sade man,
och språkat förtroligt med sin ledsagare. Elias var ett
ögonblick färdig att vända tillbaka. Men därtill var han
för envis.
Han fortsatte färden med kortaste möjliga uppehåll,
passerade det förvildade Kalajoki och det ännu
vildare Pyhäjoki, dessa nu för tiden tätt bebodda och
mycket odlade kuststräckor. Ju högre han kom mot
norden, desto förfärligare spår hade kriget efterlämnat.
Från och med norra delen af Pyhäjoki var allt en
ödemark; öfversnöade grushögar betecknade byarnas
forna plats; åkerfälten voro bevuxna med tät skog;
några få kojor, hvilka tillika tjenstgjorde som härbergen
för resande, kvarstodo i närheten av kyrkorna, men
däremellan kunde man färdas miltal utan att skönja en
människoboning eller möta en lefvande varelse,
förutom de öfverallt kringstrykande vargarna. Men Elias
lät icke afskräcka sig. Han fortsatte jagten orubbligt,
outtröttligt, natt och dag, beständigt med tanken på
att upphinna och återföra Marie, som nu var knappt en
eller två mil framför honom. På detta sätt kom han
till Salo och Brahestad.

Brahestad var till det yttre någorlunda skonadt,
men i grund utarmadt. I en del af de öfvergifna husen
hade bönder inflyttat från den kringliggande förhärjade
nejden och lifnärde sig med fiske. När de förre flyktade
invånarne begynte återkomma på hösten, uppstodo där
hårdnackad strider, emedan de nye bebyggarne i det
längsta ville försvara platsen, och borgmästaren Wickman,
stamfader för en släkt som alltsedan förblifvit bosatt i
staden, hade all möda att återinföra någon ordning i
detta lilla förvildade samhälle.

Elias hade icke väl hunnit in genom ena porten
af den kringbyggda gästgifvaregården, innan en stor rysk
släde, eskorterad af tre ryttare, körde i fyrsprång ut
genom den andra.


Fribytarens jagt.

Djärf och beslutsam, såsom hans vilda yrke lärt
honom, hoppade den unge mannen ur släden, kastade
sig på en vid porten fastbunden främmande häst och
red ursinnigt efter de bortilande. Desse hade ännu icke
hunnit till stadsporten, då Elias red in på dem med en
sådan våldsamhet, att vänstra hästen för släden blef
kullriden och hela tåget var tvunget att stanna.

-- Har jag er ändtligen, fördömda kvinnotjufvar!
ropade den unge mannen skummande af vrede och
var i en blink till marken och invid släden, utan att
bry sig om ryttarne, som, troende sig vara anfallne af
en galen människa, drogo sina sablar, men tvekade att
bruka dem.

-- Der Teufel anamme dich, tausends perkelen
koira! Wech mit dir! Padi! skrek bakom Elias
borgmästaren Burchards välkända stämma.

Men Elias hörde honom icke; han hade fråndragit
slädgardinerna och stod där mållös af bestörtning. Ett
fullkomligt obekant ungt fruntimmer blickade emot honom
med af förskräckelsen blekta kinder.

-- Hvad skall detta betyda? utropade i sin tur en
likaså obekant militär, som sprang från kusksätet och
grep Elias i kragen.

-- Der Mann ist hullu ferryckt, ganz toll, durchaus!
skrek åter borgmästaren, men hviskade i detsamma Elias i örat:

-- Packe den väg, geschwind, kamrat, sitschas!
Bei Gott, jach muss verrathen den kivekäs!

-- Marie! Hvart hafva de fört Marie? mumlade
fribytaren, känslolös för all annan tanke, än den
förlorades räddning.

-- So, so, die duschinka? Gut, kamrat. Die
duschinka reise nach Stockholm öfver den is. Jach
dem begegnet, perjantaina, abends bei Munsal. Der alte
Larsson dabei. Links um, kamrat; hast gal marsch
eingeschlagen! Links um!

-- Jag dåre! Jag dåre! utropade Elias. De foro
åt söder, och jag sökte dem åt norr! -- Och som en
ursinnig störtade han tillbaka till gästgifvaregården.

-



11. Diplomaten och hans samvete.

Presidenten grefve Torsten Bertelsköld satt en
morgon vid början af April 1722 uti sitt eleganta
arbetsrum i Stockholm och afhörde likgiltigt en
mängd suppliker och andra ärenden, dem hans sekreterare
resumerade i kort sammandrag från ankommande bref.
Den fine grefven med sin ytterst vårdade toilett, sin efter
alla modets regler friserade peruk, sin broderade svarta
sammetsnattrock med de vida ärmarna och stora uppslagen,
de korta åtsittande gula benkläderna, silkesstrumporna
och de rikt utsydda tofflorna, satt vårdslöst
tillbakalutad i en fåtölj och lät endast stundom några
korta, orakelmässiga ord undfalla sig som svar på
tjenarens frågande föredrag. Endast stundom spelade ett
nästan omärkligt spefullt löje öfver hans intelligenta,
men outgrundliga ansikte och röjde hela det måhända
affekterade förakt, med hvilket han fann för godt att
behandla dem som i en eller annan angelägenhet sökte
hans protektion.

-- Pastor Ringbom ber om ers exeellens' gunstiga
förord till det regala pastoratet i Småland, refererade
sekreteraren, i det han, med en trogen kopia af sin
herres förnäma köld, lade ifrån sig ett af brefven.

-- Jag vill minnas han voterade vid sista riksdagen
mot suveräniteten? frågade grefven vårdslöst.

-- Ja -- svarade sekreteraren, missförstående frågan -- tyvärr
var han en mindre pålitlig roja1ist ...

-- Han skall få pastoratet, svarade Bertelsköld.

-- Assessor Berling ber att komma i nådig åtanke
vid det lediga hofrättsrådsämbetet, resumerade sekreteraren,
något förbluffad.

-- Var det icke han som uppsatte Vermlandsböndernes
klagomål öfver bruksägarnes arbiträra åtgärder
och indrog däri några insinuationer för den oinskränkta
konungamakten? återtog grefven.

-- Tyvärr var det han, genmälde åter sekreteraren,
bemödande sig att vända kappan efter vinden.

-- Han skall få ämbetet, svarade grefven lika lakoniskt.

-- Landshöfdingen baron Essen begär nya frihetsår
för de österbottniska städerna, som lidit af kriget, Vasa,
Kristinestad, Ny-Carleby ...

-- Hvem har ej lidit af kriget? Det angår mig icke.
Visa honom till grefve Horn.

-- Ryttmästaren baron Sparrfelt supplicerar ödmjukast
att ers excellens ville hafva honom i åtanke vid
den utlofvade majorsplatsen.

-- Sparrfelt? ... Ah, jag påminner mig, en odugling,
en lycksökare. Han kan vänta ännu några år.
-- De finska flyktingarne i Sörmland påminna om
understödet för deras hemresa, hvilket grefve Horn låtit
lofva dem genom ers excellens ...

-- Grefve Horn? Det blir hans sak. Har han lofvat dem,
kunna de vända sig till honom.

-- Franske ambassadören hoppas att ers excellens
behagar förorda hans sak, och hvad angår de 60,000
livres han haft äran tillsända ers excellens som bevis
på sitt hofs högaktning ...

Grefve Bertelskölds blick mörknade.

-- Jag supponerar -- återtog han -- att de oförskämde
finnarne klagat på mig hos grefve Horn. Ehrenbrand -- står
ni i sold hos grefven?

-- Jag? upprepade sekreteraren bestört.

-- Eh bien, jag vill icke tro det. Ni har ju mig
att tacka för er vapensköld. Ni var rätt och slätt en
herr Brandt, tilldess vår nådiga drottning på min
proposition fann för godt att introducera er bland sina
hundrasjuttioen nye adelsmän. Ni kan ännu stiga högt,
min kära Ehrenbrand, genom en fidelèle conduite.

-- Ers excellens, min trohet, mitt nit ...

-- Godt. Men hvem stör oss i dag så tidigt på morgonen?

En kammartjenare anmälde grefvinnan Liewen. Besöket
tycktes icke vara välkommet, men kunde ej afböjas.
Grefven afskedade sekreteraren, och grefvinnan
inträdde.

Grefvinnan Ebba Liewen, född Bertelsköld, var ännu
samma ädla, behagfulla kvinna som vi lärt känna i de
föregående berättelserna, och ehuru tider och sorger
något blekt dessa älskvärda drag, röjde hela hennes
väsende ännu samma uttryck af förstånd och godhet,
som tillvann henne allas hjärtan, utom den kalle
diplomatens, hennes egen broders. Hon hälsade något
upprörd, satte sig vid grefvens sida och syntes tveka huru
hon borde börja samtalet.

-- Jag slår vad, att min ämabla Ebba åter har
med sig en lista för bidrag åt de finska flyktingarne och
fruktar af systerlig vänskap att alldeles tömma min
klena kassa, yttrade grefven med konstlad munterhet.

-- Nej -- svarade grefvinnan med en lätt darrning,
som icke undföll diplomatens skarpa öga -- jag
kommer för att tala med dig om Eva, om Göstas änka
och hennes son.

-- Comment? Vår courageusa svägerska har då
åter i sinnet att företaga ett nytt fälttåg mot lappar och
kosacker, och du har afslutat med henne en off- och
defensiv allians.

-- Nej, Torsten, ditt gäckeri skall icke skrämma
mig. Jag kommer ej för att begära en allmosa, endast
rättvisa. Det är icke nog med att du låtit förvisa din
brors änka från Stockholm, där hon blott sökte en audiens
hos konungen ...

-- Jag förvisa min tappra svägerska? Ma chére,
hvad tänker du om mig? Du vet ju att vår nådiga
drottning har sina nycker, som alla kvinnor. Hon hade
nu engång fått i sitt hufvud att Eva intrigerade för
holsteinska partiet och ville à tout prix hugga in på
den legitima tronföljden ...

-- Afbryt mig icke. Du har förklarat Eva krig på 
lif och död, och du började med att låta förvisa henne
från Stockholm. Det var ditt bon plaisir, jag säger
intet därom. Men därefter, när hon drog sig tillbaka,
lät du taga ifrån henne gods efter gods för dessa infama
kronorester, uppkomna under Görtziska tidens godtyckliga
pålagor, och nu låter du för samma rester hennes sista
egendom i Östergötland gå under klubban. Din hämnd,
Torsten, är oförsonlig, jag vet det; men den borde
åtminstone icke vara ignoble.

-- Fortfar, min grefvinna. Man måste excusera
damerna, äfven när de säga sottiser.

-- Görtz dog på schavotten, du var själf en af
hans mest förbittrade domare, som icke engång unnade
honom hvad lagen unnar den simplaste missdådare.
Alla hans verk, goda och onda, har du varit med om
att kullstörta; men när det gäller att rädda din brors
änka, din brors son, från följderna af hans utpressningar,
då godkänner du Görtziska systemet, ty det har tjenat
din hämnd.

-- Min bästa Ebba, för hvem tager du mig?

-- Vill du att jag skall säga dig det?

-- Ja gör det, för all del. Att döma af inledningen,
tycks det ej vara din afsikt att kanonisera mig.

-- Nåväl, Torsten, jag skall säga dig hvem du är.
Jag skall tala som vore jag ditt eget samvete.

-- En predikan? Det blir amusant.

-- Af vår far, som hela sitt lif igenom handlade
af grundsats, mottog du arfvet af en princip, nämligen
upprätthållandet af adelns inflytande såsom medlare
mellan konungamakt och folkmakt.

-- Eh bien, hvad kan du ha däremot?

-- Huru har du följt denna grundsats? Jag vill säga
dig det. Du slöt dig under salig kungens tid till grefve
Horn, för att klifva upp på hans axlar, och du gäller
ännu för hans devouerade anhängare. Men du är färdig
att störta honom hvilket ögonblick som helst, när ditt
intresse fordrar det.

-- Verkligen? Så skarpsynt har jag ej trott dig vara.
-- Gyckla, om du behagar; jag fortsätter. Du lismade
med alla partier, ansågs oumbärlig för alla och bedrog
dem alla. Prinsessan och hertigen, aristokraterne och
demokraterne, alla trodde dig arbeta i deras intresse.
Det fanns blott en man och en kvinna som genomskådade
dig. Mannen var kungen, kvinnan var Eva Rhenfelt,
sedermera grefvinna Bertelsköld. Därför svor du dem båda
ett oförsonligt hat, och däri, jag medger det, har du
hållit ditt ord som en man -- nej, jag bedrar mig: en
man är sin konung trogen och förföljer icke värnlösa
kvinnor. Du har hållit ditt ord som en Machiavell.

-- Nu börjar predikan. Continuera; men var blott
ej alltför vältalig. Jag hoppas du slutar före middagen.

-- Du fann det nyttigt för dig att förhjälpa prinsessan
till tronen; därigenom vann du ett fotfäste i
hennes ynnest. Men på samma gång fann du det nyttigt
för dig att bidraga till suveränitetens afskaffande.
Därigenom fick du anseende som en frihetsvän. Grefve Horn,
din beskyddare och Sveriges störste nu lefvande statsman,
bröt ohjälpligt med hofvet; men du, hans lärjunge
och skyddsling, behöll din hofgunst; och när man
begynte finna ditt spel alltför dubbelt, lyckades du förflytta
kronan på konung Fredriks hufvud. Du var åter räddad,
du vann din afsikt och blef allrådande bakom de synlige
chefernes rygg.

-- Men nu börjar du smickra. Det passar illa din
roll af botpredikant.

-- Tålamod. Du fortfar att bära två ansikten, men
intet hjärta. Du är på engång rojalist och patriot, som
man nu begynt kalla edra partier. Du har beundransvärdt
dragit dig ur allt embarras för din trolöshet åt båda
sidorna. Du har stigit och fortfar att stiga. Inom fyra
år har du från en underordnad legationssekreterare
uppsvingat dig till president i ett af rikets viktigaste kollegier,
och innan kort, det vill säga när du störtat grefve Horn,
skall du sitta bland rikets råd. Det är mycket, Torsten,
för en man som icke har sitt snille, utan endast slumpen,
att tacka för sin makt och sin upphöjelse.

-- Nu komma vi alltså till sens moralen.

-- Ja, slumpen, ty det är din innersta tro. Torsten,
Torsten, hvad båtar oss det klyftigaste hufvud, om
vi icke äga därjämte ett hjärta för tro och heder i
lifvet? Du, som icke tror på hvarken Gud eller samvete,
du sätter all din förtröstan på en usel vantro, en
dårskap, en amulett! Du föraktar dig själf så djupt,
att du tillskrifver hela din makt och lycka denna hemska
trollmakt, som förföljer vår släkt och bereder dess
ofärd! Din enda, din innersta tro är tron på makten
af konungens ring!

-

12. Samvetet tystnar.

Det gäckande löjet försvann från grefve Bertelskölds läppar.

-- Förlåt mig, sade han, min tid är upptagen.
Låt oss återkomma till ämnet, om du behagar. Huru
stor är kronans fordran i egendomen Falkby?

Grefvinnan fortfor, utan att svara på frågan:

-- Om du lifvades af denna stora känsla för rättvisa
och ädelmod, som ledde vår far under hela hans lif,
skulle jag vädja endast till den, och du skulle höra mig.
Nu måste du veta, att också jag genomskådar dig --
och mig kan du icke hata, det är omöjligt. Du tror
dig oåtkomlig i din intriganta, hjärtlösa politik, och det
finnes likväl en svag punkt, där du med lätthet kan
såras. Sedan du erhöll ringen tillbaka, säger du hvar
dag till dig själf: denna ring skall göra mig
oemotståndlig; denna ring skall lyfta mig öfver mina fienders
ränker och öfver själfva de mänskliga tingens
obeständighet. Jag skall stiga, beständigt stiga, obekymrad om
hvem jag därvid trampar under mina fötter, och ingen
skall störta mig. -- Ja, se icke därför så mörkt på
mig; detta är din innersta tanke, och härtills är den
besannad af verkligheten. Men huru -- om du förlorade
ringen ännu engång?

Grefve Torsten smålog tvunget.

-- Jag skall sörja för att min generösa Ebba icke en
annan gång bortsäljer den för en strut konfekt, sade han.

-- Jag vill påminna mig att ringen varit förlorad
flera gånger förut, och hvarje gång genom en mened.
Du själf har tappat den engång, när du på gyckel besvor
din kärlek för gamla fröken Posse. Är du så säker på att
du aldrig svär mened?

-- Ebba -- du missbrukar mitt tålamod!

-- Hela din politik är en trolöshet! Hela ditt lif
är en mened! Akta dig, Torsten, för dessa ödets dunkla
makter, hvilka du på engång trotsar och fruktar! Då
ingenting annat beveker dig, så tänk på ditt fall! Handla
nobelt, Torsten, om icke af grundsats, så dock af fruktan!
Du, som icke tror på Gud, men tror på en kopparring --
darra för din afgud, att han icke hånar och bedrager dig!

Grefven gick häftigt fram och åter öfver rummet.
Hans köld hade öfvergifvit honom. Mästaren i den tidens
trolösa statskonst, han som log åt alla mänskliga känslor,
hade för ett ögonblick förlorat jämvikten. Grefvinnan
sökte snabbt, men kanske för obetänkt, att begagna detta
ovanliga intryck på ett hjärta af is.

-- Välan, sade hon, det beror endast på dig att
återkalla kronans fordran på Falkby och förklara den
ogiltig, såsom den är, emedan den utskrifning, på hvilken
den stöder sig, var fullkomligt olaglig. I hafven kallat
baron Görtz »järnskrapan»; I kunnen icke sanktionera
hans åtgärder, sedan I låtit hans hufvud falla.

Innan hon ännu talat ut, hade ögonblicket på falkvingar
flugit förbi, och det kalla löjet hade återtagit sin
vanliga plats på statsmannens läppar.

-- Medgif, ma chère, sade han småleende, att vi
likväl äro ett par stora barn. Vi tvista om ett fantom
och glömma att verkligheten har sina pretensioner. Jag vill
tänka på din propos. Man skall arrangera allt à tout possible.

Grefvinnan Liewen såg väl att hon förfelat målet.
Men hon kände sin ätts hela mod och stolthet upplåga
vid tanken på den oförrätt, som hotade hennes
barndomsvän och hennes älskade broder Göstas son.

-- Jag proponerar ett arrangemang, som kanske
skall konvenera dig bättre, sade hon.

-- Godt. Låt oss lämna moralerna och återkomma
till realiteten.

-- Europa står rustadt i tvenne läger. Man säger
att en mängd franska livres dessa dagar blifvit utdelade
-- som subsidier -- för att vinna Sveriges medverkan.
Skulle händelsevis något af detta utländska guld ha fallit
för dina fötter, så låter du det, som en man af ära,
ligga på gatan. Har jag förstått dig?

-- Subsidier? Det är möjligt. Jag vet intet därom.

-- En Bertelsköld säljer icke sitt fädernesland. Men --
bedrar jag mig icke, så ha subsidier inträffat också
från Ryssland? Sverige är lyckligt, det utbjudes på
auktion, det tillfaller den mestbjudande. Därom vet min
bror ej heller minsta soupçon?

-- Pöbeln radoterar. Enfin; vill du köpa tillbaka
Falkby för dessa föregifna utländska penningar?

-- Icke Falkby, icke min egen lycka, om jag än
nödgades tigga mitt bröd på gatan. Förr skulle jag
förgås af hunger. Men antingen låter du inhibera
auktionen på Falkby, eller blottar jag för drottningen hela
din dubbelhet. Hon skall tro mig, ty hon vet -- och
Gud vet -- hvad denna bekännelse kostar mig. Nu har
jag sagt dig allt, nu kan du anse äfven mig för din
fiende, om du icke hellre föredrager att anse mig som
din trognaste vän. Välj!

Och grefvinnan Liewen aflägsnade sig med högburet
hufvud, men med högröda kinder, upprörd och darrande.
Det hade endast behöfts ett ord, och hon hade gråtande
kastat sig i sin brors armar. Men detta ord uteblef, och
syskonen voro skilda för alltid.

Grefve Torsten stod en stund förvånad öfver detta
ovanliga utbrott af en så mild och vek varelse. Han
eftersinnade priset för sin systers kärlek. Det kostade
honom endast en vink, och Falkby var räddadt, hans
syster blidkad. Men skulle väl han, den statskloke,
ogenomskådlige mannen, erkänna sig besegrad och rodna
för en kvinna? Nej -- det kalla löjet återvände ännu
engång på hans läppar. Han ringde. Sekreteraren kom.

-- Ehrenbrand -- sade grefven med ett nådigt
smålöje -- jag har tänkt på er befordran. I morgon
afgår en beskickning till Petersburg. Min vän, gör er
resfärdig, ni skall börja er diplomatiska bana. Var viss
om min protektion.

Den unge mannen stannade bestört och oviss huru
han borde uttyda denna oväntade utmärkelse.
-- Ers excellens ... stammade han.

-- Jag förstår. Ni behöfver respenningar. Se här.
Låt se att ni gör mig heder. Adjö.

Och van vid mekanisk lydnad, befann sig den unge
diplomatiske nybörjaren snart utom dörren, utan att veta
huru. Men grefvens blick mörknade, när han befann
sig allena.

-- Jag måste rensa min omgifning, sade han till
sig själf. -- I min tjenst bör man ej veta för mycket.
Hur har Ebba fått aning om ...? Kan hon verkligen
blifva mig farlig? Enfantillage! En kvinna har sina
sentimentala nycker. Men hon har rätt. Jag kunde blifva
suspect vid hofvet. Jag behöfver en succès hos kungen.
Huru? Förespegla honom den suveräna makten, som han
så lifligt efterfikar? Eller --? hos ces messieurs äro de
små medlen ofta bättre än de stora. Hvar finna en tråd
för att draga dockan i ledband? Om jag skulle ...?

Grefven ringde ånyo. Kammartjenaren kom.

-- Jacques, låt kalla hit ryttmästaren baron Sparrfelt.

-- Han väntar sedan en timme i förmaket på företräde
hos ers excellens.

-- Godt. Låt honom komma in.

Sparrfelt kom -- en ståtelig ung militär, men som
påtagligen icke varit med när krutet fanns upp.

-- Min bästa ryttmästare -- sade grefven förbindligt --
det gör mig ondt att man negligerat en så förtjent
mans befordran. Hade det berott af mig, skulle ni
längesedan erhållit majorsplatsen. Ingen är därtill mera
berättigad än ni. Men grefve Horn -- ni förstår. Apropos,
er bror, har man sagt mig, efterspanar allt ännu förgäfves
den flydda dufvan från grefve Horns familj. Neka icke,
min bästa baron, att ni hade en viss partage i den
vilda finska fågelns försvinnande.
-- Ers excellens behagar skämta ...

-- Nej, på min ära. Det är ni som enleverat
henne, och nu låter ni er bror söka henne i Finlands
ödemarker. Medgif att denna malice är er uppfinning.
Ni är en verklig Don Juan, min bästa baron. Ni gör
eröfring på eröfring, och den lilla Marie är förtjusande.

Smickrad af så mycken nedlåtenhet, fortfor ryttmästaren
att neka, men på ett sätt som kunde tydas huru som helst.

I detta ögonblick inträdde oanmäld en reslig äldre
man i borgerlig dräkt och af strängt, nästan kärft
utseende. Denne man var ingen annan än Lars Larsson,
köpmannen från Vasa.

Grefvens panna, som rynkades vid detta burdusa
uppträdande, jämnades genast, när han igenkände Larsson,
till det allraklaraste solsken. Det var honom lika kärt
som oförmodadt, sade han, att på denna årstid återse
en så estimerad connaissance från Finland.

Köpmannen bugade jämt så mycket som skyldigheten
fordrade och förklarade att landets betryck och
brådskande affärer ej tålde något uppskof. Han hade kommit
öfver isen till Umeå och därifrån hit som deputerad från
Vasa stads borgerskap, för att i underdånighet supplicera
om förlängda frihetsår och eftergifter i tullen, hvartill
han nu ödmjukast vågade anhålla om hans exeellens'
höggunstiga protektion. Skälen voro de och de -- och
nu började Larsson, obekymrad om ryttmästarens närvaro,
att vidlyftigt utlägga motiverna för sin beskickning,
hvaribland nödvändigheten att med första öppet vatten
förse Finland med salt, järn, spannmål, humle, tågvirke,
och -- nattvardsvin, ty den totala bristen därpå hade
tvungit mången kyrka att i den stora nöden begagna
brännvin till detta behof.
Grefve Torsten lyssnade, tycktes det, med mycket
intresse och deltagande till detta andragande, men afbröt
slutligen talaren med den förklaringen att han vore
fullkomligt öfvertygad om billigheten af Vasa borgerskaps
begäran och skulle för sin del, allt hvad han förmådde,



söka utverka bifall därtill. För öfrigt hade man nu en
mild och nådig konung, som på allt sätt ville befrämja
undersåtarnes bästa, och så vidare, och så vidare.

Den stränge demokraten från Vasa svarade härtill
något mindre ödmjukt än supplikanters lofliga vana är,
att han icke begärde någon nåd, endast rättvisa, och
när man nu hade lagbunden frihet, hoppades han att
en sådan icke skulle förvägras. Det hade också varit
grefve Horns mening, tillade han.
-- Utan tvifvel, svarade grefven ytterst förbindligt. -- Om
han, min bästa Larsson, insinuerat sin supplik
hos grefve Horn och hans excellens jugerat den som
possible, kan jag på förhand gratulera till framgång.

-- Jag har icke insinuerat något hos grefven, genmälde
Larsson buttert. Jag förde endast min brorsdotter
tillbaka till grefvens hus och språkade under hand
med grefven om våra affärer.

-- Er brorsdotter, lilla Marie?

-- Ja, herr grefve -- och Larssons solbrynta kinder
färgades dunkelröda.

-- Fägnar mig. Adjö, min kära Larsson, var viss
om min protektion. Och ni, major Sparrfelt, ni hör --
ert rykte som eröfrare står på spel. Det ges endast ett
medel att rehabilitera er egenskap af oemotståndelig.

-- Kan jag på något sätt tjena ers excellens?

-- Mig? Hvad tänker ni på? Men er själf, ert
rykte som oöfvervinnelig. Enlevera er sköna!

-

13. »Lappland är återfunnet.»

Vid Järna i Sörmland var i April 1722 ett kungligt
jagtparti. Konung Fredrik älskade dessa nöjen
med nästan lika passion som hans tvenne företrädare
och var däruti nästan likaså skicklig och väl förfaren.
Skillnaden var endast den, att jagterna numera sällan
voro lifsfarliga eller halsbrytande, utan allt aflopp med
någon strapage till häst och fot, hvaraf följde god aptit;
och konung Fredrik var icke den som föraktade ett godt
bord. Ännu var han, ehuru fet och ovig, en ganska
skicklig ryttare. Det fanns knappast i Sveriges rike en
bättre skytt än konungen, och han roade sig icke sällan
att skjuta öronen af en hare i fullt språng, i det han
lämnade åt sina hundar och jägare det simplare görat
att döda villebrådet. Däremellan höll konungen, likasom
de store Carlarne, till godo med färskt smör och gul
grädde i prästgårdarna, likväl så att hans franska kock
benäget hjälpte prästmor vid anrättningarna; ja, det
hände till och med att konungen icke försmådde en
filbunke, serverad i bondgårdarna af någon vacker tös,
men där skulle vara kanel och socker på, hvilka ej
fingo saknas uti den lilla silfverbeslagna reskantinen, som
hofmästaren alltid medförde för att krydda landsbygdens
grofva smak efter hans nådes finare kännedom af den
gastronomiska vetenskapen.

Våren var långt liden och snön redan till stor del
borta. Man hade i dessa mera befolkade trakter icke
lyckats ringa mer än en enda björn, och sedan denne
var fälld efter alla konstens regler af konungens egen
kula, gick det löst på räfvar och annat villebråd, hvarpå
trakten hade ett ymnigt förråd. Nu var jagten slutad
för dagen, och konungen hade låtit arrangera en fin
supé på prästgården. Här saknades hvarken spanska
viner eller kraftigt öl, och eftersom konung Fredrik var
en folkelig konung, hvilken hade sina skäl att stå väl
med Sveriges allmoge, voro äfven några af nejdens
anseddaste bönder inbjudne att deltaga i gästabudet.

Konungen var gemenligen mycket mild och nådig, när
han slapp lös från de besvärliga regeringsomsorgerna.
Han behagade i nåder infinna sig på ett bröllop, hvilket
samma kväll, ej utan små biafsikter på äran af ett
kungligt besök och hoppet om kunglig frikostighet, var
tillställdt i gårdens stora folkstuga. Detta hopp slog ej
heller felt. Hans majestät behagade i egen hög person
nypa bruden i kindbenet och lägga fyra dukater på
brudtallriken, hvarefter han med kännareblick mönstrade de
för en sådan kunglig nåd högst förlägna unga töserna
uti brudskaran. Mönstringen tycktes likväl icke utfalla
synnerligen till nöjes, emedan konungen snart därpå
vände sig till ett par gråhårige dannemän och begynte
fråga om landets tillstånd, hvilket högeligen förundrade
dem som visste huru ogärna hans majestät vid så muntra
tillfällen brukade besvära sig med riksangelägenheterna.

Bönderne voro icke heller sena att i frimodiga, dock
vördsamma ordalag afmåla folkets stora betryck och
rikets vanmakt efter det långvariga kriget och hade i
samma andedrag en mängd underdåniga böneskrifter
tillhands, hvilka prästen uppsatt åt dem, för att icke
låta det höga besöket aflöpa utan nytta för orten.
Konungen mottog böneskrifterna med den nådigaste
uppmärksamhet och lofvade, i det han lämnade bröllopet,
göra hvad på honom ankom, men underlät icke att tilllägga
med en lätt axelryckning att »han kunde så litet
för rikets välfärd göra, de skulle sig till rådet vända; finge
han i framtiden mera möjlighet, skulle visserligen allt till
de redelige dannemännens hugnad och belåtenhet utfalla.»

Bönderne, som icke rätt visste huru de skulle uttyda
denna kungliga gåta, hvilken gjordes än otydligare
genom en stark tysk brytning i uttalet, voro emellertid
förtjuste öfver den höge gästens utomordentliga
nedlåtenhet, och någre bland dem företogo sig vid ölstånkan
att högeligen prisa den nuvarande styrelsen framför den
nästföregående.

-- Det är länge sedan en svensk bonde sett hvitögat
på sin herre och konung, utropade en af gästerne.
-- Och får han ställa som han vill, så få vi det
godt, sade en annan. Men de höga herrarne ha satt
grimma på honom och göra hvad de behaga med konung
och bönder.

-- Det kunde väl ock behöfvas en grimma efter allt
hvad vi skådat i salig kung Carls tid, genmälde en annan.

-- Hvem understår sig att smäda kung Carl och
hans blå gossar! utropade häftigt en gammal ärrig karolin,
som satt med sitt träben i en vrå af stugan. Det
behöfdes icke mer än kung Carls namn, och kung Fredriks
aktier föllo i ögonblicket.

-- Gamle Hans har rätt, det var dock en kung
som dugde till något, och att det gick tokugt, det var
Görtzens och herrarnes fel, ropade flera röster.

-- Lag och frihet äro nu våra herrar, invände
betänksamt en riksdagsman från 1719.

-- Laga mig hit och fria mig dit -- svarade karolinen,
stampande med sitt träben så att det genljöd i
stugan -- vill ni höra en ny visa, gossar, tryckt i år?
Den lyder så här:

När allt har nått sin höjd, man snart det falla sett;
så har vårt Svänska uhr nu gått från tolf till ett.

Ett högt bifallsrop belönade denna allmänt kända
anspelning på regenternes siffror, och konung Fredriks
aktier föllo ytterligare hos detta förunderliga folk, som
hellre ville låta tyrannisera sig af en hjälte, än lefva
frie under en dockkonung. Förgäfves invände den förste
talaren, att äfven kung Fredrik var känd som en tapper
krigare och att han på sin kropp bar flera ärr efter
kulor och pikar, än själfva kung Carl. Skuggan af detta
sista namn öfverhöljde redan nu, medan alla sår af den
blodiga karolinska tiden ännu blödde friska, till den
grad alla andra namn, att efterträdaren helt och hållet
glömdes för de sagolika bedrifter och äfventyr, hvarmed
mannen med träbenet nu begynte undfägna sina kamrater
vid ölkruset.

Under tiden intog kung Fredrik sin plats vid det
läckra bordet i prästens sal och lät sig väl smaka, under
skämt, löje och slippriga jagthistorier, då en jägare
inkom och lämnade konungens gunstling Broman en biljett.
En stund därefter borttog Broman, hvilken då som
privatsekreterare började sin bana till det framtida
presidentskapet, konungens tallrik och lät biljetten omärkligt
falla på servietten. Konungen fortfor att skämta och
prata, men stoppade biljetten hos sig.

-- Was giebts? frågade han därefter sin sekreterare,
liksom i förbigående.

-- Lappland är återfunnet, svarade Broman med låg röst.

Konungen stod genast upp.

-- Mina herrar -- sade han förbindligt -- jag beklagar
att jag ej längre kan af ert amusanta samkväm
mig förlusta. Viktiga statsangelägenheter kalla mig genast
till Stockholm; men jag ber er, fortfaren, låten er ej af
detta Unfall störa! Adjö, meine Herrn! Auf Wiedersehen!

Konungen for. Den lätta ensitsiga racken, körd af
hans lifkusk, var förspänd med den bäste trafvaren, och
strax efter följde Broman och kammartjenaren, åkande
i kursläde. Bredvid galopperade den vanliga eskorten
af en adjutant och fyra lifdragoner.

Konung Fredrik var lika liten hästgråtare som någon
af Carlarne och körde med »kungsskjuts» likasom de.
Hästar voro dessutom på förhand uppbådade, och
Södertelje passerades, utan att stanna, i god tid på aftonen.
Därefter saktades märkbart den hastiga färden. Broman,
beledsagad af två dragoner, fick befallning att åka förut,
»för att se om isarna voro säkra», och den kungliga
släden med resten af eskorten följde i lätt traf ett godt
stycke efter.

-- Hvad är detta för ett ställe? frågade konungen,
pekande på ett stort förfallet hus till höger om vägen.

-- Det är Gärdinge och tillhör Sparrfeltarne, svarade
adjutanten, som red vid sidan af släden.

-- Det ser obebodt ut.

-- Det har ej varit bebodt på många år af andra
än förvaltaren och hans folk.

-- Kan Strömberg se om där är ljus uti öfra våningen?

-- Icke det minsta, sire. Där är mörkt.

-- Ungt folk gjorde bättre att sin jord odla, än
att sig på ambassaderna vräka ... Aber was giebts da
am Ufer? Broman lamentirt ja wie ein Verrückter.
Kör på, zum Teufel!

Verkligen hördes larmet af ett högljudt gräl, i hvilket
man urskilde Bromans stämma, på något afstånd uti
den frostiga nattluften. När konungen och hans adjutant
hunno till stället, funno de Bromans släde fastkörd vid
en annan mötande släde, där vintervägen gick utför en
ängsbacke ned till Mälarens isar. Grälet hade redan
öfvergått till handgemäng, och Broman med sina tvenne
dragoner höll på att komma till korta mot en lång
officer med två eller tre soldater, hvilka alla dragit
värjorna och utan krus höggo in på sina motståndare.
Freden var ännu så nymodig; man ville icke riktigt
komma sig ur den gamla vanan.

-- Kör packet ur vägen att rum oss skaffa! befallde
konungen, och adjutanten lät icke säga sig detta
två gånger. I en blink var han där med sina dragoner,
och striden fick nu en annan vändning. Motpartiet gaf


bataljen förlorad och lopp till skogs; endast den
främmande officern fäktade ännu som en ursinnig vid den
till hälften kullstjälpta släden.

-- Gif er, baron Sparrfelt! utropade Stromberg, som
nu igenkände sin motståndare. -- I konungens namn
arresterar jag er för vägafridshrott.

-- Och för kvinnofridsbrott! inföll Broman med en
indignation, som tog sig mäkta ridderlig ut. -- Här uti
släden finnes ett fruntimmer, som förklarar sig vara
med våld bortförd från Stockholm.
Värjan föll ur den förbluffade ryttmästarens hand.
Konungen steg ur sin rack.

-- Vi hade icke väntat -- sade han, med den
högdragna stränghet han vid dylika tillfällen så väl kunde
antaga -- vi hade icke väntat oss att möta våra officerare
i en situation, som bättre skulle röfvare konvenera på
öppen landsväg. Är det så, mina herrar, som I lag och
anständighet iakttagen? Baron Sparrfelt begifver sig på
ögonblicket till Gärdinge och stannar där, tills vi hans
förhållande hinne närmare undersöka. Hvad fruntimret
angår, befalle vi eder, Broman, att henne saine et sauve
till hennes förvanter i Stockholm återföra. Hvarje
oskyldig har rätt att vårt kungliga beskydd anropa. Ni
ansvarar oss med ert hufvud för denna dam.

Konungens befallning åtlyddes, och om få minuter
var Sparrfelt på väg till Gärdinge, medan det kungliga
tåget fortsatte vägen till Stockholm, förökadt med ett
tigande, darrande och i nattens skymning oigenkänneligt
fruntimmer.

-

14. Fortsättning af fribytarens jagt.

Vi lämnade senast vår unge manhaftige landsvägsriddare
Elias Pehrson i en ganska ätventyrlig belägenhet
uti Brahestad, och det är billigt att vi se åt
hvad det vidare blifvit af honom. Ursinnig öfver
förlusten af sin älskade Marie, utan penningar, utan
bekantskaper, utan att våga vända sig till någon af
myndigheterna, emedan ett pris ännu fortfarande var satt på
hans hufvud, såg han sig förvillad högt upp i norden,
medan ett dunkelt öde ryckte Marie tillbaka till
Stockholm, som hon så oförklarligt fruktade. Ett ögonblick
ansåg Elias allt förloradt. Det förekom honom som
hade jorden sjunkit under hans fötter.

Då ruskade honom en omild hand i kragen, och
en bonde, som sprungit efter honom från gästgifvargården,
fordrade tillbaka sin häst. En tanke for genom
fribytarens hufvud och växte, hastigare än det brukas
här i landet, till ett moget beslut.

-- Skjutsa mig nu genast norrut, tilldess vi upphinna
officern, som reste nyss härifrån, och tag min
häst i skjutslega!

Bonden gjorde stora ögon. »Antingen är karlen
tokig, eller har han stulit hästen», tänkte han vid
sig själf. Men Elias drog honom med sig tillbaka till
gästgifvargården, och huru saken bedrefs, voro båda
en stund därefter på väg till Uleåborg. Till all lycka
hade de resandes stora ryska släde gått sönder i
Siikajoki, och denna gång upphann Elias dem utan synnerlig
svårighet.

Hurtigt trädde han in i stugan på Gertula gästgifveri
och fann där samma personer, som han några
timmar förut så obetänkt hade öfverfallit vid Brahestads
tull. F. d. borgmästaren Burchard reste sig upp från
ett fat rofvor, hvars innehåll just höll på att försvinna
i hans korpulenta matsäck, och gjorde min af att spärra
vägen för den inträdande.

-- Den tusan perkele kivekäs will durchaus hängen!
utropade han.

Elias sköt honom åt sidan och gick rakt fram
till officern, en medelålders man med ädla, redbara
drag.
-- Förlåt mig -- sade han -- att jag än en gång
stör eders välborenhet; men det sker, vid Gud, icke i
elak mening.

-- Hvem är ni? Hvad vill ni? frågade officern
med rynkad panna.

-- Jag är en af salig kungens och Löfvings ringaste
tjenare, till yrket en kivekäs, som de kalla oss, konungens
frie män här i landet, genmälde Elias. Ett pris af
hundra daler är satt på mitt hufvud för det jag bränt
en rysk galer i Pargas skärgård, och ers välborenhet
kan lätt blifva af med mig genom att angifva mig för
länsman på orten. Men jag talar till en karolin; jag
kan ej hafva något att frukta.

-- Nej i sanning; är det så som du säger, min
gosse, behöfver du icke ångra att ha vändt dig till mig.
Jag är major Düker vid Upplänningarne och vänder
tillbaka från Ryssland efter snart tretton års fångenskap.
Min hustru följer mig norra vägen till Stockholm.

-- Till Stockholm! upprepade Elias. Herr major
-- tag mig med! Jag vill tjena er som skoborstare,
jag vill köra ihjäl alla hästar för er -- jag vill slåss
för er -- men det behöfs icke numera -- kort sagdt,
herr major, jag vill dö för er, men tag mig med!

-- Unge man -- sade Düker leende -- om du kör
som du rider, tror jag verkligen du är i stånd att hålla
ord. Hvarför har du så brådt till Stockholm?

Elias redogjorde i korthet för Maries bortröfvande.

-- Det är en betänklig historia, sade majoren; vi
ha nu fred, min gosse, och med all din hurtighet fruktar
jag du kommer till korta mot flickans förmyndare. Men
lika godt; att vara biltog för det man tillfogat fienden
afbräck, det är icke något fel i mina ögon. En af
mina gamla soldater, som följt mig ur fångenskapen,
stannar i Uleåborg, och Burchard spekulerar där på en
länsmansbefattning. Du kan intaga deras plats. Men
rid icke ihjäl mina hästar, det förbehåller jag mig.

-- Lefve kung Carl! utropade Elias och svängde hatten.

-- Wollte sagen den grossmächtigen Friederich,
rättade Burchard. Nur immer den rechten Potentaten,
durchaus!

Tåget satte sig åter i rörelse. Man reste nu genom
förfärligt ödelagda nejder. Hela Limingo slätt var en
öken, där icke sten på sten var öfrig af människors
boningar. Först i närheten af Uleåborg såg man åter
här och där en koja vid vägen. Staden själf var illa
medfaren. Dess historieskrifvare Johannes Snellman
(1736) berättar om fiendens intåg i den oförsvarade
staden Andersdagen år 1714 och huru allt blef under
kriget spolieradt, hundrafyrtiotre bland invånarne
bortförde i fångenskap samt många andra under flykten
omkommo på hafvet. På vintern hade nu några bland
flyktingarne återkommit öfver Torneå; men staden var
ännu till hälften obebodd och bestod af förfallna kojor,
knappt uppresta efter branden 1705, innan pesten 1710
och fiendens infall satte äfven Uleåborgs välstånd långt
tillbaka.

De resande stannade icke längre i Uleåborg, än
som hehöfdes för en nödvändig hvila. Färden fortsattes
under mödor och faror, om hvilka man nu knappt
kan göra sig en föreställning, allt längre åt norden.
Ända till det lilla förfallna Torneå räckte spåren af
krigets sköflingar. Därefter fanns åtminstone tak öfver
hufvudet, men äfven på svenska sidan, ehuru i mindre
grad, var folket utödt, armodet stort och landet
förvildadt. Mången gång hade de resande endast fribytarens
rådighet och vana att reda sig i det kinkigaste läge att
tacka för det de helbregda kommo igenom alla dessa
besvärligheter.

Ändtligen, efter åtta veckors färd i menföret, såg
man Stockholms tornspiror glimma i vårsolen. Denna
anblick pressade tårar ur den redlige Dükers ögon. Man
befann sig nu i början af Maj. Elias tog ett hjärtligt
afsked af sina följeslagare och begaf sig på egen hand
ut i den dåvarande trånga labyrinten af Stockholms
hufvudstad, där Tessins verk, det nära fulländade, men
ännu obebodda nya slottet då redan, stolt som en
lejonkula, blickade ut öfver Mälarens förmälning med
Östersjöns vågor.

Van att, såsom sin mästare Löfving, antaga alla
skepnader, begaf sig den förslagne fribytaren genast
till grefve Horns hus och utgaf sig där för en finsk
herres kammartjenare, som med goda ord och dusörer
ville insinuera en befordran hos grefve Horn. Snart
hade han i denna egenskap lockat ur tjenstefolket allt
hvad de visste om grefven, grefvinnan och hennes fosterdotter.
Tyvärr var det inga glada nyheter. Larsson
hade återfört Marie till grefvens hus; hon hade gråtit
mycket och mest stängt sig inne, men en afton hade
hon gått att besöka sin syster, som var inrest till
Stockholm, och på återvägen därifrån hade hon plötsligt
försvunnit. Förgäfves hade Larsson, förgäfves grefven själf
satt halfva staden i rörelse för att återfinna den
förlorade; det var nu tre veckor sedan, och man hade icke
funnit det ringaste spår. Grefvinnan var otröstlig, den
kärfve Larsson sökte förgäfves dölja sin ånger och oro
öfver att hafva fört flickan till Stockholm. Kort sagdt,
det var något under allt detta, mente de kloke bland
tjenarne. Flickan hade en hjärtesorg, det kunde man
nog se på henne, och till slut skulle man få höra att
hon hoppat i sjön.

-- Hvad skulle det tjena till? sade den gamle
portvaktaren, som ansåg sig klokare än alla de andra.
-- Hade hon hoppat i sjön, så hade hon flutit, det

är klart; så mycket har hon lärt sig i Finland. Hon
rymde ju hem för att stjäla konsten af någon gammal
häxa i Lappland, men se det skämdes hennes farbror för
och förde henne hit för att bli kristen igen, det lär
vara si och så med den saken i Finland. Baron Sparrfelts
bästa karl, Knut med ärret, svor och förbannade sig på
att grefvinnans Marie hade förhäxat hans herre och
skulle nog en dag fara af med honom till Blåkulla.

-- Vet man så noga att hon icke gjort det? frågade
Elias helt lugn, medan han inom sig var färdig
att hugga den gamle sladdrarn i stycken.

-- Icke är det så visst, sade en näbbig kammarjungfru,
som aldrig kunnat förlåta Marie hennes företräde
i grefvinnans ynnest. -- Samma dag hon försvann
såg jag Sparrfelt rida två gånger här förbi, och
från den dagen har ingen sett till honom.

-- Prata hon, min söta! sade grefvens förnäme
kammartjenare, som alltid visste mer än alla de andra.
-- Baron Sparrfelt har ränt värjan igenom en dragon
och sitter nu i arrest på sin egendom Gärdinge tre mil
från Stockholm.

Elias hade hört nog. En half timme därefter
var han på vägen till Gärdinge, och denna gång i
egenskap af en förvaltare, som reste för att uppköpa
hästar till Finland. Det dröjde ej heller länge, innan
han hade reda på Gärdinges inre historia. Sparrfelt
var där, halfdöd af ledsnad och grämelse, men tvungen
att stanna i husarrest, »för att han och hans folk
kört öfver kungen på isen och ihjälslagit fyra dragoner,
vid hvilket tillfälle hans majestät själf med knapp
nöd kom undan med lifvet, för hvilket allt nådig
baron högst sannolikt hade att vänta stegel och hjul.»
Skulden till allt detta hade varit en finsk trollpacka,
som nådig baron velat föra med sig till Gärdinge för
att bota gårdens hästar för spatten; men när löjtnant
Stromherg fick se häxan, lät han hugga ett hål på isen
och stoppade henne dit med gevärskolfven, ty det förstås
att hon flöt.
Med detta besked återvände Elias till Stockholm
och gaf sig ingen ro, innan han fått reda på löjtnant
Stromberg. Här gaf han sig ut för ett ombud från
Larsson, hvilken ville framlämna en böneskrift till
konungen, och lät härvid ett ord undfalla sig om Sparrfelt
och häxan. »Larsson hade ämnat köpa hästar på
Gärdinge, men fått höra att Sparrfelt brukade kurera
sina hästar med trolldom.»

Stromberg gapskrattade.

-- Det vore ej Sparrfelt olikt, men i det fallet blef
han dragen vid näsan af Broman, som for af med hans
häxa. Kanhända Bromans hästar också ha spatten.

Med dessa ord vände löjtnanten sin supplikant
ryggen, och Elias begaf sig, sammanbitande tänderna af
raseri, för att uppsöka Broman.

-

15. Jupiter och Juno.

För att finna denna berättelse sannolik, eller ens
möjlig, måste man erinra sig den sällsamma förändringen
i seder och tänkesätt vid svenska hofvet efter
Carl XII:s död. I Carl XI:s tid voro sederna ytterst
stränga, och hofvet, likasom konungen, delade sin dag
mellan arbete och andaktsöfningar. Mycket af den
tidens allvar fördunstade under Carl XII:s vilda
ungdomsnöjen; men därefter lyftade först segrarna och
sedan nederlagen folket ånyo till en allvarligare
stämning. Själfva den jäsande inre tvedräkten, partihatet,
intrigerna, tronstriderna och kampen för eller mot
enväldet stålsatte i början sinnena mot det sedefördärf,
som redan i mer än en mansålder utbredt sig från det
lättsinniga franska hofvet öfver större delen af Europa.
Sverige fortfor på det hela att vara ett land med stränga
seder, och det behöfdes ännu femtio års svaghet och
inre söndringar, för att med Gustaf III införa andra
tänkesätt i de högre samhällsklasserna. Men Fredrik I
hade gått i en annan skola än tolfte Carl. Han hade
uppvuxit i samma galanta hofluft som den tidens
berömdaste libertiner, August II och hertigen af Orleans,
och stred för helt andra eröfringar än hans barske
företrädare. Lyckligtvis räckte hans inflytande icke långt bortom
hofvets lysande lekverk, och partierna, som fortforo att ryta
omkring honom, under honom och öfver honom, skrämde
honom till ett yttre sken af anständighet, hvilket tog sig
rätt komiskt ut för dem som närmare kände honom.

I bottnen af stora händelser ligger alltid en stark
tråd, som sammanhåller dem, men på ytan förlorar
sig denna tråd i svaga spindelväfvar af slump och
mänskliga lidelser, hvilka då få utseende af att ha varit
händelsernas egentliga ledtrådar. Vid tidpunkten för
denna berättelse blandade sig i de öfriga partistriderna
en förbittrad fiendskap mellan det segrande hessiska
och det besegrade holsteinska partiet i Sverige. Grefve
Horn var nu den man som styrde riket. Men den själfrådiga
Ulrika Eleonora kunde aldrig förlåta honom att
han, som varit hennes systersons och medtäflares, den
holsteinske prinsens guvernör, allt fortfarande hade sin
forne elev så kär, som rikets välfärd och den nya
successionen det kunde tillåta. Grefve Horn handlade
som en man, men hans drottning hatade som en kvinna.
Hans fall var beslutadt; och hade han fallit i den stunden,
medan friheten ännu var ett okynnigt barn, så hade
måhända enväldet, som ensamt visste rätt hvad det ville,
ånyo upprest sin krönta panna i Sverige.

Konung Fredrik darrade för den stunden lika högt
som han önskade den. Han älskade icke grefve Horn,
men han fruktade honom. Ogärna gaf han vika för
drottningens enträgna föreställningar att den nya
ordningens pelare borde störtas. Slutligen lämnade han
dock sitt bifall därtill.



Bakom dessa hofintriger stod, osynlig och mäktig, en
i dessa berättelser välkänd man, grefve Torsten Bertelsköld.
Han hade drottningens öra. Han var af henne bestämd till
grefve Horns efterträdare. Ingen annan var därtill vuxen.

Allt var förberedt. Dagen och timmen voro utsatta.
Det fordrades endast konungens underskrift till
den allrådande Horns afsked och förvisning, hvarpå
efterträdarens utnämning omedelbart skulle följa.
Konungen väntade drottningen i sitt arbetskabinett
och gick orolig fram och tillbaka i rummet. Han hade
afskedat sina gunstlingar och förtrogne; endast
sekreteraren Broman satt vid skrifbordet, sysselsatt att efter
konungens diktamen uppsätta en skrifvelse till rådet,
hvarigenom den egenmäktiga och vågade åtgärden skulle
rättfärdigas.

Hvad dessa statsangelägenheter dock i längden blefvo
tråkiga! Konungen ändrade och ändrade ånyo ordalagen
i den betänkliga skrifvelsen, men fick dem aldrig rätt
efter sin önskan. Slutligen kastade han sig utledsen
på soffan och afbröt sin diktamen tvärt med den
oförmodade frågan:

-- Noch nichts von Lappland? Ännu ingenting
om den finska häxan?

-- Eders majestät ... sade Broman, med underdånig
förvåning blickande upp från den viktiga skrifvelsen i ett
helt annat ämne.

-- Nun was? du måste mig henne tillrättaskaffa.
I mer än ett halft år har hon mig ständigt gäckat. Du
är ett oskickligt nöt, Broman; duger knappt kråkfötter
hop att sudda. Eselsjunge!

-- På ers majestäts befallning förde jag henne i
säkert förvar hos hofskräddaren mäster Gerhards hustru,
som fick befallning att noga stänga fönster och dörrar
och icke insläppa någon människa, innan ers majestät
fick tillfälle att inkognito hedra dem med sitt första
nådiga besök. Beklagligtvis ...

-- Geh zum Teufel! Andra morgonen var hon putzwech.

-- Mutter Gerhard visade mig fönstret, där flickan
hissat sig ned. Det var i andra våningen; tjugufyra fot
från marken. Obegripligt! ...
-- Obegripligt resultat af de dukater den sladderkäringen
af dig lurat. Kanske har du dem i din egen vida ficka stoppat?

-- Ers majestät, mitt underdåniga nit ...

-- Bah, Zuckerwasser! Hvad har du gjort för att henne återfinna?
Geschwind!

-- Jag vände mig först till grefve Bertelsköld, som
förmådde Sparrfelt att enlevera flickan för att spela
henne i rätta händer. Han visste ingenting.

-- Nichts? Den mest slipade skurk i Stockholm
visste gar nichts? Weiter fort!

-- I grefve Horns hus, där kammartjenaren står i
min sold, hade man heller ingen spaning. Man trodde
där att flickan hoppat i sjön.

-- Man kan Sverige styra och likväl ingenting veta. Weiter fort!

-- Sedan jag, lika förgäfves som nyss förut grefve
Horn, låtit genomsöka hela Stockholm, kom i går en
karl till mig, under föregifvande först att han ville
inlämna en supplik. Men när han såg sig ensam med
mig, grep han mig i kragen och tvang mig med pistolen
för bröstet att säga hvad jag visste om Marie Larssons
försvinnande.

-- Och du sade honom allt hvad du visste und
noch was dazu?

-- Förr skulle jag tusen gånger dö, än svika min
store konungs nådiga förtroende, fortfor gunstlingen i
samma ton midtemellan underdånigt kryperi och oförskämd
förtrolighet. -- Jag märkte att han kände händelsen
med Sparrfelt och diktade hop för honom en famös
historia: flickan skulle vara dold hos en hofperukmakare
på söder. Den fördömde karlen var icke lätt att lura.
Jag var tvungen att följa honom till den föregifne
perukmakaren. Lyckligtvis mötte jag poliskommissarien Frifält
vid trappan. Han förstår en blinkning, och min gode man
sitter nu i stadshäktet, anklagad för hemgång och rån.

-- Gut, Broman, gut. Låt karlen hänga, geschwind!
Han kunde sig dumma och farlig blifva. Packets modesti
bör respekteras.

-- Ers majestät täckes vara utan bekymmer. Det
är nu utredt att karlen, som kallar sig Elias Pehrson, är
en gemen fribytare från Finland och att förliden höst ett
pris blef satt på hans hufvud för något slags röfveri. Det
finnes skäl tillräckligt att hänga tio personer af hans conduit.

-- Geschwind, Junge, geschwind! Han bör ej morgondagen
skåda. Det ges vissa orsaker -- hofvet har kattöron --
drottningen är prude, -- jalouse, man förstår?

-- Ers majestät skall bli satisfierad.

-- Man bör på sin egen hals tänka. Man badinerar --
mausetodt! Man hämtar Marie inom åtta dagar tillbaka,
eller man sitt afsked har. Verstanden? Weg!
Drottningen kommer.

Sekreteraren försvann med den allra underdånigaste
bugning, onåden i perspektiv och grämelsen i sitt hjärta.
»Sådana redskap slitas fort och brista snart», säger en
berömd författare.

Grefve Bertelsköld anmäldes och mottogs nådigt.
Intet drag förrådde hans inre oro vid det afgörande
ögonblick, som skulle föra honom till maktens höjder.
Han var, som alltid, kall, lugn och beräknande. Man
växlade blott några likgiltiga ord; Fredrik I tyckte ej
om folk som genomskådade honom.

Drottningen inträdde; hofdamerna stannade ute.
Hvem minns ej Ulrika Eleonora den yngres höga och
stela gestalt med det upplagda håret, den urringade
klädningen, det oformligt långa, liksom påklistrade lifvet
ofvanför den öfver höfterna utstående styfkjorteln och
de högklackade skorna? Hela gestalten hade starkt
tycke af en ringklocka utaf brons. Pfalziska husets
stora ögon och tjocka läppar mildrades hos Carl XII:s
äldre syster af ett fint kvinnligt behag, men hos Ulrika
Eleonora fingo de ett visst karlavulet uttryck, som, i
förening med en stor näsa och grofva armar, icke rätt
ville motsvara de loftal för skönhet, hvarmed den tidens
smickrande poeter frikostigt utrustade henne. Hon hade
också ärft broderns hela själfrådighet, utan att ärfva
hans fasthet, hvarför hon ofta vacklade i vankelmod och
förgick sig i häftigt lynne, hvilket hos Carl XII var
nästan exempellöst. Denna kväll var hon icke vid godt
lynne. Konungen märkte genast vid inträdet ett åskmoln
öfver hennes höga panna och skyndade sig att, om
möjligt, söka afvända blixtarna.

-- Immer skön som en Juno och oemotständlig
som kärlekens gudinna! utropade han, kyssande hennes
hand med den tidens svulstiga courtoisie. Samtalet
fördes på tyska.

-- Liknelsen är ej illa träffad, svarade drottningen
med en viss skärpa i rösten. Åtminstone har min höge
gemål ett beundransvärdt tycke af Jofur -- majestätisk
och fidel! Olympen kunde afundas oss; vi spela hvar
dag Ovids metamorfoser -- ers majestät har ju studerat
Ovid? I praktiken måhända? Man finner där förtjusande
lärdomar. Och se där Mercur -- gudarnes
budbärare! Jag gör er min komplimang, herr grefve!
Ni spelar er roll sans peur et sans reproche.

Grefve Bertelsköld bugade sig lugn och småleende,
liksom hade han endast öra för drottningens
utomordentliga kvickhet. Konungen hade mera möda att
dölja sin öfverraskning. Någonting var i olag, det märkte
han klart. Hans gemål, som han hade att tacka för
kronan, visste mer än hon borde veta. Men hvilket af
de många äfventyren hade nu transpirerat och uppväckt
hennes vrede?

Han obligerade drottningen att taga plats i den
enkom för henne hitflyttade purpursammetsfåtöljen.

-- Behagar ers majestät hedra mig med sina
befallningar? sade han.

När Carl XII vredgades i Demotika, satt storvesirens
hufvud löst under turbanen. När Ulrika Eleonora var
ond, måste Fredrik I spela rollen af den tropligtigaste
undersåte.

Drottningen satte sig; en mörk rodnad steg allt
högre på hennes kinder och panna. Hon var icke
älskvärd då, men det var någonting hos henne, som
påminte om kalabaliken i Bender. Hon teg ännu.

-- Jag hoppas ers majestät mår väl? frågade
konungen, kanske utan att märka den ironi som låg i
tonen. -- En badkur i Medevi nästa sommar skall ers
majestäts dyrbara hälsa recréera.

Intet svar. Askmolnet var ännu icke laddadt för blixten.

-- Men för att komma till rikets affärer -- fortfor
konungen synbart generad och i tydlig afsikt att
besvärja stormen med hvilket offer som helst -- så
delar jag fullkomligt ers majestäts propos, att grefve
Horn ej längre kan souteneras. Vi måste vår regering
från suspecta tendenser purifiera.

-- Rhadamantus bör afsättas från gudarnes areopag,
för att remplaceras af Mercur -- tjufvarnes gud!
Vise Jofur, är icke det er mening? utbrast den
förolämpade makan.
16. Junos hämnd.

Konungen växlade förlägen en blick med Bertelsköld,
som stod där lika kall och lugn som hade han
kommit att afhöra ett af den tidens långtrådiga
herdakväden. Men drottningen fortfor, utan att vänta på
svar och allt mera ur stånd att längre tillbakahålla sin
kokande vrede:

-- Ja, Gud må veta att jag hatar denne finske
enhörning, denne dryge oligark, som nu spelar herre
öfver krönta hufvuden, och den dag skall komma, när
jag trampar honom under mina fötter. Men att
uppoffra honom -- en man med capacité, en man med
nobless -- för en usel ränksmidare, en hycklare, en
ignobel frondör -- så lågt, ers majestät, har ännu icke
vår ärfda krona sjunkit! Stanna kvar, herr grefve; er
drottning befaller det. Ni småler ännu, ni är förtjust
öfver att vara vittne till en scen i vårt kungliga hus,
men grefve Horns efterträdare blir ni aldrig! Se här,
läs, och döm huru djupt drottningen af Sverige måste
förakta er!

Med dessa ord räckte drottningen honom en namnlös
biljett af grefve Bertelskölds kända hand och blott
innehållande dessa ord:

»I dag klockan sex eller sju e. m. enleveras Lappland
af Sparrfelt och föres till Gärdinge. Avis au
lecteur!»

Bertelsköld läste biljetten utan att förändra en min
och återlämnade den med en kall bugning åt drottningen.

-- Eders majestät täcktes nådigst förlåta mig,
sade han; denna biljett är verkligen af mig. Jag erfor
händelsevis att en ung flicka i grefve Horns hus var
föremål för en narrs persécution och ansåg mig böra
varna hennes förmyndare, en köpman från Vasa vid
namn Larsson.

-- Bagateller! Låt oss återkomma till rikets affärer,
inföll konungen, som efter den sista förklaringen begynte
hoppas en bättre utgång af kalabaliken, än han i början
befarat.

Ulrika Eleonora sönderref biljetten och kastade
bitarna kring golfvet.

-- Mediokert af gudarnes budbärare! utropade hon.
Attendez: jag skall göra ers majestät och herr grefven
den äran att något animera ett dåligt minne. I grefve
Horns hus fanns för ett år sedan en finsk flicka af
borgerlig härkomst; jag har glömt hennes namn, men
hos vissa höga personer, som hedrat henne med sin
uppmärksamhet, var hon känd under namnet »Lappland».
Voilà ett smeknamn af dålig smak, messieurs. Denna
flicka var skön, sade man -- det är mig likgiltigt -
och hade fått ett slags éducation. Olyckligtvis var hon
ingen Danaë. Jofur fann ingen nåd för hennes ögon;
och jag önskar att en person af högre rang än hon
hade ägt en lika god smak. Man sade till och med att
hon var fullkomligt oskyldig och hennes heder utan
fläck. Det är möjligt; åtminstone flydde hon från grefve
Horns hus för att undkomma sin mäktige tillbedjares
förföljelser. Likväl förteg hon dessa förföljelser så
obrottsligt, så heligt, som man förtiger en fars förseelser.
Hon underkastade sig alla skymfliga uttydningar af hennes
steg hellre än att förråda en furstes svagheter, hvilka
-- om de blefve förrådda för detta folk, som icke
förstår att skämta med sin ära -- skulle djupt nedsätta
kronans anseende och dens prestige, som kronan bar.
Hvad tyckes ers majestät? Denna flicka, hade hon icke
förtjent ett bättre öde?

Konungen bemödade sig att skratta.

-- Esopus -- sade han -- skulle afundas ers
majestät talangen att berätta sedolärande fabler på det
mest snillrika och underhållande sätt.

-- Tålamod, sire! Vi skola strax komma till sens
moralen. Flickan trotsade alla faror för att återfinna
sin hembygd och sin förlorade far. Olyckligtvis hade
hon en onkel, som imaginerade sig att gammaldags tro
och ära ännu hade något värde i Stockholm. Uppbragt
öfver hennes flykt från grefvinnan Horn, hennes
välgörarinna, och okunnig om hennes motiver, som hon
obrottsligt förtegat, tvang han flickan att återvända
med honom till Stockholm och göra excuse hos grefvinnan.
Flickan gjorde det, och hon gjorde det, sire,
utan att ens då förråda en secret, som kunnat kompromettera
personer så höga, att icke minsta skugga från
samhällets lägre regioner borde falla på dem.

Konungen svarade blott med en axelryckning. Huru
kunde också en drottning, en förnäm dam om trettiofyra
år, befatta sig med sådana småsaker? Fredrik I glömde
att det som en kvinna vid trettiofyra år minst förlåter,
det är att hafva en yngre medtäflerska.

Drottningen fortfor, alltmera uppbragt, i det hon
med sina stora, stela, blå ögon fixerade Bertelsköld:

-- Slutligen forcerade man flickan att tala. En
person vid hofvet hade den infamin att arrangera en
enlevering, för att escamotera henne -- den simpla
borgardottern -- till rangen af en Diana de Poitiers
eller en duchesse de la Vallière, jag vet icke; alltnog,
denna person gaf en viss Leporello af betjeningen en
vink, och flickan blef för andra gången enleverad från
Gil Blas, för att tillfalla Don Juan. Lyckligtvis gaf
hennes förtviflan henne mod att sauvera sig, i det hon
knöt gardinerna tillsamman och hissade sig ned från
ett fönster i andra våningen. Hon gäckade ännu engång
sina förföljare. Midt i natten och darrande af köld,
sökte hon refuge hos en af mina hofdamer, grefvinnan
Liewen. Här, först här, sire, röjde hon, för att
rättfärdiga sig, denna kedja af skandal och intriger, för
hvilka hon så länge varit ett offer; och ni, grefve
Bertelsköld, kan désavouera er syster, om ni har mod
därtill. Men ni har det icke. Ni har bedragit mig,
grefve, infamt bedragit mig! Jag ansåg er för en ädling,
en statsman; jag var nära att anförtro er vår kronas
högsta intressen, och ni har forcerat er egen syster
att demaskera er. Eländige charlatan som ni är, tror
ni att Ulrika Eleonora låter behandla sig som en
hertiginna af Orleans? Fruktar ni icke, ni dubbeltungade
lycksökare, att min vrede en dag skall écrasera er?
Ah, monseigneur af Hessen, och ni, grefve af Ingenting
-- hvar ert grefskap må varit i tiden -- för det att
han icke mera finns, för hvilken I och världen darrat,
så tron I er kunna trampa under fötterna en kvinnas,
en makas heligaste rättigheter; men I hafven glömt,
messieurs, att denna kvinna ännu i dag är Sveriges
drottning!

Ulrika Eleonora betäckte ett ögonblick ansiktet
med sin fina spetsnäsduk och bortsköt konungens hand,
som fattade hennes för att trycka den till sina läppar.
Därpå fortfor hon med något mera själfbeherskning:

-- Denna flicka, denna »Lappland», som ni kallade
henne, hade en älskare, en simpel, men honett person
som hon själf. Han följde henne hit för att befria
henne ur edra klor, messieurs, och edra handtlangare
läto kasta honom i fängelse för att bli af med honom.
Var det ej så?

-- Ers majestät, som är allvetande -- svarade
konungen spetsigt -- vet förmodligen också, att denne
karl är en finsk röfvare, som gjort sig skyldig till
hemgång i Stockholm, och att man satt ett pris på hans
hufvud.

- Jag vet, sire, att vid den tiden, då er stora
fältherretalang icke förmådde hindra fienden att bränna
och plundra på Sveriges kuster, var denne unge man
en bland de finska partigångare, som oroade fienden
inom hans eget område. Hans brott, sire, består däri
att han under stilleståndet uppbränt en rysk galer och
att han i Stockholm sökt skydda en värnlös flicka. Jag
har nyss låtit frigifva honom.

Konungen förlorade tålamodet.

-- Ers majestät har att befalla, sade han, men tilllåt
mig erinra, att en scène de famille hade lämpligare
kunnat till en téte-à-téte besparas ...

-- På det att ni, sire, därefter må kunna i eder
libertina jagtsocieté moquera er öfver en kvinna, som
haft den svagheten att procurera eder en krona! Och
på det att eder servila kabinettsadel än vidare kunde
ostraffadt gyckla med deras drottnings heder! Grefve
Bertelsköld torde bättre än eders majestät uppskatta
hvarför han haft den äran att bevittna denna controverse.
Föröfrigt, -- fortfor här drottningen med en min
af högdraget förakt -- är det oss fullkomligt indifferent
hvad herr grefven behagar tänka om vår kungliga person.

-- Min underdåniga mening -- svarade grefven
ironiskt -- skall alltid med soumission beundra eders
majestäts höga egenskaper, äfven när jag har den olyckan
att se mitt nit dragas i tvifvel ...
-- Vi önska icke höra er mening, herr grefve.
Ni har ju gods, icke så? Någonstädes i mån? Edra
tendenser ha alltid varit åt höjderna. Vi hoppas att
landtluften skall bekomma er väl. Nej, stanna en
moment! Ni har ännu en scen att bevittna.

-- Befaller ers majestät något mera? inföll konungen,
i det han torkade svetten af pannan.

-- Tillåter ni, sire, att jag talar några ord i ert
namn, likasom ni ännu för två år tillbaka talade i mitt?

-- Om jag ej mig bedrager, har eders majestät
hela tiden ordet haft. Kan jag mera än tiga?

-- Jo, sire, ni kan -- samtycka. Nåväl!

Och drottningen ringde. Dörrarna öppnades, och
in trädde Marie Larsson, darrande och åtföljd af Elias
Pehrson, hvilken med någon förlägenhet såg sig i detta
höga sällskap. Drottningens uppvaktande damer och
kavaljerer fortforo att stanna utanför, och dörrarna
stängdes ånyo.

Ulrika Eleonora fixerade den unga flickan några
ögonblick skarpt. Kanske kände hon som kvinna en
stark lust att krossa och förödmjuka äfven den oskyldiga
medtäflarinnan; men vissheten om hennes triumf besegrade
den känsla af hat, som svartsjukan ånyo var nära
att upptända i hennes själ. Hon sökte nu att i sina ord
inlägga en nådig drottnings höghet och mildhet.

-- Mitt goda barn -- sade hon till Marie -- hans
majestät, som med ledsnad erfarit att du varit ett
föremål för ovärdiga människors förföljelser och som
ingenting högre önskar, än att alla hans redliga undersåtar
må åtnjuta fullkomlig rättvisa, har behagat anmoda
mig att taga dig under mitt särskilda nådiga beskydd.
Och på det att du vid din snara återresa till hembygden
icke må sakna vid din sida en försvarare, som
hädanefter kan betrygga dig mot alla förolämpningar, är det
hans majestäts nådiga vilja -- såframt du själf ej har
någonting däremot -- att du nästa söndag i vårt
hofkapell sammanviges med denne unge man, som älskar
dig och som blifvit lika oskyldigt förföljd som du själf.
Det är ju eders majestäts högstegna befallning, om jag
ej misstager mig?

-- Fullkomligt! Hennes majestät har på det nådigaste
sätt behagat förekomma mina önskningar, svarade
konungen, bitande sig i läppen.

-- För öfrigt blir det min sak att erhålla din förmyndares
samtycke och att sörja för din hemgift. Du äger vid
din återkomst att välja den bästa stadsgård, eller det bästa
hemman i Vasa län, hvilketdera du önskar, och draga växel
på min handkassa för köpesumman. För att ytterligare
med vår kungliga ynnest godtgöra all den infami, som du,
mitt barn, så oskyldigt lidit, vilja hans majestät och jag,
jämte vårt hof, hedra edert bröllop med vår kungliga
närvaro. Är det ej så, ers majestät? Och ni, grefve
Bertelsköld, som tagit en så generös del i denna flickas öden,
skall säkert ej uteblifva vid detta glada tillfälle?

Konungen nickade, Bertelsköld bugade båda -- stumma,
förbittrade och förödmjukade.

-- Jag tackar er, sire! Jag tackar er, herr grefve,
fortfor drottningen med en knappnål i hvarje ord. --
Hvilken lycka, mina barn, när en högsint konung och
en lojal adel förena sig att skydda oskuld och rättvisa
äfven bland deras ringaste undersåtar! Farväl, mina
vänner, vi återse hvarandra. Farväl, sire; blottställ er
icke för mycket på nästa jagtparti! Farväl, herr grefve;
hälsa grefve Horn, när han träffas, och försäkra honom
om vår nådiga bevågenhet!


Junos hämnd.
17. Våren 1722.



Om brända boningar, förhärjade 
åkerfält, ruineradt välstånd,
ihjälslagna, marterade eller
i fångenskap och träldom bortförda
människor, ja om själfva
de politiska olyckorna, såsom
förlusten af länder, förstörda
finanser och allmän vanmakt,
vore de enda följderna af ett
långt och förödande krig, så vore anblicken ännu icke
på långt när den ödsligaste som möter ett människoöga
i denna världens brödrafejder. Dessa boningar
kunna återuppbyggas, dessa fält kunna åter besås, dessa
invånare kunna åter uppväxa genom naturens visa ordning,
som efter stora ödeläggelser fördubblar fruktsamheten.
Äfven riken kunna efter hand åter upplyftas ur
sin vanmakt och förlorade länder återvinnas genom
odlingen inom egna gränser. Men den hårdaste af alla
olyckor, och den som uppfyller betraktaren med den
djupaste sorg, är anblicken af en stor moralisk förnedring,
som vanligen åtföljer krigens härjningar och som äfven
i Finland åtföljde den stora ofreden. Du, som måhända
i denna berättelse skyggat tillbaka för en och annan
blick i den tidens sedliga fördärf, var viss att du endast
fått ana en ganska liten del däraf. Det har varit nödvändigt
för taflans sanning, men du har blifvit förskonad
från den gröfsta och mest upprörande förnedringen i
samhällets lägre klasser, där ingen yta af bildning
beslöjar den otyglade och vidriga själfviskhet, hvars frön
äro nedlagda i hvarje människohjärta. Den som engång
vill måla stora ofreden i hela dess förfärande sanning,
han måste måla den kvinnan, som ensam på isen i
vinternatten åt upp sitt döda barn, eller -- kanske än
mer betecknande -- henne som, dagen efter ett blodigt
nederlag, kysste för en usel judaspenning sin mans
mördare och sitt lands fiende.

Lyckliga må vi skatta oss, att under denna djupa
förnedring det till döden förkrossade finska folket dock
i sin helhet dignade neder med ära och mannamod,
för att åter resa sig upp, när en bättre morgon grydde.
Vid sidan af de allradystraste taflor, som historien
erbjuder, framträda mildrande och försonande minnen
af ädla uppoffringar, trohet och försakelser i nödens
bittraste pröfning, vid hvilka hjärtat klappar af beundran
och glädje, likasom ofta de mörkaste skuggor endast
tjena till att förhöja dagrarna af dygd och godhet. Skada
att snart halftannat århundrades natt begrafvat de flesta
af dessa ädla drag i glömska -- de som återstå äro
likväl tillräckliga att för eftervärlden rättfärdiga
fädernes minne.

Och nu, gode läsare, föra vi dig från äfventyren,
farorna, sorgerna och nöden fredligt tillbaka till en
vacker vårkväll på Finlands nordliga strand i början
af Juni 1722. Våren var sen, men kom då så hastigt
på, att träden löfvades inom några dagar. Aldrig har
någon vår i Finland blifvit med så underliga känslor
emottagen. Det förekom de återvändande flyktingarne
som gingo de nu ett nytt lif till möte. Allt omkring
dem syntes så förunderligt främmande. I början, när
snön smälte, betraktade de med vemodiga känslor
grushögarna af deras forna hem, de förvildade åkerfälten
och skogen som vuxit tät öfver byarnas forna plats,
de igenrasade brunnarna, de murknade gärdena och
ända in i de för öppna dörrar och fönster stående
kyrkorna. Men när gräset begynte grönska och träden
löfvas och det välbekanta suset af sjöarnas blåa vågor
åter hördes sorla omkring dem, tycktes dem landet i
all dess vildhet vara så öfver all beskrifning skönt,
att de aldrig dess like skådat någonstädes. Det var ju
ändock deras eget kära land, deras barndoms älskade
bygd, och de behöfde icke mera, som fordom Babylons
judar, hänga sina harpor i pilträden på den okända
stranden och fukta med sina tårar främlingars nådebröd.
Hvad betydde det, att stor brist och många bekymmer
ännu återstodo, innan de kunde få sin nya bostad i
ordning och vänta på skördar, hvilka de ännu icke sått!
De arbetade nu med lust och ifver, ty de arbetade för
ett nytt hem och en bättre tid; de hade åter ett
fädernesland och en framtid, och de tyckte det åter löna
mödan att lefva.

En afton, som sagdt, i Juni, när björkarna med
sina nyssutslagna gröna mössöron speglade sig i den
klara viken vid Loilaks, såg man en fordom reslig, men
nu af sorg och ålder lutande gråhårsman långsamt vandra
på landsvägen, som från Ny-Carleby leder åt söder till
Vasa. När han kom till gårdens nya grind vid den
likaså nya och hvita gärdesgården, satte han sig på en
sten att hvila. Till vänster om vägen hade han den
nybyggda gården, där tvenne kor i hagen betade girigt
det ännu späda gräset och en man och en kvinna flitigt
uppgräftade närmaste åkertäppa. Till höger om vägen
utbredde sig viken, och vid dess strand höll en man på
att timra ett mindre fartyg, medan en ung kvinna icke
långt därifrån var sysselsatt med att klippa de yfviga
pälsarna af några präktiga får. Aftonen var klar, lugn
och mild; hela naturen tycktes småle af frid, likasom
hade människornas nya förhoppningar dubbelt sköna
återstrålat från hennes hulda modersanlete. Den gamle
tycktes tveka om han borde gå vidare, eller söka här
ett härberge för natten, ty vandringen hade påtagligen
medtagit hans krafter.

Innan han ännu bestämt sig för det ena eller
andra, hade mannen och kvinnan vid stranden slutat
sitt arbete och återvände öfver vägen till gården. När
de nalkades och funno gubben hvilande på stenen, bjödo
de honom vänligt att rasta öfver natten i gården. Med
en stel nickning, och utan att tacka för en så vanlig
gästfrihet, följde han dem därpå hem till den nära
boningsstugan.

Vid deras inträde hade våra gamla bekanta, Heikki
och Brita, äfven återvändt från gräftlandet, och
kvällsvarden af enklaste slag stod färdig på bordet. Elias
Pehrson och hans unga hustru Marie -- ty det var
de som arbetat vid stranden -- intogo annars ett slags
högsäte vid bordet näst Heikkis svärfader; Heikki och
hans hustru hade trugat dem därtill, sedan Elias nu köpt
hela hemmanet. Men för denna gång afstods öfversta
platsen åt gråhårsmannen från landsvägen, hvilken också
intog densamma utan krus. Det hörde till tidens vackra
seder att ålderdomen var själfskrifven till sådan heder.

När den gamle vid bordsbönen aftog sin ludna
vintermössa, blottande därvid ett kalt hufvud och ett
spöklikt, hvitskäggigt ansikte, blef Marie helt hastigt
ganska blek, men hämtade sig åter och lyssnade med
spänd uppmärksamhet till männernes tal.
-- I dag ha vi gjort ett godt stycke arbete, sade
Elias till heikki. Du och Brita ha ärtlandet färdigt,
och jag har sträckt spanterna till min lilla kutter, som
innan hösten skall hämta oss hvad vi behöfva från
Stockholm. Skutan skall heta Maja -- alla Major ha
lycka med sig, tillade han med en förtjust blick på sin
vackra hustru.

-- Och alla Britor med, svarade Heikki godmodigt.
Jo, kära far, ni må tro att här är mycket att göra till
hösten. Korntäppan har jag nu fått sådd, och ärtlandet
så vi i morgon, men rågåkern ger oss arbete hela
sommaren, och sedan låter han vänta på skörden till i höst
ett år till. I vinter ha vi mest ätit bara stampbröd,
men sedan Elias och Marie kommo hem från Stockholm
med vår nådiga drottnings kungspengar, så vankas det
rent bröd, som ni ser. Han är nu husbonde, ser ni,
och jag bara landbonde, men eftersom han har sina
gamla vanor till sjöss och sträfvar ut åt de villande
vågor, så sköter jag jordbruket, tills jag får mig ett
annat hemman. Marie, ser ni, är icke heller för
högfärdig att sitta till bords med oss, fastän hon gått i lära
hos grefvinnor och firat bröllop i kungens och drottningens
nådiga närvarelse. Vi ha en förskräckeligt nådig kung
nu för tiden, och drottningen, hon skall se ut som en
mässingsfiol på en midsommarvaka.

-- Nog går det nu framåt, om vår Herre är så
nådig och ger växt på landet och vind på sjön, sade
Elias, afbrytande vännens kungliga loford. -- Visst vill
det falla sig ovant för en sådan lycksriddare som jag
att sätta sig stadigt i bo som en annan människa; men
när jag får trångt på landet, tar jag min välsignade lilla
Maja med och reser till Stockh -- jaså; nej, Maja vill
icke med till sjöss, hon stickar hellre strumpor och
väfver vadmal här hemma. Det är hon som råder, ser
ni; jag hade annars tänkt söka mig till borgare i
Ny-Carleby, efter sjöfart och jordbruk icke hampa sig bra
tillsamman, men Maja har ingen lust för stadslifvet, och
det hon vill, det vill jag. Nu kan ni smaka på det
hembrygda ölet, far; vi ha ju fått malt i år. Ni kan
tro mig, när jag säger det, jag som härtills lefvat af
krig och örlig: Gud välsigne freden, gamle man! Utan
den vore vi alla på half ranson.

-- Freden? -- mumlade gubben från landsvägen, i
det han dystert skakade det gråskäggiga hufvudet --
hvad ha de döda för godt af freden?

-- Det hörs att ni förlorat mycket på kriget, gamle
far, sade Elias trohjärtadt. Låt ej sorgen för all tid få
makt öfver er; Gud skall visst ännu styra allt till det bästa.
	
-- Elfva barn! Elfva barn! fortfor den gamle, som
det syntes uteslutande upptagen af en enda föreställning.
-- Åtta söner! Långa, raka, starka gossar, allesamman
sex fot och tre tum under måttet, utom den yngste!
Min stackars Benjamin -- min ålders glädje -- var tre
tum kortare. De sju ha stupat; sex tog Bertelsköld; ni
ha kanske hört det? -- i Ilmola -- om vintern -- på
skidorna -- alla sex på en morgon; det är en gammal
historia. Den sjunde tog kungen med sig till Norge; det
ha ni också hört; det var om julnatten; själfva bergen
skulfvo af köld; en stackars gosse kunde ej vara mer
hård än stenen. Och sedan Benjamin; ni skulle sett
Benjamin, han var så mild under ögonen som den unga
kvinnan där; ja, hon må väl gråta sina ögon röda. Vi
bärgade en dag den nedtrampade rågen; då kommo
kosackerne och lyfte min lille Benjamin med sig på
hästryggen ... Från den dagen trodde jag icke mera
på Gud.
-- Men -- sade Elias, med ens uppmärksam, när
han såg Marie gömma ansiktet i sina händer -- hvem
är ni, gamle man, som förlorat så mycket och ställer
den barmhärtige Guden till svars därför?

Den gamle fortfor, utan att höra honom:

-- Jag sprang efter ryttarne så länge jag kunde --
en dag -- två dagar -- veckor, månader: jag visste till
slut icke mer hvar jag var. I djupa Ryssland var jag,
där ingen förstod mig. De sågo att jag förgicks, och
de gåfvo mig bröd. Jag sade till dem: gif mig igen
min siste, min ende son! Jakob hade elfva söner kvar,
när de förde till honom Josefs blodiga lifrock, och
ändock slet han sönder sina kläder och strödde aska
på sitt hufvud. Jag har ingen, ingen! Men de förstodo
mig icke ... Sedan hittade jag icke tillbaka -- tiggde
mig fram, ensam, fattig ... och jag hade dock fyra stora
hemman ... jag hade ju elfva barn. Men det finns
ingen Gud! Om det funnes en Gud, skulle han längesedan
ha förbarmat sig öfver mig.

-- Och vet ni så visst att han icke gör det nu,
fastän ni i er blindhet och sorg förnekar hans vägar?
Ni hade ju också tre döttrar.

-- Tre döttrar ... alla fagra som dagens ljus ...
och den yngsta bland dem var, näst min Benjamin, den
fagraste och den käraste af dem alla. Men de ha alla
öfvergifvit mig, alla, alla förglömt mig; och vet jag väl
om någon af dem numera finns ofvan jord?

Vid dessa ord hade Marie sakta gått bakom den
gamles bänk och omfamnade honom med heta tårar.

-- Känner ni icke igen mig, min far? hviskade
hon snyftande vid hans bröst. -- Jag är ju er egen
lilla Marie, som var ännu ett barn, när ni skickade oss
öfver till Sverige, och därför visste jag icke strax hvem
ni var. Hur jag har sökt er, min stackars far! Men
nu skall ni icke mera öfvergifva oss, nu skall ni bo
hos oss; nu skall ni åter tro att det finnes en Gud!



Den gamle betraktade henne stel och orörlig. Han
hade upplefvat så bittra öden, att han nästan hade
glömt hvad glädje var. Men nu smalt hans hjärta.
Han slöt sina ögon och öppnade dem åter för att
betrakta den sköna blomstrande dottern, likasom för att
öfvertyga sig om icke allt detta var en dröm från forna
dagar. Kanske hade han ofta förr, där han ensam och
fattig irrade kring i det främmande landet, sett denna
syn i drömmen, och den hade försvunnit, för att lämna
honom dubbelt ensam åt hans armod och sorger. Nu
försvann den ej mer, nu var han plötsligt åter rik, och
darrande stod han upp från bänken, men blott för att,
på engång lycklig och förödmjukad, knäböja och tillbedja
den Gud, som han nyss förnekat.

-- Jakobs Gud välsigne dig, barn, och den du kär
hafver! hviskade han. Såsom jag nu står, så står hela
vårt finska land uti denna våren, och har förlorat tio
barn af elfva; men när det återfunnit det elfte, se då
känner det sig åter lyckligt och rikt, såsom hade det
aldrig mist sin glädje. Kom, barn, här är för trångt i
stugan. Låtom oss se Guds nådes sol gå ned i ljus
och gå upp i barmhärtighet!

Och de gingo med underliga känslor ut i vårkvällen
-- denna vår, då så många tårfulla ögon i
Finland förgäfves sökte ett spår af de sina, men ock
så många skilda hjärtan ånyo klappade högt mot hvarandra.
Solen sjönk bakom granarna på udden och
förgyllde vikens lugna vattenspegel; kornknarren skorrade
uti det första åkerfältet; röken af fredliga tjärdalar
och kyttland omtöcknade horisonten; på afstånd hördes
åter vallflickans sång och klockornas klingande borta i
beteshagen -- allt var frid, ljus, förtröstan och hopp,
och så randades åter fredens första gröna vår öfver
Finlands ödemark.

--
FÄLTSKÄRNS BERÄTTELSER.


XI.


BORGAREKUNGEN.

Fältskärns elfte berättelse.

Hvar slöto vi sist? frågade gamla mormor, när den
vanliga kretsen åter var samlad en afton mellan
jul och nyår. Helgen hade medfört så många bestyr,
att en driftig husmor väl måste ursäktas, om hon glömt
det framfarna för det närvarande.

-- När kivekkäät brände ryska galeren, svarade
lille Jonathan flinkt, men halfhögt och likasom för sig
själf, ty disciplinen var sträng, och barn understodo sig
sällan att öppna munnen i äldre folks närvaro, om de
ej fingo direkt en fråga.

-- Jag menar det var vid Nystads fred, när människorna 
togo sitt förnuft till fånga, genmälde skolmästaren,
i det han med den honom egna värdighet framdrog den
blårutiga snusnäsduken.

-- Ursäkta, det var vid fälttåget på Värknäs udde
och slagsmålet vid Gärdinge, inföll postmästaren kapten
Svanholm, hvars hågkomster dröjde med förkärlek vid
hvarje skymt af örlig.

Men Anne Sofi hade fäst sig vid mildare tilldragelser.

-- Minns icke mormor ödemarkernas vår? utropade
hon. Kungen och drottningen voro ju med på Elias
Pehrsons bröllop med Marie Larsson, och sedan sågo vi
dem en afton i Juni på Loilaks gård, när den gamle
Thomas återkom från sin vandring till Ryssland.

-- Nu minns jag det, svarade mormor. Det är för
väl, att där engång blef ett ordentligt bröllop; minsann
var det ej första gången allt slöts som det skulle. Skada
att ett så rart tillfälle blef så knapphändigt omtaladt.
Jag hade väntat en omständlig beskrifning på bröllopet:
huru där gick till, huru bruden var klädd, hvad folk
hade på sig och hvad man hade till mats. Det är då
något som man begriper och som man kan ta på med
händerna. Men om den eller den höga herrn, presidenten 
eller kungen haft det eller det fuffens för sig
till att bedraga bederligt folk, så angår det oss fasligt
litet, efter hvad jag kan tycka, i synnerhet när det
kommer fram i halfkvädna visor. Jag får tillstå att jag
aldrig kunnat med Torsten Bertelsköld; knipslug var
han redan som pojke, och värre blef han. Men sedan
han blifvit president, är han då rent af odräglig. Fy en
sådan samvetslös karl!

-- När allt väges med sitt mått, var han kanhända
hvarken bättre eller sämre än hela den tidens statskonst,
genmälde fältskärn saktmodigt. Hvarför gapade världen
på Carl XII? Visst icke blott för hans hjältebragder,
utan lika mycket för hans ärlighet, som rusade blindt
med hufvudet mot väggen. Ty stater emellan gällde
annars alltid den grundsats, att den listigaste bedragaren
var den störste mästaren; och det fanns intet svek, som
ej då fick namn af politisk vishet, när det gällde att
roffa en granne. Jag medger, det kan vara tu tal, om
icke vår tids diplomati i tysthet är utaf samma tanke -- ja, 
så ser det verkligen ut; i tvåhundra år har man
ägt en folkrätt på papperet, och likväl lefva staterna
ännu inbördes i naturtillståndet, så att karl den som
kan åtkomma det rikaste bytet, om möjligt med list,
hvarom icke med våld. Men skillnaden är att det nu
finns en offentlig mening, ett rättsmedvetande, som fördömer 
sveket och icke sällan med ett andedrag bortsopar 
spindelnäten. Och därför vågar sig sveket icke
numera fram utan en stark förgyllning: det understår
sig icke mera att vara princip; det djärfs icke mera
predika den lära, som Carl Gustaf Tessin ville inplanta
hos Gustaf III, när denne ännu var barn, att »dygden
är en blandning af godt och ondt», allt efter omständigheterna. 
Märk väl, att Tessin var på sin tid Sveriges
störste diplomat efter Arvid Horn och ansedd för ett
lysande snille, hvilket han också var, och för resten
heller ingen oäfven karl.

-- Kattguld -- oäkta förgyllning -- en porte-épée
utan värja! mumlade kapten Svanholm triumferande, i
sitt inrotade hat till diplomatin.

-- Hvar sak för sig, inföll skolmästaren, ej utan
hetta. -- Utan förståndige män i rådkammaren stode vi
alla sub dio, på bara backen. Jag vill påminna mig att
också sjuttonhundratalets statsmän brukade vädja till
allmänna meningen.

-- Åja, svarade fältskärn. När Peter I, August II
och Fredrik IV slöto förbund mot Carl XII, drogo de
försorg om att rättfärdiga sig uti cirkulärer till alla
större europeiska hof. Carl XII, eller rättare Piper,
drog försorg om att vederlägga dem med pennan lika
hurtigt som med svärdet. Sådant blef både sed och
nödvändighet, ju mera jämviktssystemet utvecklade sig
och krigen begynte med allianser. Ett exempel bland
många var också det ryktbara Sinclairska mordet 1739,
som hade till följd en liflig skriftväxling inför hela
Europa. Men striden utkämpades då mellan hofven,
kabinetterna och deras besoldade skriftställare. Skillnaden
är att i våra dagar vilja folken också hafva sin mening
och diskutera sådana frågor med tidningarnas talföra
tungor; och medan det på sjuttonhundratalet berodde af
framgången, om en sak till slut blef stämplad som våld
eller rättvisa, händer det nu att den allmänna meningen
inlägger protest äfven mot sådana saker, som långt för
detta vunnit gammal häfd. Och på samma gång sitter
masken allt lösare på svekets panna, det må sedan heta
statskonst eller enskildt lycksökeri. I våra dagar vore
Torsten Bertelsköld jag vill ej säga omöjlig, men lättare
genomskådad.

-- Ifall han ej vore en Talleyrand, utlät sig kapten
Svanholm något försmädligt.

-- Bror är en tapper krigare och framför allt en
nitisk postmästare -- återtog fältskärn med det satiriska
allvaret, som klädde honom så väl -- men jag tror ej
att en man som afsatt Napoleon och linierat Europa,
kan vägas per lod. För att återkomma till Bertelsköld,
så tillhöra karakterer som hans egentligen öfvergångsperioder, 
när den ena principen fallit och den andra ej
ännu kommit till full klarhet. År 1721 var friheten i
Sverige ännu knappt mer än ett förnekande af absolutismen; 
därom voro alla partier ense och hade således
en gemensam botten. Men när det gällde att bygga
något positivt på den nya grunden, blef där strax en
klyfta mellan Hattar och Mössor, och då kunde ingen
mera stå väl med alla partier, för att bedraga dem alla.
Vi skola försöka att se den tiden i hvitögat.

-- Får jag säga min mening -- inföll gamla mormor 
med sin vanliga bestämda ton -- så vore det för
väl om vi kunde slippa allt riksdagsgräl. Var så god
och sätt plymer i hattarna och band i mössorna, och
lägg dem sedan på hufvuden med peruker eller uppstruket 
hår med litet puder uppå, så blir det något som
folk begriper. Nå, hur går det med konungens ring?
Jag vill aldrig förmoda att det olyckstinget skall till
slut fördärfva också den lille Carl Victor Bertelsköld,
son till Gösta Bertelsköld och hans fru, som hette Falkenberg 
i sig själf? Jag kan inte neka att jag har liksom
en liten vänskap för gossen på förhand: hans föräldrar
voro hederliga och beskedliga människor; jag hoppas
gossen ej ärfver deras lust att flacka världen omkring.
Måntro han blir knekt?

-- Det förstås, om han har den allra minsta ruter
uti sig, inföll kaptenen. Han skall väl icke bli skolmästare, 
vill jag förmoda?

-- Duger han ej till det, kan han ju alltid bli
postmästare, genmälde den förolämpade skottaflan för
kapten Svanholms sarkasmer.

-- Gufar -- låt honom bli något rätt stort och
gentilt -- låt honom bli kung, eller åtminstone en fältherre,
som vinner lysande segrar och omskapar länder
och tidehvarf! utbrast Anne Sofi med glänsande blickar,
uppfylld af sin lyckliga ingifvelse att omskrifva adertonde
seklets historia till förmån för den lille Carl Victor
Bertelsköld.

Fältskärn nickade med ett godt smålöje.

-- Det är skada -- sade han -- att ej Anne Sofi
blifvit en af nornorna, som spinna ödets trådar och
uppnysta tidehvarfven; vi skulle då få idel hjältar och
sköna hjältesagor. Det blod som dryper i hjältarnes
fjät skulle hon förvandla till hallonsaft, och alla de
tårar som dugga omkring dem skulle af henne förvandlas
till mildaste sommarregn. Nej -- med Carl XII hade
den romantiken utspelt sin rollDet märks att fältskärn ej upplefvat Garibaldis tidehvarf. Sättarens anm., och den hjälte som
framträdde näst efter honom, Fredrik II, var ett snille
utan hjärta, en kall egoist utan fläkt af entusiasm.
Medlet af sjuttonhundratalet var just ett sådant kallt,
egoistiskt och resonerande tidehvarf, som frambragt stora
ting med sitt förståndiga tänkande, men ganska små
med den inre hänförelsens makt. Det var Voltaires,
Fredrik II:s och Pompadours tidehvarf ...

-- Och Klopstocks, Haydns, Svedenborgs, Linnés ...
invände Anne Sofi.

-- Må vara. Säg mig den tid, när mänsklighetens
hjärta upphört att klappa! Men vänta ej i den tiden
några prinsar från sagan. Jag kan ej hjälpa att vi den
tiden till exempel i Sverige och Finland söka förgäfves
desse berömde krigare, som så nyss därförinnan gingo
ut att förvåna världen. I stället finna vi flitiga armar,
som utdika ödemarkerna, bygga städer och byar, betäcka 
landet med skördar, hafven med flottor, och sprida
bildning och välstånd i de förhärjade bygderna. En
sådan nyttans tid, när allt skulle byggas nytt och det
första behofvet var dageligt bröd, glänser icke med
ljuspunkter, som blända mot fonden af mörka skuggor.
Men om man har någon aktning för det redliga arbetet;
om fredens välgärningar, bildningens framsteg och skatterna 
af mänsklig lycka ha något värde, skall denna tid
visa en tafla, som efter så många uppskakande pröfningar
ger ett lugnande intryck. Anne Sofi, fruktar jag, blir
svår att tillfredsställa. Hvad skola vi göra? Hjälteperiodens 
dramatiska spänning är ohjälpligt förbi: vi
måste uppsöka nya driffjädrar; få se hur det lyckas.
-- Alltså är det en idyll vi nu ha att vänta: Atis
och Camilla med herdar, herdinnor och -- får? I
rosende band ändå, eller hur?

-- Det vill jag ej lofva. Tror du att passionernas
glöd brinner mindre het under borgarens jacka, än under
adlingens sammetsrock?

-- Således äfventyr i vadmal? Gissar jag rätt?

Fältskärn knackade ut sin pipa mot spiselkanten
och reste ett par nya, långa vedträn i brasan.

-- Nu skola vi gräfva skatter, sade han.

-
Borgarekungen.Man hörde fältskärn yttra i sin vantiga skämtande
ton, att han hellre valt en annan titel för denna berättelse,
men Anne Sofi ville hafva en kung, hon var ej belåten med
mindre, och därför måste hon få en kung efter råd och 
omständigheter.

1. Riksdagsvalet.

År 1738 den första Maj på förmiddagen voro Vasa
stads äldste och borgerskap uppkallade inför magistraten, 
för att välja sitt ombud till den förestående
lagtima riksdagen i Stockholm. Redan tidigt på morgonen 
var en ovanlig rörelse nu den lilla staden.
Grupper af handiverkare och andra mindre borgare hade
lämnat sitt arbete för att diskutera dagens viktiga fråga
i gathörnen eller på gästgifvargården, som tillika var
ölkrog; de förnämligare hade stämt möte hos borgmästaren 
för att rådpläga om samma viktiga angelägenhet,
och stadens fiskal sågs i hemliga bestyr vandra från
gård till gård hos dem som ägde det mesta att säga.
Påtagligen voro allehanda inflytanden nu i rörelse, och
man hade här en liten, men tydlig afbild af trissandet
med de många små växelhjul, som tillsammans utgjorde
det invecklade riksdagsmaskineriet.
En riksdagsman var heller ingen liten karl i dessa
tider, när ständerna styrde Sveriges rike med tillhjälp
af en konung och ett råd, som ej fingo vara annat än
verkställande redskap. Dessa ständer med kunglig makt
voro väl en månghöfdad personlighet och dessutom
fyrdelta, så att ett ganska ringa bråk af makten tycktes
belöpa sig på hvarje riksdagsman. Men utom det att
folkets majestätsrättigheter gåfvo själfva det lilla bråket
tyngden af en siffra, kom det till sist an på, hvilket af
de många bråken som kunde förskaffa sig mesta gehör
på riksdagen och uppsvinga sig till ett helt tal med en
hop nollor efter sig; och hvilken soldat kan icke i sin
ränsel bära en fältherrestaf? Vasa stads borgare voro
följaktligen alldeles öfvertygade om att riksdagens, och
därmed äfven Sveriges och Finlands öde låg i dag uti
deras händer, och därför hade perukerna blifvit med
största flit uppborstade, därför skeno mässingsknappar
och skospännen med en ovanlig glans, och därför drogos
de bästa svarta högtidsstromporna upp till knäet, utan
fruktan för menföret nu om våren på de trånga och
icke stenlagda gatorna.

För att kasta en blick bakom förlåten i denna
miniatyrbild af riksdagsstormarna, torde läsaren benäget
följa på ett besök hos dåvarande landshöfdingen öfver
Österbotten grefve Carl Frölich i hans
landshöfdingeresidens Korsholm.

Det gamla stenhuset var försvunnet under tidens
vedermödor, och i dess ställe reste sig inom vallarna
ett stort, men lågt trähus med tvenne flygelbyggnader.
Korsholm var nu ett besynnerligt mellanting mellan
fäste och boställe. De ståtliga vallarna hade nyligen
blifvit reparerade, porten hade byggts fastare, och det
höga planket, som utgjorde den inre befästningen, hade
åter satts uti fullt försvarsskick. Ofvanför porten var
riksvapnet utskuret i trä och i dess hjärtsköld stadens
vapen, den kungliga vasen; men nedanför detsamma
prunkade Frölichska ättens grefliga vapen. Allt detta
gaf tydligt tillkänna, att herskaren uti denna moderniserade
riddarborg var för det första krigare, för det
andra aristokrat.

Den gamle karolinen grefve Frölichs personlighet
jäfvade icke heller denna gissning, slär han satt i sitt
arbetsrum, högförnäm och dock med en soldats hela
enkelhet. Han var vid den tiden femtioåtta år, men
såg ut att vara tio år äldre. Icke åldern, icke heller
fältlifvets långa mödör, utan tvenne svåra blessyrer,
dem han för trettiosju år tillbaka erhöll vid
öfvergången af Düna, hade något höjt hans resliga gestalt
och kommit hans hjässa att hvitna. Han rörde sig
med svårighet, emedan hans ena ben hade styfnat;
men den befallande hållningen och örnblicken under
hans buskiga ögonbryn läto höga och låga förstå, att
det åldriga lejonet ännu hade både klor och tänder
för hvemhelst som vågade träda honom ett steg för
nära.

Klockan var åtta på morgonen, och den gamle herrn
hade just nu ett besök, där det vankades hårdt mot
hårdt. Framför honom, där han satt i den högkarmade
länstolen af valnöt, stod en gubbe, icke mindre reslig
än han och knappast mindre hög i sin hållning. Det
var heller ingen ringa man i Vasa, det var stadens
rikaste köpman, vår gamle bekante Lars Larsson, då för
tiden omkring sjuttio år, ehuru han, i motsats mot
grefven, icke såg ut att vara mer än sextio. Hans hår
hade knappt hunnit gråna ännu; hans senfulla arm tycktes
i stånd att kasta en jätte till marken, och i hans fasta
blick läste klokhet och förslagenhet, parade med kraft
och själfförtroende. Hade han icke stått medan grefven
satt, skulle ett främmande öga kunnat stanna i tvekan
om hvilken af dem som här var höfding, ty så syntes
de bägge.

-- Således -- fortfor landshöfdingen tydligen missnöjd --
står han fast vid sitt beslut att icke conformera
sig efter mina desseiner?

-- Min underdåniga mening är att en redlig man
handlar så som han finner för riket nyttigt vara, svarade
borgaren.

-- Han tänker hålla vid ryska alliansen?

-- Ers nåde menar traktaten, som för rikets
handel och välfärd är oumbärlig. Jag ser intet ondt
i det.

-- Så? Han stoppar sin mun full med ryskt mjöl
och sin pung med silfverdalrar, det är hans politik.
Han förstår inte att det humilierar oss åt det hållet,
där vi mest borde vara flera. Han soutenerar grefve
Horn?

-- Jag fördristar mig tro att rikets vård är i goda händer.

-- Nå, hur mycket har Horn betalt honom för hans pretiösa soumission?

-- Ers nåde, jag säljer min spannmål, men icke
min öfvertygelse. Den står icke till salu för lock
eller pock -- hvarken för den ena grefven eller den andra.

-- Au diable, karl, behåll sin öfvertygelse. Jag
frågar hvilka prejudicer han ämnar förskaffa Vasa stad.
Han soulageras ej med mindre än stapelrätt, kan jag
förmoda?


Borgarekungen.
-- Min mening är att våra finska städer aldrig
komma sig före, om ej deras sjöfart blir fri.

-- Snick, snack; så badinera de alla. Liksom de
icke blefve rika nog af kommersen på Stockholm! Mina
herrar krämare vilja trafikera på Medelhafvet, för att
retournera som grander af Spanien!

-- Stockholmarne bjuda oss hvad dem lyster, så
länge vår marknad är stängd. Anno 1729 bjödo de oss
tjugufyra skillingar för en tunna råg. En nådig Gud
har ej skapat Finland med dess vida kuster och sköna
hamnar till en kökspiga åt Stockholm.

Karolinen grefve Frölich, som hvarken i egenskap
af krigare eller ädling hyste synnerlig respekt
för det länge kuggade, ofta krypande borgareståndet,
betraktade med förvåning och vrede den djärfve
köpmannen, som kapprak och oförskräckt vågade motsäga
honom i hans eget hus. Det gamla soldatlynnet jäste
öfver.

-- Jag har icke låtit kalla honom hit för att disputera
om hans kommers, utan för att fråga hvilket system
han vill soutenera, ifall han i dag blir vald till riksdagsman,
utbrast grefven med häftighet.

-- Jag har sagt ers nåde att jag anser rikets väl
vara i goda händer, svarade Larsson, utan att förändra
en min eller undvika höfdingens bistra ögonkast.

-- Jaså. Då är det min vilja att staden väljer Aulin.

-- Jag vet ej hvem staden kommer att välja, men
det vet jag, att Sveriges rikes grundlag af anno 1720
tillförsäkrar borgerskapet att själf välja sina ombud, utan
att därmed besvära höga vederbörande.

-- D-n skall taga er, karl, om ni understår er att
konspirera mot öfverheten. Sacrenom! betyder då min
vilja i Vasa mindre än intet?
-- Den betyder mycket, ers nåde, men den betyder
mindre än Sveriges lag.

-- Ut med er -- ut, fördömda spannmålsjude, och
våga att contrecarrera mina desseiner! Jag skall, tamme
f-n, lära er, kryddkrämare, att agera pösmunkar här, så
länge jag för regementet. Ut, säger jag!
	
Lars Larsson böjde litet, helt litet, sin stolta panna
och aflägsnade sig långsamt, utan att vidare slösa ett
ord på sin uppretade förman.

Grefve Frölich var också i botten ingen despot.
Men friheten var ännu ung, enväldet satt ännu kvar
i den gamla stammens lynne, och ju längre en höfding
var aflägsen från rikets medelpunkt, desto större var
ännu frestelsen att spela satrap.

I trappan mötte Larsson fiskalen Spolin, som kom
för att rapportera och som några minuter därefter åter
syntes på språng med erhållna order. Larsson smålog
helt kallt: han kände sina österbottningar och visste af
gammalt hvad ett maktbud betydde.

Klockan strax efter nio begynte valet och fortfor
till klockan tolf. Det såg i början ut att blifva en
het strid med oviss utgång, ty det mindre borgerskapet
hade, som vanligt, ett horn i sidan till matadorerne
i staden och hade satt sig i sinnet att rösta
på hökaren Aulin, som lofvade yrka på stränga lagar
mot bönhaseriet och landthandeln. Hade alla dessa
hållit ihop, så hade mängden kunnat uppväga de
rikares röster och sätta Larssons seger på spel. Men
allteftersom det blef bekant att fiskalen fjäskade med
landshöfdingens ärenden till förmån för Aulin, deserterade
den ena efter den andra öfver till Larssons parti,
och när alla röstat, befanns Larsson vara utsedd till
Vasa stads riksdagsman med så öfvervägande pluralitet,
att hans motståndare knappt hade fått en femtedel af
rösterna.

Grefve Frölich skummade af vrede.

-- Jag skall väl finna något moyen att detronisera
borgarekungen! utropade han.

Yttrandet blef bekant, och från den dagen vardt
Lars Larsson känd under namn af borgarekungen.

-

2. Majridten.

Den plats, hvilken i en senare tid upptagits af Vasa
stads prydnad, det ståtliga, slutligen till kyrka
förvandlade hofrättshuset, som uppfördes af Gustaf III
år 1784 gentemot Korsholms kulle, var vid tiden för
denna berättelse till större delen obebyggd. I stället för
den nuvarande sköna, åldriga allén, där konung Gustafs
minne vissnar hvarje höst för tidens frost och hvarje
vår ånyo slår ut i en frisk grönska, såg man i Lars
Larssons dagar en rad af små kryddgårdar, planterade
med kålrötter, persilja och dill, här och där garnerade
med hallon- och vinbärsbuskar. Men på norra sidan
om Korsholm och västerut ända till »Sundet» sträckte
sig en beteshage, där ungdomen brukade leka om
sommaren och där skolgossarne företogo sig krigiska anfall
mot de oskyldiga vallarna.

Samma första Maj, när riksdagsvalet skedde på
förmiddagen, hade en stor mängd barn och ungdom
begifvit sig ut till hagen på eftermiddagen. Marken, som
kort förut blifvit bar, var ännu gul och fuktig af
vårvätan, träden voro ännu löflösa, och endast på solsidan
af vallarna fröjdades ögat af friskt grönt gräs. Men
denna lilla skymt af vår var allt som begärdes, och
hvad behöfde man mer, när himlen var hög och blå
och när solstrålarna glittrade på Sundets då ännu klara
vattenyta? Ungdomen hade roligt; man slog boll och
slog pryl och slog tunnband; man lekte katt och råtta,
sprang natthugg och änklek och dansade »fria vill Simon
i Sälle». Skolpiltarne, som hade majlof på eftermiddagen,
underläto icke heller att leka »svenskar och ryssar», i
hvilken lofliga afsikt de minste kommo klassvis uttågande
med trummor och gevär, färdige att eröfra världen, och
Korsholm att börja med. Det är icke antecknadt om
svenskar eller ryssar fingo öfverhand uti detta
märkvärdiga vapenskifte, men sannolikt hade båda de
krigförande makterna på sistone slutat förbund med hvarandra,
emedan de senare på aftonen vände sig gemensamt
emot en ny fiende, nämligen stadens lärpojkar, som
samlats vid vallen för att se på lekarna. Arten satt
redan i piltarne; ty när österbottningen icke har krig i
stort, är han mycket hugad att skaffa sig det i smått;
han är den fredligaste karl i världen, blott han emellanåt
får damma till af hjärtans lust. Här funnos dessutom
gamla nederlag att hämna, nya segrar att vinna, och
innan man visste ordet af, var där en ny kalabalik
mellan »de kristne och turkarne»; och då segern, som
rätt och tillbörligt, måste stanna till slut på de kristnes
sida, hände sig ock att lärpojkarne efter tappert motstånd
blefvo med rifna tröjor och uppsvullna kindben drifne
från valplatsen.

Medan detta tilldrog sig på stadssidan invid Korsholm
och bokstafligen under rektorns egna ögon, där
han stod på vallen och skrattade i tysthet med en
gammal skolkämpes nöje åt pojkarnes hjältebragder, i
det han blott lät en af skolbetjeningen förmana dem att
icke bruka tillhugg -- såg man tvenne ryttare nalkas
från södra sidan på vägen från Kristinestad och svänga
förbi vallens krökning, där de höllo stilla för att
betrakta bardaleken. Den ena ryttarn, som red framför
den andra, var en smärt och vacker yngling i den
välbekanta karolinska uniformen, till hälften betäckt af en
lätt reskappa. Han red en ung appelgrå häst, som tycktes
dansa under hans tygel och med möda följdes af den
uttröttade röda vallack, hvilken fått på sin lott den
andra ryttaren. Denne var en äldre, kortväxt och
axelbred karl, hälften soldat, hälften dräng, eller
kanhända båda delarna, ifall man fick döma af ränseln
bakpå den grå bondjackan och af den militäriska ordning,
med hvilken ett par bylten och dito stöflar voro
fastsnörda vid sadelknappen.

När båda kommit till slottsporten, höll den äldre
ryttaren stilla, likasom för att invänta sin herre, som
ridit porten förbi; men den unge officern märkte det
icke och fortsatte ridten. I detsamma fick han visa
att han icke var en dufunge i sadeln. Turkarne hade
just då blifvit i grund slagne och rusade i full flykt
förbi vallen, förföljde med stoj och rop af de segrande
kristne. Den appelgrå hästen skyggade och gick durch;
det bar af som en stormvind öfver stockar och stenar.
Kristne och turkar fingo akta sina öron, men ryttaren
satt som gjuten på hästryggen och lyckades efter en
tämligen lång halfcirkel, mera äfventyrlig för andra
än för honom själf, vända med saktad fart tillbaka till
vallarna.

-- Så så -- utropade han, klappande det ystra
och stolta djuret på halsen -- skäms inte Bogatir att
visa sina oseder i Vasa? Stilla, säger jag! Menar han
att han här har steppen framför sig?

Vid dessa ord stannade hästen, men fortfor att
klippa med öronen och lystra på hvarje misstänkt ljud.
Häst och ryttare hade emellertid kommit pä västra sidan
af vallarna och icke långt ifrån Sundet, då med ens en
ny anblick kom ryttaren att glömma det så nyss
öfverståndna snedsprånget.

På denna sida lekte den fredligare ungdomen:
barn, unga flickor och en del af de äldre gossarne,
som icke brydde sig om något så alldagligt, som
bataljen på norra sidan. Åsynen af den främmande
ryttaren på hans vilda häst var däremot något ovanligt
numera i Vasa och förfelade icke att framkalla en
stor nyfikenhet. Språng och lekar stannade af, och
den ena frågade den andra hvem den granne herrn
kunde vara.

Blott två af de lekande hade antingen icke märkt
den främmande, eller i sin ifver icke låtit hans ankomst
afbryta leken. Det var en ung, späd och brunögd
flicka, klädd i en kort hvit klädning och nästan ännu
ett barn, som förföljdes i »hök och dufva» af en
långbent rektorist och gäckade alla hans sjumilssteg för
att upphinna henne. Hon sprang som en råbock i
hundrade bukter, och just då hon var nära att fångas,
slank hon beständigt åter undan åt sidan. Men när
jagten fortfarit en stund, blef hon drifven allt närmare
Sundet, och där kunde förutses att hon måste gifva
sig fången. Det tycktes förtreta henne, och hon
stannade en sekund nära strandmagasinerna, likasom hade
hon ämnat söka en tillflykt där. Troligen fann hon
likväl denna utväg betänklig, hajade åter åt sidan och
kom så till en gammal al, som stod tätt invid stranden
och till hälften lutade fram öfver vattnet. Här var
hon fast, ty reträtten var stängd. Men i det
ögonblick förföljaren nalkades, fattade hon i en gren af
trädet och klängde upp som en kattunge. Den långe
rektoristen, säker om sitt byte, var icke sen att följa
exemplet. Och så sutto de båda som fåglar i trädet. Men
då hördes ett brak, ty samma gren, som burit den flyende
dufvan, brast af för den tyngre höken, och rektoristen
damp plums, så lång han var, i vattnet där nedanför.

Den främmande ryttaren hade, road af flykten och
jagten, småningom ridit allt närmare och blef således
vittne till den öfverdådiga lekens vådliga slut. Han
besinnade sig icke länge, var med ett hopp ur sadeln
och ilade till stranden för att rädda den drunknande.
Lyckligtvis var det icke så farligt som det såg ut.
Sundet, som ännu hundra år därförinnan burit stora
skepp, var redan 1738 betydligt uppgrundadt af
Österbottens stora naturfenomen, landhöjningen, och den
förhoppningsfulle telningen af Vasa trivialskola föll därför
helt mjukt och oskyldigt i fyra eller fem kvarters vatten
med en liten bottensats af grå äfja därunder. Innan
främlingen ännu hann räcka honom den brustna grenen
till stöd, hade han redan, drypande af vatten och gyttja,
kafvat sig upp på stranden.

Ett så afgörande nederlag kunde icke smältas utan
revanche. Den vingskjutne och högst förbittrade höken
fick åter sikte på dufvan, som i första häpnaden hoppat
ned ifrån trädet för att skynda till hjälp, men som nu,
när hon såg sin förföljare utom all fara och i ett så
bedröfveligt skick, tog sig det orådet för att skratta så
friskt och godt, som endast en dufva kan skratta.

-- Vänta -- skrek rektoristen, ursinnig af harm --
jag skall lära dig att skratta! -- och därmed tog han
åter ett sjumilssteg, med uppenbar fara för den förföljda
att se sin hvita klädning få en högst betänklig andel af
Sundets vatten och äfja.

Hon tog därför ånyo till flykten, men nu med ringa
utsikt att undkomma sitt öde. Ju mer hon mätte
distansen tillbaka till vallen, desto tydligare insåg hon
att flykten dit var omöjlig. Hvad skulle hon göra? Hon
tog den enda utväg som återstod henne och som likväl
icke mången liten flicka skulle ha tagit i hennes ställe:
hon sprang till den väntande Bogatir, trädde helt varligt
sin vänstra fot uti stighygeln och satt, utan att man
visste huru, i sadeln. Påtagligen var det icke första
gången hon suttit till häst. Men hvad det ville säga att
rida Bogatir, därom hade hon ingen aning, och den
leken höll på att lyktas värre än »hök och dufva».
Knappt kände den ystra hästen sin lätta börda i sadeln,
utan att tillika känna sin herres fruktade tygel, innan
han sträckte ut öfver hagen och inåt staden med en så
förfärande hast, att hörsel och syn förgingo den
bestörta ryttarinnan. Man såg henne släppa tygeln, luta
sig framåt och instinktlikt gripa med båda händerna
uti sadelbommen. Snart voro häst och flicka ur sikte.
Rektoristen hade fått en lysande revanche, och nu var
det hans tur att, blek af häpnad, blicka efter den
bortilande.

Den främmande officern försökte alla de smekord
och hotelser, till hvilka hans Bogatir förr brukat lyssna.
Det var förgäfves, och han begrep det själf, att det nyss
förut uppskrämda djuret råkat på nytt i sitt vilda lynne.
Flickan syntes förlorad, och det återstod intet annat än
att skynda till fots uti Bogatirs spår, med den sannolika
utsikten att finna henne någonstädes med krossadt hufvud
störtad till marken.


Då hördes från närheten af Korsholms vallar en
hvissling, så skarp och gäll, att den tydligt förnams långt
bort öfver sorlet af alla de många som skreko om
hvarandra vid anblicken af den skenande hästen. Främlingen
tycktes igenkänna detta ljud: han stannade; han lyssnade;
hans bleka kinder färgades af en rodnad, liksom blygdes
han öfver att icke själf kunna frambringa samma ljud.

-- Det är Istvan, det är min trogne Stefan, sade
han till rektoristen, som följde honom. -- Denna hvissling
kan ingen annan göra efter. Bogatir känner den: han
är född i Ungern, och det är den signal, med hvilken
ungrarne kalla sina hästar från steppen. Hör! Nu
hvisslar han om igen!

Det gälla, genomträngande ljudet upprepades andra
gången och tredje gången. Öch se: vid tredje hvisslingen
såg man Bogatir, till utseendet helt lugn, följa ljudet
och i sakta lunk närma sig vallarna, där den andre
ryttaren utan svårighet bejdade honom.

Främlingen och hans följeslagare skyndade dit.
Den hvitklädda flickan höll sig ännu krampaktigt fast i
sadeln. Men hon var utan medvetande.

-- Ester! Min Ester! O Gud, hon är död! utropade
en blek och vacker ung kvinna, som trängde sig fram
bland folkhopen.

-- Å, ser inte Veronica att flickan håller fast sig
ännu? anmärkte en af skollärarne, som lyftade henne af
hästen. Händerna kunde verkligen blott med svårighet
ryckas från sadeln.

-- Hvem är den unga flickan? frågade den främmande
officern med lifligt deltagande.

-- Det är Ester Larsson, den rike Larssons yngsta
och mest älskade barn, svarade skolläraren.

-- Jo jo, Larsson får nu se hvad det vill säga
att flyga högre än vingarna bära, mumlade en slaktare,
som vid valet på förmiddagen tillhört Aulins anhängare.
-- Man skall få se att han rider storståtligt till
riksdagen, men huru han rider dädan, och hvem som då
hvisslar åt honom, det kan man inte så noga veta.

-- Jo men -- sade närmaste gumman i hopen --
sanna mina ord, det här, det bådar något för Larsson.
Högmod, högmod, hvad säger ordspråket?


3. Grefven och borgareflickan.

Den främmande unge officern tycktes vilja godtgöra
det missöde, hvari hans vilda häst hade en så
stor andel. Han skyndade att hämta vatten från
närmaste brunn, fuktade därmed den afsvimmade flickans
panna och lät henne lukta på en fin essens, som han
framtog ur ett etui i sadelhölstret. Han hade nu tillfälle
att närmare betrakta hennes drag, och hans deltagande
minskades icke däraf att dessa voro ovanligt vackra.
Ester Larsson kunde icke vara mer än fjorton, högst
femton år; ännu ett barn, som också hennes öfverdåd
tillräckligt bevisat, men ett barn på ungdomens gräns:
växten smärt och späd, håret glänsande brunt, hyn ej
utan spår af vårsolens inverkan, händerna alltför fina
för en småstadsflicka af borgerlig härkomst. En liten
juvelring på vänstra handen och små spetsmanschetter
af detta subtila Raumoarbete, som numera kommit alltmera
ur bruk, sedan det ej förmått uthärda täflan i
pris med det belgiska maskinarbetet, jäfvade icke
främlingens första förmodan, att den unga flickan var en rik
mans bortskämda älsklingsbarn.

Kanske minns någon ännu den forna lilla Veronica,
hvilken, samma kväll när Marie Larsson blef så hårdt
emottagen af sin stränge farbroder, skickade henne till
tröst en bit af sin söndagskaka. Veronica Larsson hade
vuxit och blommat i kärlek; hon var icke mera ung,
hon hade sett sina tjugunio somrar, men hon spred
ännu en doft af kärlek omkring sig. Hon hade afvisat
många friare, för att sköta sin faders hus och egna
hela sitt hjärta åt yngsta systern Ester, som så väl
behöfde hennes vård, sedan deras mor dött, sedan deras
far alltmera sällan hade en stund öfrig för sina barns
uppfostran och sedan han alltmera gjorde hvad han
kunde för att bortskämma den lilla favoriten, som himlen
skänkt honom till hans ålders glädje. Veronica ensam
vågade sätta sig emot Esters nycker; hon ensam vågade
vägra henne något; och när den trotsiga flickan ändock
fick sin vilja fram, såsom nu uti majlekarna, var det
alltid Veronica som vakade öfver henne och godtgjorde
alla fel, dem hon ej kunde förhindra. Den halsbrytande
ridten hade hon ej kunnat förekomma, och det blef,
nu som alltid, hennes lott att med en moders omsorg
pyssla om sitt lilla oförståndiga barn.

-- Var inte rädd nu, Ester, faran är öfver, och
du är hos mig! -- hviskade hon ömt till den bleka
systern, som i hennes famn begynte återhämta sig
från förskräckelsen och uppslå ögonen. Där fanns icke
i hennes ord en enda skymt af förebråelse för all den
grymma oro, hvilken hon själf så nyss lidit, den goda
Veronica.

Ester såg sig förvirrad omkring och blef varse
sin förföljare i leken, den långbente rektoristen, som
ännu andlös af häpnad stirrade mot henne öfver
systerns axel.

-- Ser du det, Ringblom -- sade hon med ett
ännu matt, men triumferande trots öfver de blekröda
läpparna -- jag sade ju det, din stackare, att du aldrig
skulle få fatt mig!

I detsamma mötte hon på andra sidan den främmande
officerns deltagande blickar, och ögonblickligen
öfvergötos hennes hvita kinder af den skäraste rodnad.
Skygg som ett blygt barn, gömde hon strax sitt hufvud
i sin systers sköte.

Det roade främlingen. Han lade sin hand på flickans
bruna hår och sade leende:

-- Var icke rädd nu mera. Bogatir är en öfverdådig
sälle, som behöfver stränga tyglar, och jag har sett
gamla ryttare kastas ur samma sadel, där du satt kvar.
Nästa gång skall det gå bättre. Vill du lära dig rida?

Ester såg upp: det måtte ha retat henne att behandlas som barn.

-- Vill du sälja din häst? frågade hon.

-- Det tror jag knappt, svarade främlingen. Jag tänker du redan haft nog utaf honom.

-- Min far skall gifva dig så mycket pengar du vill.

-- Bogatir är ungrare, han låter ej sälja sig! återtog
muntert den unge officern. -- Men om jag sålde
honom åt dig, hvad skulle du då företaga dig? Ville
du engång till försöka din lycka?
-- Ja, det ville jag, svarade flickan och kastade en
utmanande blick på den otåligt stampande hästen.

-- Och om han ej behagade lyda din tygel? Om
han kastade dig ur sadeln, min lilla trotsiga docka?

-- Då skulle jag låta skjuta honom, svarade Ester
mycket bestämdt och utan ringaste tvekan.

Främlingen skrattade. Men Veronica tyckte ej om detta raljeri.

-- Kom, låt oss gå hem och stöd dig på mig! sade hon.
Kom, Ester, innan far får höra af andra att du varit i fara.

Ester förändrade hastigt min och sökte förgäfves dölja sin oro.

-- Nej, Veronica, nej, sade hon; du får ej tala
om det för far! Han skulle bli ond på den främmande
herrn. -- Och far är ej god, när han är ond! tillade
hon naivt, med en blick på främlingen.

-- Hvad är det frågan om? sade bakom dem en befallande
röst, och där stod landshöfdingen grefve Frölich,
som återvände från en promenad till hamnen och med
någon förundran blef varse folksamlingen vid porten till Korsholm.

I detsamma märkte han den unge officern, som
vördnadsfullt förde sin hand till den trekantiga hatten.

-- Hvad ser jag! utropade landshöfdingen på fransyska.
Grefve Bertelsköld här! Var hjärtligt välkommen hit till
vår höga nord! Min unga kusin regnar ned ifrån månen!

Löjtnanten vid fortifikationskåren grefve Carl Victor
Bertelsköld, på möderne besläktad med grefve Frölich,
glömde vid dessa ord den lilla förmätna borgareflickan,
som kastade på honom en lång och förvånad sidoblick.
Vasa har aldrig ägt något stort förråd af grefvar, och
den ende som fanns där förut betraktades som en så
utomordentligt hög herre, att hans gelikar knappt kunde
finnas i Stockholm. Hvem skulle ha trott att Vasa nu
i hast hade blifvit försedt med en grefve till? Ester
kände sig med ens så fullkomligt återställd, att hon
alldeles icke kunde förmås att gå hem. Hon lämnade
endast plats åt de förnäme herrarne och fortfor att med
barnslig nyfikenhet betrakta den unge främlingen, med
hvilken hon nyss hade språkat så fritt och som hon i
sitt vanliga själfsvåld kallat du. Men det var i Esters
tanke icke så farligt; det fanns knappt någon annan i
hela Vasa, än landshöfdingen själf, som hon icke tilltalat
i samma förtroliga ton. Det märkvärdiga var i hennes
ögon blott det, att den unga herrn var så ståtlig, så
lång, så förnäm i hela sitt sätt; att han hade så glänsande
blå ögon, fastän hans med omsorg upplagda hår var
så svart, att det nästan skiftade i blått; att han icke
bar peruk; att den lilla hatten klädde honom så väl
att han bar värja och bälte under den korta reskappan;
att han såg så god ut, fastän det förunderliga ödet
skapat honom till grefve; att det just råkat vara hans
häst som nästan skrämt henne till döds, och att han
lagt sin hand på hennes panna och lofvat lära henne
rida. Alla dessa tankar flögo om hvarandra i den lilla
öfverdådiga flickans brunlockiga hufvud och gjorde henne
döf för syster Veronicas ömma förmaningar.

Grefve Carl Victor -- ty så kunna vi kalla honom
till åtskillnad från hans farbror, diplomaten grefve Torsten
Bertelsköld -- redogjorde nu i få ord, också på franska,
för ändamålet med sin resa till Finland. Han hade
förliden höst återkommit till Sverige från Wien och från
Ungern, där han bevistat fälttåget mot turkarne och i
fem år lärt krigskonsten uti den store prins Eugens
ypperliga skola. Nu hade hans mor lagt honom på
hjärtat att lära känna hans förfäders land, detta Finland,
hvilket hans fader försvarat till sista man och älskat
ända in uti döden. Hans onkel grefve Torsten hade då
förskaffat honom ett uppdrag af rådet att inspektera
fästningarna i Finland och föreslå planer till finska
kustens försvar vid ett möjligen förestående krig; och
emedan ett fartyg gått till Kristinestad med munderingspersedlar
för Österbottens regemente, hade tillfället begagnats
att göra en utflykt till Vasa. Nu vore han här
och ville, med sin nådiga onkel Frölichs tillåtelse, för
en vecka eller par sitta in på Korsholm.

-- Dock icke på vatten och bröd? genmälde grefve
Frölich skrattande. Vet du väl, mon cher ami, att
kräftor och adelsmän prosperera icke i Österbotten?

-- Det vet min familj af gammalt, svarade den unge
grefven i samma ton. -- Nästan alla Bertelsköldar ha
legat i delo med Österbottens demokrater. Jag själf har
knappt satt foten på detta område, innan min häst
enleveras af en liten öfversitterska -- lilla Larsson ...

-- En Larsson? Jag gratulerar; jag har också den förmån
att profitera af connaissancen. Men kom, låt oss se åt
om Korsholms källor producera annat än brunnsvatten ...

-

4. Fiskal Spolin.

En vecka eller något mer hade förflutit sedan grefve
Carl Victors ankomst till Vasa, under hvilken tid
han fullkomligt hunnit öfvertyga sig om att Korsholm
icke var skapadt till ett fäste enligt den nyare
krigskonstens fordringar. Däremot hade han uttänkt en plan
att befästa inloppet till Vasa mot en fientlig öfverraskning
och hade nu, med dessa planer i hågen, åtföljt
landshöfdingen grefve Frölich på dennes vanliga aftonridt
ut till hamnen. Isen låg ännu i de inre fjärdarna,
men längre ut emot Replots skärgård hade en stark
sydväst upprif vit isbandet, och de båda ryttarne höllo
stilla en stund för att njuta af hafvets lifvande anblick.
Man såg den blå randen i väster vidgas och klarna;
man såg de unga vågorna på långt afstånd än höja, än
åter sänka sig i de vackraste kroklinier; man såg dem
bryta sig mot klippor eller isberg i fjärran och åter
fallande stänka sitt smälta silfver högt i den
genomskinliga vårluften. Själskyttarne återvände från sin farliga
färd på isstyckena, släpande med sig hela slädar,
uppfyllde af stupade sjöhundar, medan andra, som skjutit
sjöfågel för vettar vid iskanterna, buro sitt villebråd i
säckar på ryggen.

Åtta fartyg lågo i hamnen, alla görande sig färdiga
att gå till segel, så snart isar och vindar gåfvo därtill
sitt bifall; och af dessa åtta tillhörde fem de största den
rike skeppsredaren och köpmannen Lars Larsson. Det
var just en af källorna till hans rikedom, att han hvarje
år försålde i Stockholm tre eller fyra nya fartyg, enkom
byggda på spekulation; men det femte fartyget, som
prunkade med namnet Ester på akterstäfven, hade han
bestämt att för egen räkning, men i en Stockholmsredares
namn, göra turer på Rostock och Wismar.

Landshöfdingen betraktade med mulna blickar dessa
tillredelser och vände sig sedan till sin följeslagare med
den plötsliga frågan om han väntade krig?

Bertelsköld svarade att man i Stockholm alltmera
umgicks med krigiska planer, för att begagna
konjunkturen och återtaga från Ryssland de stora uppoffringarna
i Nystadska freden. Men där funnos tvenne hållhakar för
nuvarande fred, nämligen riksens råd med grefve Horn i
spetsen och den fredliga majoriteten från föregående
riksdagar. Båda hakarna hoppades krigspartiet snart kunna
spränga: och då skulle en soldat ånyo betyda något i Sverige.

-- Justement, det är hög tid, innan nybakade herrar
af alnen växa gamla kavaljerer öfver hufvudet, genmälde
landshöfdingen ej utan häftighet. -- Vet du väl, Charles,
att på detta fartyg embarkerar endera dagen en riksdagsman,
som bär freden uti sin ficka? Mullvaden trifs
i sitt hål, och en köpmans vyer sträcka sig från disken
till boddörren. Dessa fredshjältar vore i stånd att sälja
Riga för en tunna äpplen, Narvas troféer för en kappe
salt och hela Petersburg för en bit sulläder. Men förmår
jag hindra det? Nej, par malheur, vi ha den olyckan
att vara frie medborgare; en landshöfding i Vasa betyder
nu för tiden mindre än en borgmästare i Jakobstad. Ah,
vi skulle få en splendid succès! Vi skulle emportera
en victoire, som skulle restituera våra possessioner bort
öfver Nevan! Vi skulle taga revanche för alla våra
deconfityrer! Och då säger man till oss att vi böra
vänta! Likasom vi hade tid att vänta, vi gamla soldater
af salig kung Carls skola! -- Här lyfte landshöfdingen
på sin hatt, såsom de återstående karolinerne aldrig
underläto, när de nämnde konungens namn. -- Parbleu,
Charles, de som oss succedera kunna gifva sig patience
à bon plaisir; de kunna revidera kartan i nästa århundrade.
Men vi, som blott ha få dagar öfriga, måste rehabilitera vår
ära och icke låta kung Carls minne gnagas af möss!

-- Min onkel vill säga Mössor, återtog Bertelsköld
leende, men varm af den gamle krigarens återvaknade
minnen.
-- Hvad vill det säga?

-- Min onkel har då icke hört att kung Fredriks
yttrande blifvit historiskt? »Sie sind alle Nachtmützen.»

-- Kung Fredrik har ibland sina luminösa infall;
det skulle konvenera en konung af Sverige att icke själf
draga nattmössan så djupt öfver öronen. Enfin, denne
Larsson är en desperat karl och i stånd att med sin
hardiesse, sin slughet och sitt inflytande i borgareståndet
fördärfva hela vår gloriösa entreprise. Hade jag haft
makten och dekreterat valet, skulle han aldrig kommit
därin. Det är sviter af Horns system; packet rycker
makten från adeln och trampar rikets ära i smutsen.
Men karlen är nu riksdagsman, det kan icke f-n heller
hjälpa; han gör sig färdig att embarkera till Stockholm.
Jag ville donera ett års inkomster af hela mitt län åt
den som kunde sätta obstacle för resan.

-- Förlåt, min onkel, att jag ihågkommer fabeln om
blåsten och solskenet. Skulle icke en smickrande
nedlåtenhet från er sida -- en middagsbjudning till exempel
-- vara tillräcklig att böja den styfve mannen och
närma honom till ert parti?

-- Spilldt krut! Jag känner dessa österbottniska
demokrater: sedan urminnes tid veta de icke af någon
annan aristokrati än kyrkans och penningens. En
inkarnerad princip är alltid redoutable, och en sådan är
Larsson. För honom existerar endast en kung, ett folk
och ingenting däremellan. Med kung Fredrik är han
personligen lierad, favoriserad af drottningen, intim med
Plomgren, Kjerrman och andra inflytelserika personer
bland svenska borgerskapet, för att icke tala om Finland,
där han har en incontestable préponderance. Det finns
blott ett medel att écrasera honom.

-- Och det är?
-- Afunden bland hans egna ståndsbröder. Kan
hans resa inhiberas någon vecka, så att han försummar
riksdagens början, så är han nentraliserad. Men jag
förstår mig icke på krokvägar. Jag har en fiskal -- hejda,
kommer ej karlen där som vore han efterskickad! Spolin!

Den person som tilltalades var en liten blek, mager
och ljuslett man, klädd i en sliten, men väl borstad
brun rock med stora mässingsknappar, och mötte ryttarne
ensam åkande i en dålig bondkärra. Vid landshöfdingens
tillrop stannade han, hoppade vigilant ur kärran och
närmade sig med en så ödmjuk bugning, som hade han velat
plocka upp stenar från landsvägen.



-- Nå -- fortfor landshöfdingen -- hur stå affärerna?

-- Bra eller illa, alltsom ers nåd befaller, svarade
fiskalen försiktigt och med en frågande sidoblick på den
unge grefven.

-- Hvad skall det heta, herr lurifax? Tala fritt;
den herrn är min släkting. Om ett par dar ha vi
pratiquable seglation; våra köpmän ämna försöka sitt
sjöhufvud. Nå, min kära Spolin?

-- Tullen kan icke förmås att lägga obstacler i
vägen. Papperen äro klara.

-- Så? Hvarför ha vi ett tullverk? Ni begriper väl,
karl, att jag ej kan refysera pass åt en riksdagsman?

-- Ers nåd -- jag supplicerar att i underdånighet
fråga om jag har ryggen fri?
-- Hm, det där smakar af spö. Jag vill ej förmoda
att han har för sig något kanaljeri?

-- Min högsta åstundan är endast att efterkomma
ers nåds befallningar.

-- Godt. Gör som han vill. Och kom ihåg, min
ohängda vän, att han exponerat mig vid valet den 1 Maj.
Han har en glupsk faute att godtgöra, min kära Spolin.
Jag har ej emot att han söker revanche. Jag skall tänka
på hans befordran.

-- Ers nåd -- den ifrågavarande personen skall
icke resa till Stockholm; åtminstone icke i Maj.

-- Det vore böfveln! Nå nå, Spolin gör som han
vill, det blir hans affär. Kom, Charles! ...

Och tydligt generad att fortsätta samtalet, gaf
landshöfdingen sin häst sporrarna, för att återvända till staden.
Men fiskal Spolin, hvars rygg ånyo betydligt kroknat vid
afskedet, rätte sig småningom upp, ju mera hans höge
förman aflägsnade sig, och stod där slutligen i sin fulla längd
af fem fot och två tum. Hvarpå han hastigt åter klef upp i
kärran, fortsatte vägen till hamnen och mumlade för sig själf:

-- Innan michaeli har jag Korsholms fögderi.

-- Var detta ett exemplar af den finska demokratin?
yttrade Bertelsköld, medan de fortsatte ridten. -- Jag
vet ej hvarför mitt ridspö hade en så förvånande
attraktion till den karlens rygg.

-- Mitt också, skämtade landshöfdingen. Dame!
är det mitt fel att käppen behöfver en doppsko, för att
röra i dyn? Hvad vill du att jag skall göra? Friheten
kan vara god nog för proletärer och bönder, men enfin,
den inkommoderar en landshöfding. Nej, då préfererar
jag enväldet under salig kung Carl. Marsch, karl! och
karlen gick. Halt, fähund! och fähund stod. Nu
däremot ... Apropos, hvem har inridit din Bogatir?
-- Min ridknekt Istvan.

-- Antingen är karlen den galnaste våghals, eller
den mest raffinerade ryttare som ännu lagt betsel mellan
tänderna på en bra fölunge. Se bara, kräket lystrar ju
för minsta sparf på en half mils omkrets! Helt annan
var din fars Bogatir; jag minns honom som i går, när
vi traverserade Düna: finsk ras, som ej förhastade sig
uti ogjordt väder; tjocka ben, låg hals, bred bringa och
goda lungor -- höll ut, där de ryska och polska hästarna
kreperade som kalfvar. Säg mig, hvar fick du den här
höghalsade kattungen med sina svafvelsticksben och sina
smala öron, som beständigt äro på ståltråd?

-- Det är ett helt äfventyr, min onkel.

-- Bon. Då kunna vi spara det, tilldess vi åter
bivuakera under batterierna af min gamla Rüdesheimer.
Par miracle, jag är nyfiken att se hvem af de två som
blir bet: Larsson eller Spolin. Noshörningen har råkat
ut för en krokodil.



-
5. Penningefursten.

Vid tiden för denna berättelse stod den rike Lars
Larssons hus ännu nästan i samma skick som för
sexton år tillbaka, när det iståndsattes efter stora
ofreden. Samma låga sal, samma fyra kamrar, samma
finnstuga och nattstuga med tillbehör, endast att husen
voro prydligare brädbeslagna och att en del möbler
bekommit den stora lyxen af hvit oljefärg. Vid torget
till höger om den gamla gården var en nybyggd gård,
som beboddes af äldste sonen Lars med hans talrika
familj; till vänster en äldre gård, som innehades af
dottern Kajsa, gift med den förnäme och myndige rådman
Blom. Alla tre, Larsson själf, sonen och svärsonen,
drefvo sin skilda handel med egen bod och rivaliserade,
på österbottniskt vis, om tjärbönder, smörfinnar och
salthandel, men drefvo skeppsrederiet i bolag och
dominerade därigenom ortens sjöfart. Man kunde säga, att
dem emellan var fred och förbund i utrikes ärenden,
men ständig fejd om marknaden inrikes -- endräkt och
sämja när det gällde att kämpa mot en främmande
konkurrens, men på samma gång inbördes täflan, som
icke aflopp utan kalabaliker. Voro där två af dem på
väg till någon af de stora marknaderna i det inre af
landet, visst körde de förbi hvarandra om natten, för
att hinna en timme förr och försäkra sig om de bästa
kunderne; och kom där en förr okänd bonde från
Tavastland eller Savolaks, såsom då brukades, ned till
Vasa, visst lockades han af den som hann först med
löftet om rågade saltmått och så eller så många lerpipor
på köpet. Hvilket allt icke hindrade sonen och
svärsonen att i yttre måtto visa den gamle borgarekungen
och hans aktningsvärda kapitaler en öfvermåttan stor
vördnad, så att de aldrig talade med honom ute
annorlunda än med hatten i hand och aldrig svarade
honom inomhus annorlunda än stående. Dessutom samlades
hela den stora familjen om söndagarna efter
gudstjensten till middag uti den äldre Larssons hus,
och då satt den gamle där som patriarken Abraham,
ståtlig och enväldig, omgifven af barn, barnabarn och
tjenstefolk, så många som fingo plats vid det långa
bordet uti familjesalen.

Nu var det icke söndag, utan tvärtom en brinnande
hvardagsbrådska; men likväl såg man klockan elfva på
förmiddagen båda granngårdarnas invånare med barn
och blomma begifva sig högtidsklädda, som de alltid
voro vid sådana tillfällen, till den gamla gården. Att
där leta sig väg mellan hästar och folk, som uppfyllde
gården, var ingen lätt sak. Bönder och sjömän, blandade
med en och annan stadsbo af högre rang uti
samhället, hade skockat sig på trappan och i förstugan,
väntande att få inträde. I finnstugan var ett bord
dukadt för långväga kunder; från bagarstugan, där
Veronica med Ester som underståthållerska förde befälet
öfver tre eller fyra pionröda pigor, osade en behaglig
doft af nyssgräddadt bröd; nattstugan var upptagen
af ankomne resande. Saken var den, att skärgården
nyss blifvit isfri och Larsson i beråd att med alla sina
fem fartyg segla till Stockholm. Tusen nödvändiga
saker skulle då stökas undan till resan, och alla affärer,
som fordrade chefens egen handläggning, skulle nu
uppgöras. Men tillika skulle familjen spisa tillsamman en
afskedsmiddag, innan dess fader och hufvudman begaf
sig till sjöss.
Midt i denna vefva och trängsel inträdde på gården
den unge grefve Carl Victor Bertelsköld, för att lyfta
hos Larsson ett kreditiv från Stockholm. Fin och
förnäm som han var, med en toilett som i Vasa icke
förfelade att väcka alla flickors beundran, tycktes han
något generad af den nära beröringen med så många
oborstade landsmän och väntade tydligt att hopen på
trappan skulle själfmant lämna honom plats. Men däruti
misstog han sig: ingen rördes ur fläcken, och ett par
tjäriga matroser tycktes snarare finna ett nöje uti att
spärra för honom vägen. Herr grefven fick vänta och
vänta kanhända för länge för hans unga tålamod.

-- Var god och gif rum! sade han då till matroserne,
i en ton som icke väntade någon motsägelse.

-- Lägg bi så länge, att inte herrn törnar, sade
den ene sjömannen, i det han mönstrade honom med
en gäckande blick.

-- Lämna rum, jag har inte tid att vänta längre! upprepade Bertelsköld.

-- Gud skop ingen hast, genmälde den andre
sjömannen lugnt, med händerna i byxfickan.

I detsamma sprang en spenslig flicka, alldeles hvit
af mjöl, tvärsöfver gården, kilade af uppför trappan
och slank, vig som en kattunge, in genom trängseln,
likväl icke utan att i förbifarten lämna tydliga spår af
bagarstugan på det fina blå klädet af grefvens rock.

-- Ester -- ropade Bertelsköld efter henne -- säg
till din far att jag önskar träffa honom!

Flickan stannade ett ögonblick, såg på honom med
ett par kvicka bruna ögon och försvann därpå inne i
förstugan.

-- Stopp, kryssare! lofvera inte i strömmen,
han kommer i drift! mumlade den förste af
sjömännen och lade helt familjärt sin beckiga hand på
grefvens axel.

Troligen var det icke så illa ment, men Bertelsköld
var ej vid lynne att tåla sjömansspråk. I samma
stund grep han karlen om nacken och kastade honom,
som var oberedd på denna manöver, burdus utför trappan.

Det var dock mer än en Vasa matros kunde billigt
fördraga. Den stupade hjälten var icke förr på fötter
igen, innan han rusade i vredesmod tillbaka till trappan,
och på samma gång grep den andre Neptunisonen
Bertelsköld i kragen.

-- Dick babord med rodret! skrek sjömannen.

Ställningen var kritisk och hade blifvit det än mer,
om icke den lilla mjöliga flickan åter trängt sig fram
mellan de stridande och i hastigheten kommit matrosen
att släppa taget.

-- Far kommer strax! hviskade hon och for som
en raket tillbaka till bagarstugan, där hon gömde sig
bakom dörren, för att bli vittne till stridens utgång.

Bertelsköld begagnade tillfället, sprang ned på
gården, ställde sig med ryggen fri mot en vägg och
drog värjan.

-- Den förste som kommer må akta sina öron! utropade han.

-- Alla man till väders! svarade matroserne, grepo
hvar sin stör och redde sig till batalj.

Det blef stoj och oväsen på gården. Flera sjömän
togo parti för kamraterne. Ett par soldater, som
råkade vara tillstädes bland hopen, ställde sig flinkt
på den angripnes sida, och bönderne, högeligen roade
af detta extra spektakel, underläto icke att gjuta olja
på elden.
-- Damma till! ropade de. Trä mot stål! Ryck
spetten af dem! Stek strömming på dem! Tröska dem,
så att agnarna flyga!



Det liknade sig att blifva ett af dessa handgemäng,
som fordom voro, och på en del orter ännu äro nästan
ett hvardagsnöje i de österbottniska städerna, då
anblicken af den gamle Larssons höga gestalt på trappan
med ens gjorde slut på oväsendet.

-- Hvem understår sig att föra oljud på min gård?
ropade han med väldig stämma. -- Bort med störarna!
Så sant jag är herre här, så Gud nåde den som vågar
knystra ett ord! Och ni, unge herre, som glömmer att ni
icke nu står bland turkar och hedningar, stick er värja i
slidan, så framt ert lif är er kärt, och stig in till mig! Jag
säger er, att ingen skall kröka ett hår på ert hufvud.
Sorlet på gården tystnade genast, och de lyftade
vapnen sänkte sig själfmant.

Bertelsköld hade varit en klen lärjunge af den store
prins Eugen, om han ej föredragit en ärofull reträtt
framför en kritisk position, där själfva segern lätt kunde
blifva ett nederlag. Han följde alltså inbjudningen, helt
vårdslöst, helt likgiltigt, och inträdde genom den
undanvikande folkhopen uti Larssons sal. Denna var till hälften
uppfylld af väntande, medan en i sänder insläpptes
i kontoret till vänster. Grefven fick stående vänta, lika
med ringaste dagsverkare, tills hans tur kom. Var det
afsikt eller var det en regel? Han visste det icke, men
hans unga förnäma blod kom åter i svallning vid det
som han ansåg för en ny förödmjukelse inför
penningefurstens gränslösa öfvermod.

Ändtligen var det hans tur, och han inträdde i
det oansenliga rum, som utgjorde det rika och ansedda
husets enda kontor. Ett skåp af valnöt, ett bord af
omålad ek, en dito pulpet, en kassakista af järn, en
simpel enmanssäng och tre eller fyra klumpiga stolar
utgjorde rummets ganska tarfliga amöblemang. Vid
pulpeten svettades den gamle bokhållaren Grenman under
tusen bekymmer med en penna bakom hvardera örat;
vid bordet satt den mäktige Lars Larsson själf framför
en hög af bref och handelsböcker. Större var ej
personalen i detta kontor.

Bertelsköld framlämnade ett kreditiv på 1,000 riksdaler,
men tillade, kanhända mera högdraget än Larsson
var van att smälta: han hoppades att det var sista
gången han skulle besvära en man, som hade så liten
tid att befatta sig med sådana småsaker.

-- Min herre måste vara en främling i detta land
svarade Larsson kallt, i det han framtog ur kassakistan
några påsar med blanka riksdalrar. -- Kände ni våra
förhållanden, skulle ni inse, att ett ruineradt land,
såsom vårt, icke ryckes ur sin vanmakt med krus och
bockningar för en inbillad ära, utan med redlig flit
och de största ansträngningar. Ni, som icke sett andra
tider, kan tycka att vi simple borgare borde anse det
för en stor heder att möta er på trappan med
ödmjukaste anhållan att ni ville taga emot våra penningar.
Men jag, min unge herre, har sett de dagar, då detta
landet på femtio mils omkrets icke ägt så mycket som
behöfts för att köpa tio tunnor salt, och då Görfz
nödgades utpressa blod, för att hopskrapa denna summa,
som ni nu kallar en småsak. Gud gifve ni aldrig får
se det, herre; ni skulle då lära er bättre respekt för
arbetet och arbetets frukt. Här äro penningarna. Farväl;
jag önskar er lycklig resa.

-

6. En utflykt år 1738.

Du rider ut genom norra tullen. När du arriverat
till Veikars, grenar sig en byväg åt vänster mot
kusten, men du följer stora vägen utmed Kyro älf till
bron vid Lillkyro kyrka. Härifrån löper strandvägen
norrut till Vörå och Ny-Carleby, men du continuerar
upplandsvägen åt höger, som går till Storkyro. Det vill
säga, ifall du ej préfererar att logera öfver natten på
Lillkyro prästgård, hvilket vore tranquilare, emedan
vägarna där i nejden oroas af vagabonder.
-- Jag tackar min onkel och hoppas vara tillbaka i öfvermorgon.

-- Jag skulle hellre se att du uppsköte ditt avanture,
tills jag blir i tillfälle att procurera dig eskort. För
närvarande kan jag ej umbära en enda karl; packet är
i rörelse; du har själf sett dess humör. Par honneur,
Charles, jag har nog af friheten. Att vara landshöfding,
och att vid hvarje steg känna en snara om foten, som
heter grundlag, privilegier, domstol -- det är insupportabelt!
Dame! Gif också mig en smula frihet till
husbehof -- frihet att hugga in på kanaljerna, när de bli
för närgångna -- en ärlig choc, såsom vi brukade med
kung Carl i Polen -- och man skall se att land och
rike finna sig väl däraf. Apropos, du har ännu ej sagt
mig hvad som förskaffar bondlurkarne i Kyro äran af
ditt besök.

-- En diversion, en önskan att se något mera af
detta land, än Korsholms gamla vallar. Och dessutom,
min onkel, önskar jag träffa min fars gamle krigskamrat,
denne Lauri eller Laurikainen, som skall finnas
någonstädes i Kyro och som min mor anbefallt mig att
uppsöka, för den händelse att han vore i behof af understöd.

-- Tag dig till vara. Desse forne kivekkäät stå ej
alltid i det bästa renommé för en lojal conduite. En
del af dem ha slagit sig i ro på sina forna lägenheter
och angripa nu skogar och kärr lika obstinat som de
fordom attackerat de ryska transporterna. Men andra,
som ej kunnat vänja sig rätt vid freden, ha bosatt sig
på ödeshemman djupt in i skogarna och drifva där
allehanda binäringar, som icke rätt behaga kronobetjeningen,
par exemple åverkan å kronoskogarna, brännvinsbränning,
lurendrejeri och då eller då, för variation, ett litet rån
på landsvägarna. Vi ha haft att uppbygga ett nytt
samhälle, Charles, och sådant gör man icke komplett på en
mansålder. Mycket är ännu ogjordt, mycket måste ännu
tolereras, som vi blott småningom kunna justera under
lag och författningar. Desse gamle kivekkäät skaffa oss
myror i hufvudet. Folket fruktar dem som själfva
djäfvulen; omöjligt att erhålla vittnen, och länsmännen våga
sig icke till deras nästen utan manstark hetäckning.
Ännu engång, tag dig till vara, min kära Charles;
hasardera dig icke i skogarna.

-- Min onkel kan vara lugn; jag är beväpnad, och Istvan följer mig.

-- Som du behagar; jag har varnat dig, men ämnar
icke persvadera min gamle väns son till något poltroneri.
Således au revoir. Jag vill emellertid se till hvad som
kan göras med denne penningjude, denne Larsson, hvilken
hin håle måtte skaffa en konsiderabel process på halsen.
Apropos, du har ännu ej sagt mig din mening om
kontroversen på hans gård. Om det vore ett moyen att
differera hans resa... Låta vi häkta matroserne?

-- Nej, min onkel, nej, jag ber er, för min skull,
låt saken förfalla. Vill ni inblanda mig i en rättegång?

-- Du kan ha rätt. Jag torde väl finna andra medel.
Farväl och -- ännu ett ord! Om man attackerar
dig på skogen, så låt de skurkarna veta ditt namn. Det
finns ingen mauvais sujet från Lohteå skogar till
Lappfjärds bro, som icke vore i stånd att låta hänga sig för
Gösta Bertelskölds son. Gud välsigne kanaljerna, de ha
likväl ett hjärta i bröstet under den trasiga fähundsjackan ...

En kvart timme efter detta samtal mellan landshöfdingen
grefve Frölich och hans gäst, den unge grefve
Bertelsköld, såg man den senare, åtföljd af sin trogne
tjenare Istvan, rida ut på sin appelgrå häst Bogatir genom
den nyligen uppförda gulmålade norra tullporten i Vasa.


Den unge ädlingen hade påtagit en simpel ryttaredräkt
och stuckit i sadelhölstret ett par väldiga
kavalleripistoler, ärfda från faderns tid; men dennes ofantliga
huggvärja hade redan, under fredens och modets inflytande,
vid sonens vänstra sida blifvit utbytt emot en
smal stickvärja af utsökt ungerskt arbete. Istvan
däremot bar en turkisk sabel med damascenerklinga och
öfver axeln, jämte sin ränsel, en kort musköt.

Klockan var tre på eftermiddagen, dagen vacker och
klar, ehuru något kylig. De båda ryttarne redo i lätt
traf åt nordost och hade snart lämnat de låga trähusen
och den ärevördiga gamla stenkyrkan i Vasa långt bakom
sig. Första milen var, då som nu, till stor del skoglös,
flack och enformig, endast här och där afbruten af
åkerfält med grön rågbrodd, som frodades väl i den bördiga
lerjorden. Äfven byar och gårdar voro tämligen glesa,
för att ligga så nära det sydligare Österbottens residensort
och då för tiden mest välmående stad; där lågo
ännu vida sträckor öde, men de gårdar som funnos
voro mest alla stora och nytimrade. Allehanda transporter
möttes på vägen och trängde ryttarne intill dikeskanten.
Man märkte väl att dessa nejders svenska befolkning,
med sitt oroligare lynne, som dref en stor del till
tjärbränneri, sjöfart, landthandel och skeppsbyggeri, ännu
icke haft tid eller lust att bota stora ofredens härjningar
i jordbruket, så mycket mer som den österbottniske
bonden hade rätt till skeppsfart på Sverige. Den berömda
Vasarågen växer också blott till en ringa del i stadens
närmaste grannskap, medan de egentliga kornbodarna för
detta utmärkta sädesslag äro att söka i de omgifvande
finska socknarna Lillkyro, Storkyro, Laihela och Ilmola.

Landskapet fick en annan färg, så snart ryttarne
kommo in på den finska befolkningens område, som i
en smal kil, mellan svenskar på båda sidor, skjuter fram
ända till kusten i Lillkyro socken. Vägen gick här för
det mesta invid stranden af den annars lugna Kyro,
hvilken, nyligen befriad från sina isbojor, nu skummade
i ungdomligt öfvermod mellan sina låga, med al och
vide bevuxna lerbräddar. De öppna slätterna afbrötos
redan af ansenliga skogar, hvilka under krigstiden fått
rådrum att åter uppväxa och ännu icke härjats af yxen
för tjärdalarnas behof. Mellan skogarna vidgade sig
tätare och bättre vårdade åkerfält: ännu visst icke öfver
hela det fordom odlade området, men väl gärdade, bättre
dikade och med ett utseende som tydligt lät ana att
jordbruket i dessa nejder var hufvudnäring. Gårdarna
blefvo tätare, men på samma gång mindre och de flesta
enstaka, utom närmast kring kyrkan, ty finnen behöll
också här sin förkärlek för ensamheten, oberoendet och
godt svängrum omkring sig; det är blott tavastlänningen
som stundom skockat sig tillsamman i stora, tättbyggda
byar, likasom för att hålla tillhopa mot herregodsens
förtryck. Folkets utseende blef tystare, allvarsammare,
trumpnare; anblicken af ryttarne lockade barnen till
gärdesgården och kvinnorna till fönstret, men sällan lyftades
numera en mössa att hälsa, och grindarna fingo de resande
merendels själfve öppna, hvilket icke var fallet på den
flinkare svenska befolkningens område närmare staden.

Något som förvånade Bertelsköld var den talrika
skara af barn, som öfverallt tycktes befolka de minsta
kojor. På ett par ställen steg han af och gick in för att
begära en dryck vatten. Öfverallt mötte honom samma
syn: ett halft eller helt tjog barfota och hvitluggiga
barnungar i blotta lintyget; en yngre karl, biträdd af flera
kvinnor, på utarbete; några gråhåriga gummor, men sällan
en gubbe och högst sällan en man om fyrtio eller
femtio år. Orsaken var tydlig: vid fredsslutet för sjutton
år sedan fanns knappt en vuxen man mot fyra eller
fem kvinnor, ty inemot fyra femtedelar af den manliga
befolkningen hade uppslukats af det förfärliga kriget.
Men sedan den tiden hade man här och i hela Finland
blifvit vittne till en förunderlig naturens kraft, som
öfverallt i lifvet sträfvar att efter stora rubbningar återställa
den förlorade jämvikten. Alla, eller nästan alla äktenskap
blefvo på den tiden välsignade med en aldrig förr
eller sedan förspord fruktsamhet, så att tio, femton eller
tjugu barn i hvarje hushåll voro helt vanliga företeelser.
Befolkningen steg så hastigt, till någon del genom
återflyttande, dock mest genom denna naturens sällsamma
alstringskraft, att landets folkmängd tjugusju år efter
freden, såvidt man vet, var fördubblad och vuxit från
tjugunio till sextio personer på kvadratmilen. Men det
var ett folk af barn: största delen af Finlands söner
och döttrar blickade nu med klara blå barnaögon ut mot
en lyckligare framtid. Det var sällsamma tider, som
aldrig komma tillbaka. Hvad hade icke då kunnat göras
för att göra allting nytt och för att fostra ett nytt släkte,
fritt frän de gamla lyten, i Herrens fruktan och
sanningens ljus, till kunskap och dygd!

Det var redan afton, när de resande, efter
landshöfdingens anvisning, uppnådde Lillkyro prästgård på
backen vid älfstranden. Den ärevördige pastor Gumse,
en gammal frusen man i fårskinnspäls, storstöflar och
läderkalott, satt i egen person uti den utbyggda
förstugukvisten och tycktes stadd i det lofliga göromålet att läxa
upp en enfaldig mjölnare, som med mössan i handen
och högeligen bekymrad tog sig gång efter gång i den
mjöliga luggen.

-- Jag säger dig, Anders -- förmanade prosten i
en faderligt välmenande ton, som stod i en besynnerlig
kontrast till talets innehåll -- ja, jag säger dig, gamla
grindstolpe, att en eländigare gårdshund än du finns
icke mellan Lillkyro bro och Vörå socknerå! Att låta
de filistéer stjäla bort hästen midtför din näsa, du
förtorkade fnöskbit, och icke spraka engång, så att länsman
fått nys därom, innan de hunnit till skogen, du gamla
grötkvarn! Menar du de sätta sig ned och vänta på
efterlysningen nästa söndag i kyrkan, du åsneboga? Litet
känner du Lauri, om du tror han hämtar kräket tillbaka!

Mjölnaren förnyade vid dessa ord sin manöver i
luggen och genmälde förbluffad att hästen försvunnit
från beteshagen, men hvem som tagit den, kunde han
icke svära på. Han visste blott att hans son Jaakko,
som plockat tranbär i skogen, hade i dag på morgonen
sett Lauri komma med fiolen på nacken från ett bröllop
i byn, och därför tänkte han...
-- Du är lika mjölig i ditt hufvud som i din lugg,
min kära Anders, fortfor den uppbragte kyrkoherden i
samma vänliga ton, men afbröts i sina förmaningar af
Bertelsköld, som nu närmade sig, nyfiken att veta om
den man han sökte var densamme som här tycktes
vara misstänkt för ingenting mindre än att ha stulit
mjölnarens häst.

-

7. Fällan på Lillkyro prästgård.



Jag är en resande, som önskar träffa en gammal soldat vid
namn Lauri eller Laurikainen, och i fall högvördige prosten
känner hans hemvist, vore jag mycket förbunden att få veta
det, yttrade Bertelsköld med en höflig hälsning.

Prosten Gumse framtog ett 
par glasögon med knipbåge
af mässing, aftorkade glasen
med mycken betänksamhet, beväpnade sin vördiga näsa
och betraktade främlingen med tydlig förundran.

-- Hemvist? upprepade han. Lauris hemvist? Ursäkta,
hvarifrån är min herre hemma?

-- Jag kommer från Vasa och har ett ärende till den
nämnda personen, som lärer vara bosatt här i trakten.

-- Bosatt? upprepade prosten ånyo. Hm, hm, om
min herre, som jag förmodar, är landsfiskal, hm, hm, fastän
herrn torde behöfva växa i ämbetsrocken, så -- ursäkta
mig -- tror herrn att Lauri är en bosatt person?

-- Jag vet endast att han varit en af de siste som
försvarat sitt land under förra kriget, och önskade gärna
veta något mer om hans nuvarande ställning, svarade
Bertelsköld, som ej fann för godt att upplysa prosten
om hans villfarelse.

-- Ställning? genmälde ånyo den envise gamle. --
Unge man, ni kunde så gärna fråga om nordanvindens
ställning, när han susar därborta i björkarna, och hvar
han är bosatt. Krig är en stor olycka, som Herren
pålagt oss för våra synder; Gud nåde den som upplefver
sådant. Ni, som är ung, har väl icke sett annat än ärren
men fråga den mark, på hvilken ni står: hofvarna af
Ammons barns hästar hafva trampat därpå. Nämn bara
stora ofreden, och ni skall höra stenarna tala.

-- Förlåt, men kan det vara samma Lauri, som
misstänkes att ha stulit mjölnarens häst?

-- Hvad behagas? Jag har inga bevis, herre, inga
bevis. Har jag sagt att han stulit hästen? -- Och en
viss orolig blinkning bakom glasögonen lät ana att den
vördige prästmannen hade någon farhåga att vidare
inlåta sig i detta samtalsämne.

-- I sådant fall ber jag ödmjukast att få någon
anvisning hvar jag bör uppsöka mannen. Om han varit
synlig här nära i dag på morgonen, torde jag kanske
upphinna honom ännu i kväll.

-- Upphinna honom? Hm, hm, vill ni taga ett godt
råd af en gammal man, så stanna här öfver natten och håll
till godo hvad huset förmår. Brita -- gå och vittja
nattstugan! Jag tänker ni torde få plats, så väl som en annan.

En groflemmad rödbrusig flicka visade sig härvid
på gården och kom efter några ögonblick tillbaka med
det besked, att för närvarande ingen annan än domarens
långa skrifvare tagit kvarter i nattstugan. Det hörde
nämligen till tidens vackra och gästfria sed, att ständigt
ett större varmt rum i gården stod med bäddade sängar
öppet för alla resande, som där togo in utan allt krus
och anmälan och försörjdes med hvad de behöfde, mången
gång utan att värdsfolket ens visste hvem gästerne voro.
Tid efter annan, i synnerhet om morgnarna, skickades
någon af tjenstefolket att efterse hvem som där tagit in
och hvad de kunde behöfva, och det kallades att »vittja
nattstugan», alldeles som fiskaren på morgonen vittjar
ryssjor och laxpator för att upptaga nattens fångst.

Dessa gästvänliga fällor, på en tid när så få andra
bekvämligheter stodo resande till buds, hade sina
ömsesidiga fördelar. Hvarken värd eller gäster generade sig
mer än dem lyste; landet hade icke en enda tidning, men
hvarje resande motsvarade ungefär ett tidningsnummer i
våra dagar och betalade sin undfägnad med färska
nyheter när och fjärran ifrån. Det fanns därför mången
hederlig landspräst, hvilken ansåg sig bedragen på dagens
nyaste krönika, när fällan vittjades och understundom
fanns tom.

Kanske fanns det något i den förmente landsfiskalens
utseende, som lät prosten Gumse hoppas en rikare skörd
än vanligt, ty han förnyade sin vänliga inbjudning, med
tillsägelse åt Brita att bädda sängen åt den resande herrn
och låta skrifvaren ligga i fållbänken. Karlen kunde få
en bänk i drängstugan; hästarna borde vattnas och ledas
i stallet, ty betet i hagen var ännu för klent, och där
vore ingen säkerhet, om kräken flöja; man skulle komma
ihåg hur det gått med Anders' häst.

Bertelsköld lät endast förmå sig att äta kvällsvard
i prästgården, medan hästarna fodrades. Han infördes i
den låga salen, hvilken med två kamrar och kök inrymde
kyrkoherden i ett välmående pastorat och hela hans
familj, utom adjunkten, som bodde i vindskammaren
och hade trettio plåtar i lön. Han fann vid det dukade
bordet en husesam prästfru i grå yllekofta, hemväfd af
egna fårs afkastning, omgifven af en matfrisk skara af
barn och barnabarn, som tigande gjorde godt besked i
det digra grötfatet. Man gjorde inga omständigheter;
gäster sutto ju dagligen här vid samma bord, och att den
förmente landsfiskalen erhöll en plats vid bordets öfra
ända bredvid den ärevördige värden, var sannolikt en
extra utmärkelse, som kunde förklaras af någonting
ovanligt i hans utseende, hvilket omedvetet lät ana
en person af annat stånd, än prästgårdens dagliga
kunder.

Prosten Gumse hade mycket att fråga: hvad man
sade i Vasa om riksdagen; hvad man tyckte om valet;
hvad man betalade för rågen; om man skulle få krig;
hvad smöret kostade; huru det var med de polska
affärerna; om här smugglades mycket brännvin öfver till
svenska sidan; om romerske kejsaren var illa sjuk; hvem
som skulle blifva fogde i Korsholms härad och om det
var sant att påfven skulle abdikera. Sedan Bertelsköld
på dessa frågor svarat allt hvad han visste och kanhända
litet därtill, sökte han åter leda samtalet på Lauris person.
Men knappt hade han för andra gången nämnt detta
namn, innan där uppstod en förlägen tystnad, den ena
såg på den andra, och man hörde en af de minste
pojkarne hviskande fråga modern »om den främmande
herrn ville sätta Lauri i kurran.»

Det var klart, att en sådan förbehållsamhet måste
hafva någon orsak, och då den unge vandrande riddaren
icke hade lust att röja sitt inkognito, tackade han för
åtnjuten välfägnad och afslog alla inbjudningar att stanna
öfver natten, med den höfliga förklaring att hans tid ej
medgåfve något dröjsmål: han måste genast fortsätta
resan och vore mycket förbunden, om han kunde få
någon som mot hederlig vedergällning ville visa honom
vägen till Lauris boning.

Den ärevördige prosten hostade ett par gånger, såg
ömsom på det stora vägguret, ömsom på sin gummas
halsdukssnibb, likasom för att hämta någon lycklig
ingifvelse, och förklarade slutligen att mjölnarens Jaakko
kände alla stigar i skogen och vore den som bäst kunde
vägleda honom, »ifall han nödvändigt ville hellre göra
bekantskap med banditer, moraser och nattdimmor, än
med en varm säng hos hederliga människor.»

Emedan Jaakko följt sin fader till pråstgården och
som bäst var stadd i det lofliga göromålet att slefva uti
sig ett fat gröt i drängstugan, mötte förslaget intet
synnerligt hinder, och en stund därefter såg man de
två ryttarne, vägledde af en spenslig, barfotad pojke om
tretton eller fjorton år och med ett klipskt utseende
lämna prästgården, icke utan en märkbar förundran hos
alla dess invånare.

Löjtnant Bertelsköld hade uppvuxit långt från sin
faders land och redan lärt känna månget annat land
bättre än detta, men han var icke alldeles okunnig i
finska språket. Han hade tillbragt en del af sin barndom
i troget sällskap med den gamle Tobias, som fordom
åtföljde hans moder på den äfventyrliga färden till
Kajaneborg, och af honom lärt sina fäders språk. Mycket hade
sedan åter bortfallit ur minnet, men tillräckligt fanns
ännu kvar, för att i någon mån göra honom begriplig
för pilten, som nu med en stöfvares vighet mera sprang
än gick vid dikeskanten framför de båda ryttarne. Han
fick således veta, att vidpass en mil från prästgården
var ett torp i skogen, där Lauri stundom brukade
uppehålla sig. Och fanns han ej där, kunde man kanske
för pengar och goda ord få veta hvar man vidare borde
söka honom. Med detta klena besked fortsattes ridten
uti den ljusa våraftonen.

Klockan var mellan tio och elfva på kvällen, när
ryttarne under Jaakkos ledning lämnade stora landsvägen
och veko af på en mindre byväg åt vänster. Äfven
denna väg smalnade efter hand, sedan man passerat
några gårdar, där hundarnas skall framlockade ett och
annat nyfiket ansikte i de små fönstren, af hvilka en del
voro endast gluggar, som stängdes eller öppnades med
luckor. Bertelsköld anmärkte att förstugudörrarna i dessa
gårdar voro stängda; en försiktighet som annars sällan
brukades i detta fredliga och folktoma land.

Slutligen blef vägen smal som en gångstig, kärrspåren
upphörde i den leriga marken, och ryttarne kunde
icke mera, utan olägenhet för stenar, stubbar och
enrisbuskar, rida i bredd. De hade redan lämnat den sista
gården långt bakom sig; hundskallet upphörde; boskapens
klockor pinglade icke mer på afstånd i skogsbackarna;
man kände icke mer den egendomliga lukten af rök från
de spånhögar, som upptändas på trädesåkrarna för att
skydda korna för mygg. Den vaksamma majsolen hade
gått till hvila bakom björkar och granar; nattdimman
uppsteg ur kärren och utbredde sig som ett flor öfver
fuktiga och låglända ställen. Skogen blef tätare, luften
svalare; tystnaden afbröts endast af myggornas sus,
hästarnas jämna hofslag, rasslet af någon afbruten kvist,
eller stämman af en talltrast, som i denna enslighet sjöng
sin melodiska sång i trädens toppar.

-
8. Äfventyr i fredstid.

Ju längre ryttarne kommo i skogen, desto smalare blef
gångstigen, så att slutligen knappt något annat antydde
en väg, än fjätet af en förvillad ko, där marken
var blöt. Hästarna snafvade oupphörligt på vindfällen,
granarnas kvistar slogo ryttarne i ansiktet. Intet tecken
till vedhygge eller andra spår af människor kunde
upptäckas i denna folktoma ödemark af skog, stenar,
björnmosse och kärr.

-- Hvad nu, din slyngel, här är ju vägen slut! utropade
Bertelsköld otåligt, när trädens täthet ändtligen
tvang honom att stiga af och leda hästen vid tygeln.
De sista fjäten hade upphört, men Jaakko fortfor ännu
att med en ekorres vighet, till hälften krypande, slingra
sig fram mellan snåren.

-- Är vägen slut? upprepade pojken med en dum
min, som under andra förhållanden icke skulle förfelat
att framkalla hans följeslagares löje.

-- Komma vi icke snart till torpet, skall jag lägga
dig öfver sadeln och låta dig smaka ett stycke björk,
fortfor den förbittrade grefven.

-- Torpet? upprepade pilten. Kan det vara torpet
som syns mellan träden? -- Där syntes verkligen ett
mörkt föremål i den dunkla skuggan af granarna.

Med detsamma kilade han af som en pil mellan
trädstammarna. Istvan, som hela tiden bevakat honom
med misstrogna blickar, släppte sin tygel och tog till
fötter åt samma håll. Innan kort voro båda ur sikte.

Bertelsköld, lämnad allena och oviss hvad han borde
tänka om pojkens försvinnande, hade intet annat parti,
än att tjudra hästarna och begifva sig till fots åt det
håll, där det mörka föremålet framskymtade genom
nattdimman. Han hade icke gått många steg, innan han
togs ur sin villfarelse. Hvad man ansett för en
människoboning var intet annat än en stor varggård, uppförd af
hopfogade trädstammar och innantill försedd med ett
gitter. Stammarna voro likväl på flera ställen nedbrutna,
och hela inrättningens förfallna skick utvisade att den
troligen icke sedan flera år varit eftersedd och vårdad
för dess ursprungliga bestämmelse. Denna fälla var i
alla afseenden mindre inbjudande, än den gästfria fällan
på Lillkyro prästgård.

Bertelsköld stannade för att lyssna. Rundtomkring
honom var tyst som på hafsbottnen: icke en fågel, icke
en fläkt; endast på afstånd hördes ett sakta sus, likasom
af millioner myggors vingar. Stället var högländt, men
strax invid var ett kärr, och däröfver sväfvade ett
ogenomträngeligt töcken. Det tycktes alltmera breda sig ut; det
flöt som en lätt sjö af bomull öfver trädens rötter och
stammar; endast topparna syntes ännu i vårnattens
egendomliga glans. Småningom smög sig töcknet allt högre
i synkretsen, och det dröjde ej många minuter, innan
vår vandrande riddare befann sig så fullkomligt omgifven
af dimman, att han ej kunde urskilja ett föremål på tio
stegs afstånd.

Han ropade: intet eko. Han hvisslade: intet svar.
Han trodde sig höra ljudet af en afbruten kvist och
letade sig fram ditåt: han hade bedragit sig; det var
kanhända en tjäder, som flaxat mot någon förtorkad gren.
Han kunde ej mera tvifla: den förrädiske vägvisaren hade
med afsikt fört honom vilse i ödemarken, och han trodde
sig ana orsaken. Man hade tagit honom för en resande
landsfiskal, och ju mer han erinrade sig den
förbehållsamhet man iakttagit om Lauris person, desto tydligare
förstod han, att Jaakko måste ligga i någon komplott med
denne äfventyrare och velat leda hans förmente förföljare
på villspår, för att underrätta fribytarn om faran.

Otålig och misslynt, fortfor Bertelsköld att trefva
sig framåt i vildmarken, utan att veta hvart. Det
bekymrade honom icke att gräset var vått och nattluften
kylig: än här, än där trodde han sig höra ett ljud af
sina följeslagare. Men när han fortsatt denna
mödosamma vandring, som han tyckte, nära en mil, befann
han sig åter vid varggården, hvilken han lämnat för
längesedan. Han hade gått i en nästan regelbunden
cirkel kring stället.

Om en stund hördes tydliga steg i skogen. Någonting
rörde sig i dimman, och strax därpå hoppade en
spenslig figur tätt förbi honom. Det var en flicka; hon
bar ett hvitt huckle öfver hufvudet och såg honom
troligen icke, ty vid hans tillrop: »vänta litet!» hajade hon
till och såg sig häpen om, men flydde strax ånyo med
en fågels hastighet och försvann i dimman.

Så snabbt hon skymtade förbi, hade likväl Bertelsköld,
till sin stora förundran, tyckt sig igenkänna hennes
drag. Var hon icke en töckenbild, en fé, ett fantom
så hade hon åtminstone en förvånande likhet med en
välkänd person, som han träffat för tolf timmar sedan i
Vasa -- ryttarinnan från första Maj -- hans befrierska
i tumultet på förmiddagen -- den öfverdådiga, skälmska
lilla borgareflickan Ester Larsson.

-- Ester! Lilla, vackra Ester, har du hjärta att lämna
mig ensam i denna ödemark? utropade den unge löjtnanten
i första öfverraskningen öfver detta oväntade möte.

Ingen svarade. Det förekom Bertelsköld som hade
den nyckfulla flickan gömt sig några steg därifrån bakom

Äfventyr i fredstid.
en stor gran. Han skyndade dit; men det som han
tagit för hennes hvita huckle var blott den hvita stammen
af en björk, som i broderlig endräkt vuxit vid granens
sida. Han måste le åt den gycklande synvillan af sin
lifliga fantasi. Huru kunde han ett ögonblick inbilla sig,
att den rike köpmannens dotter, sin faders pärla och
ögonsten, skulle befinna sig ensam midtuti natten i denna
stiglösa vildmark så långt ifrån Vasa?

Missnöjd vände han åter till varggropen, i hopp
att Istvan dock slutligen skulle uppsöka honom vid detta
märke i skogen. Han hade likväl knappt hunnit dit, innan
en ny gestalt trängde sig fram mellan trädstammarna.

Det var en man mellan femtio och sextio år vidpass,
ovanligt kort till växten, men bred öfver axlarna, klädd
i nejdens vanliga bonddräkt och bärande en yxe på
axeln. Mannen kom samma väg som flickan -- och
Bertelsköld blef nu varse att där var en liten, knappt
märkbar gångstig -- stannade, likasom förundrad, och
frågade:

-- Hvad gör herrn så här dags i skogen?

-- Och hvad gör ni själf, min vän? genmälde
grefven i sin tur, nöjd att ändtligen ha funnit någon
som kunde vägleda honom ur ett läge, vid hvilket han
redan hunnit ledsna.

-- Jag hugger masteträd, svarade mannen torrt.

-- Och jag söker en fördömd pojke, som skulle visa
mig vägen och rymde sin kos. Har ni sett honom?
Eller har ni mött min betjent, som gick för en stund
sedan ditåt?

-- Jag vill minnas att jag mötte en pojke, yttrade mannen.

-- Hvar mötte ni honom? Och när?

-- I middags på landsvägen.
-- Hör på, karl, ni gjorde bättre att ärligt säga mig
hvar jag bör söka mitt folk, ty jag tycker icke om gyckel.

-- Och herrn gjorde bättre uti att vid detta laget
sofva i sin säng, än att fånga orrar i småskogen.

-- Jag begär icke råd -- genmälde Bertelsköld
något högdraget -- utan jag önskar att ni visar mig
vägen ur denna infama skog. Ni kan förtjena en god
dagspenning.

-- Möjligt nog, herre, men det aktar jag intet om,
svarade mannen likgiltigt. Vägleda er kan jag icke; jag
har mitt beting och måste ha mina furor till landsvägen
innan kvällen. Men ett godt råd kan jag gifva er, och
är ni icke för högfärdig att tro en masthuggares ord, så
lyss på det där ljudet därborta. Hör ni ej någonting?

-- Jag tycker mig höra ett sus, ej starkare än en
bröms, när han surrar mot fönsterrutan.

-- Det är en stor bröms, det där, herre, och vore
ni honom någon mil närmare, skulle ni kanske bättre
förstå hans morgonpsalm. Har ni aldrig hört
Bottenhafvets hundar gläfsa mot klipporna?

-- Tror ni att det är hafvets sus?

-- Jo, det kan ni lita på. Hjälp er nu själf. Skulle
ni inte se solen för dimman, så lyss på hundskallet: där
har ni väster, och sen kan ni styra efter egen kompass.
Om två timmar börjar sydvästen blåsa; ni mister då
dimman, men också kompassen; fram på morgonen
kryper solen i skinnfällen, och vi torde få höra Thoren
gå. Farväl, herre; vill ni er fars son väl, så spara ej
skosulorna. Jag önskar er lyckosam vandring.

-- Vill ni icke förtjena tio plåtar?

-- Min mast kostar femtio. Gud vare hos er.

Och med dessa ord hade äfven mannen försvunnit
åt samma håll som nyss förut flickan. Bertelsköld kände
mycken lust att sätta efter den oförskämde och tvinga
honom att förtjena den erbjudna lönen, men han hade
alltför nyss sett prof på framgången af sådana
efterspaningar. Hans belägenhet föreföll honom mera löjlig
än farlig, och vid åtanken på alla de vida vådligare
nätter han tillbragt vid förposternas bivuak i de ungerska
skogarna, beslöt han tålmodigt sätta sig ned och vänta
en stund, tills dimman skingrats.

Ödet tycktes likväl hafva bestämt, att Carl Victor
Bertelsköld, löjtnant vid kongl. majestäts fortifikationskår,
denna natt icke skulle njuta ens en kvart timmes
hvila, ty det dröjde icke länge, innan på något afstånd
en gäll, genomträngande hvissling ljöd genom vildmarkerna.
Denna gång var det Istvan, och om någon ännu
kunnat tvifla därpå, förrådde Bogatirs lifliga gnäggande,
att han lystrat till den välkända signalen. Bertelsköld
svarade med ungrarnes vanliga stridsrop, och det dröjde
ej länge, innan hans trogne tjenare framträdde från en
helt annan sida än den, hvartåt han utgått.

Istvan afgaf nu sin rapport. Han hade jagat sin
rymmare nära en timme; men den sluge pojken hade så väl
förstått begagna sin kännedom af lokalen, att beständigt
något hinder afbrutit jagten: än ett kärr, än ett snår, än
en af dessa kullerstenar, stora som hus, hvilka öfversålla
hela österbottniska kusten. Bakom ett sådant stort stenkummel
hade Jaakko försvunnit, och när Istvan ännu envist
fortfor att leta honom, hade han »sett folk inne i berget».

Han sade detta med så allvarsam min, att han framlockade
ett löje på sin klentrogne herres läppar.

-- Då gick du väl in till dem och bad dem visa dig vägen? frågade Bertelsköld.

-- Jag gå in uti berget! upprepade lstvan med oförställd
förundran. -- Jag går hvart ers nåde befaller, där
stål kan bita på skinn och där kulorna icke vända om
från målet tillbaka; men jag är en människa, ers nåd,
och vill icke ha något att skaffa med det där som jag
såg. Jag begrep att det är icke allting på rätt här i
skogen och makade mig undan det fortaste jag kunde,
för att uppsöka ers nåd; men jag är viss på att den
nedriga dimman är enkom utskickad för vår skull, och
så har jag lupit i ring som haren, när hundarna äro i
hasorna på honom.

-- Du är en narr. Jag har hört sägas att här äro
ännu många gömställen i skogarna sedan stora ofredens
tid, när folket förstack sig i jordkulor och bergshålor,
för att undkomma fienden. Hvem vet om vi icke just
i denna håla finna den karl vi söka.

Istvan hade emellertid fått något annat i hufvudet. Han
lade sig ned med örat mot marken, låg så en minut stilla,
i det han höll andedräkten och frågade sedan plötsligt:

-- Har ers nåd släppt hästarna lösa?

-- Jag tjudrade dem ej långt härifrån, och de
kunna ej ha slitit sig lösa, ty jag hörde Bogatir gnägga
på det ställe jag lämnat honom.

Istvan fortfor att lyssna.

-- De äro lösa, de äro ett godt stycke ostvart
härifrån -- de aflägsna sig -- nu stanna de -- nu gå de
igen -- det går långsamt -- de trampa stockar och
torra kvistar -- deras steg äro tyngre och jämnare än hos
hästar som flöja ... Ers nåd! Man har stulit våra hästar;
så trampa endast kräk som bära ryttare på sin rygg!

-- Kom -- sade Bertelsköld, som visste rätt väl att
Istvan från barndomen uppvuxit i faror och vildmarker,
där sinnena skärpas långt öfver människors vanliga mått
-- vi skola snart se om du gissat rätt, och då få vi en
jagt, mot hvilken vår förra varit en barnlek.

-
9. Dimdrottningens strumpeband.

De tvenne vandrarne i Lillkyro
skog voro icke sena att leta
sig en väg genom snåren till
den plats, där deras hästar
varit tjudrade, och första ögonkastet
öfvertygade dem att Istvans fina hörsel icke bedragit
honom. Platsen var tom, den mjuka mossan sågs trampad
helt nyss af friska fotspår, och hästarna voro borta. Det
var icke möjligt att de strukit af grimmorna eller slitit
sig lösa. Icke ens trädens bark, där de varit bundna
visade minsta spår af ett våldsamt lösryckande.

Istvan var utom sig. Han kastade sig till marken,
han kröp på alla fyra, han vädrade spåren som en
jagthund; han fnös af harm.

-- Se här! skrek han; Bogatir har stegrat sig. Så
lätt ha de ej kommit på hans rygg, och så lätt, menar
jag, skulle de ej hållas i sadeln, om icke den fördömda
skogen vore så tät.

-- Håll! De ha tappat något! utropade Bertelsköld,
i det han böjde sig ned och upptog ett blänkande föremål
från närmaste enrisbuske. Det var ett litet näpet
strumpeband af siden med silfverknäppe, som glittrade likt en
juvel bland de fuktiga dropparna af dimman på enriset.

Istvan betraktade tingesten med en i hans tanke högst rättmätig afsky.
-- Sade jag icke det? triumferade han. Jag känner
det där, jag vet hvad det betyder. Just så fann jag
det engång på bergen i Bukovina mellan Zablatov och
Kolomea. Det var om natten, i klart månsken, men
något dimmigt vid flodstranden; vi hörde de otrognes
hästar gnägga i dalen. Jag hade kunnat bli stormäktig
som en pascha, men jag förstod ej min lycka, jag
kastade otyget från mig i Pruth! I daggryningen hade
vi fienden öfver oss och fingo stryk i stället för seger.
Hvarför var jag dum?

-- Så farlig är väl icke en liten bandstump, genmälde 
Bertelsköld småleende. Jag tycker han liknar
märkvärdigt en flickas strumpeband.

-- Liknar? Ja, herre, det liknar allting, ibland si,
ibland så. Den som tappat det kan också likna det ena
och det andra: ibland en stubbe, ibland en sten, ibland
en käring, ibland en flicka. Det kommer allt an på hvad
klockan är och hvad lynne det har, som huserar i dimman.

-- Hvarför skulle jag kasta ifrån mig något som
kanske blir en anledning att upptäcka tjufvarne?

-- Jag säger ers nåd, att när jag kastade tinget
ifrån mig, var jag dum som en bosniak; det förstod jag
först efteråt. Jag borde ha gömt det innanför jackan,
så hade jag blifvit osårbar; och den som tappat det
hade varit tvungen att komma till mig och begära tinget
tillbaka. Då kunde jag ha sagt mina villkor, ers nåd,
om det också varit en krona. Och då skulle det där
uti dimman ha gifvit mig hvad jag begärt. Göm det,
herre, men lägg näfver omkring det, eller ännu bättre,
lägg det mellan två flata stenar uti er västficka; det
kunde bränna igenom näfret.

-- Narr, om någonting är besynnerligt i allt detta,
så är det att möta här en flicka, som ... Men medan
jag hör på ditt enfaldiga skrock, låta vi tjufvarne undkomma oss.

-- Ja, vid Sandecs berg, det är som ers nåd säger.
Följ mig, om ni kan, och komma vi åter på slät mark,
så vill jag visa de lymlarne hvem som är Bogatirs herre.

Vid dessa ord lade sig Istvan ånyo andlös med
örat mot marken, och sedan han förvissat sig om den
riktning de borde taga för att upphinna hästtjufvarne,
begynte han, mera krypande än springande mellan snåren
och trädstammarna, bana sig väg med den fart, att
hans herre, ehuru ansenligt yngre, hade största möda
att följa honom. Det var förunderligt att se, med
hvilken fyndighet ungraren i sin ifver gaf akt på hvarje
märke, som utvisade hästarnas spår i vildmarken. Än
var det en nedtrampad tufva, än en afbruten kvist, än
spåret af hofvarnas åverkan på en kullfallen, förmultnande
trädstam; än syntes sparen åter förlora sig på
en stenbunden mark, och då tjenade honom ett ställe
med nyss afskrapad mossa eller en småsten, som blifvit
vänd ur sitt läge och låg med den af fuktighet mörknade
sidan uppåt, till vägledning. Bertelsköld trodde sig
märka, att deras nuvarande kosa gick åt öster och i
nästan rät vinkel mot den, på hvilken de inkommit i
skogen; men en annan gång förekom det honom som
hade han sett den eller den krokiga tallen, den eller
den mossbelupna kullerstenen redan kvällen förut. Han
slöt däraf, och kanske icke så orätt, att deras förrädiske
vägvisare från Lillkyro prästgård med afsikt fört dem på
en krokig och slingrande omväg inåt skogen, för att
desto mera försvåra möjligheten för dem att hitta
tillbaka på egen hand.

I denna förmodan styrktes han ännu mer, när de
båda vandrarne, efter en högst mödosam färd och
förrän de kunnat hoppas, sågo skogen glesna omkring
sig och åter nalkades odlade trakter. Att döma af en
ljusning i öster, kunde klockan nu vara omkring två
på morgonen, men dimman, som låg tät öfver de fuktiga
ängarna, skymde all utsikt på längre afstånd än
femtio steg. Man kom till en gärdesgård; på andra
sidan om den var ett nyss gräftadt kyttland. Här kunde
icke Istvan begagna sin konst att lägga örat mot
marken: i denna mjuka, muddrade lermylla förlorades
hvarje resonans af ljud i fjärran. Han var tvungen att
springa längs dikesrenarna och kom till en liten väg,
den första han sett sedan kvällen förut. När han och
hans herre några minuter följt vägen, syntes i dimman
en liten gård.

-- Halt! ropade Bertelsköld, utom sig af trötthet
och otålighet. -- Klappa på, din hund, och låt oss
rasta en timme; jag står icke längre ut. Jag har
marscherat mer än en natt på de ungerska stepperna, och
har haft lika godt sulläder under mina fötter som du,
men dig må böfveln följa längre. Marsch, karl, hvad
gapar du på?

-- Jag menar att här under kullen borde vara ett berg,
svarade tjenaren, utan att låtsa höra sin herres befallning.

I stället företog han sig att med fingrarna afskrapa
mullen på höjdsluttningen invid gärdesgården, och strax
därpå såg man honom åter luta sig ned att lyssna.

-- Jag har dem! ropade han. De äro icke en
kvart mil härifrån. Nu skola vi se om Bogatir förstår
sina fäders språk!

Icke förr var det sagdt, innan Istvan tog sig för att
springa uppför den lilla kullen, liksom hade han aldrig
trampat ett trött fjät uti denna natt. Kommen på höjden,
klättrade han i en där växande asp och lät höra en af
dessa gälla hvisslingar, hvarmed han förstod att
genomskära luften likasom med en syl. Oaktadt morgondimman,
måste denna hvissling ha hörts ganska långt, emedan
ljudet flöt med det sakta luftdraget, som började blifva
märkbart på höjden och blåste åt nordost, hvilket var
det håll dit Istvan vände sig.

Ett par minuter var det alldeles stilla omkring dem;
man hörde endast sorlet af en liten vårbäck, som silade
sig fram mellan stenarna på backsluttningen. Istvan
förnyade sin hvissling andra gången, tredje gången. Intet
ljud till svar.

Men efter tredje signalen nedsteg han från trädet,
återtog sin lyssnande ställning och tillkännagaf med lifliga
åtbörder att han hörde Bogatirs hofvar nalkas. Bertelsköld 
kunde snart ej mera tvifla därpå. Innan ännu
dimman tillät att urskilja något med ögat, hörde han de
välkända hofslagen af sin trogne klippare närma sig i
detta korta galopp, som försatte rytterskan vid Korsholm
i så stort bryderi. Och få minuter därefter kom verkligen
Bogatir, lydande signalen, med dessa djurs underbara
instinkt galopperande tvärsigenom dimman framåt den smala byvägen.

Men han kom icke ensam. Till vandrarnes nöje
och undran sågs på hans rygg en både ömklig och
löjlig figur, som spjärnande af alla krafter höll sig
framlutad fast i hästens man, medan ett par nakna
fötter, som voro för korta att uppnå stighyglarna,
dängde som trumpinnar på båda sidor om sadeln. Och
hvem var den bedröflige ryttaren annan än Jaakko,
pojkbytingen, vägvisaren, hvilken nu af en besynnerlig
ödets skickelse fördes att mot sin vilja stå till ansvar
för dem, som genom hans elaka upptåg fått hela natten
kringirra i skogen? Hans straff blef fullständigt, då
Bogatir, väl inriden i all militärisk manöver, stannade
nästan tvärt, när han uppnått sin herre, hvilket hade
den naturliga påföljd, att hans olycklige ryttare
ögonblickligen kastades öfver hästens hals hufvudstupa till marken.



På det hela var detta för Jaakko en mycket lycklig
händelse, emedan den fullkomligt var egnad att bespara
den förhoppningsfulle ynglingen en säkerligen annars
oundviklig bastu, tillredd af kvistarna från närmaste
björk. I stället fingo hans domare nu det besväret att
hjälpa honom på fötter igen och undersöka om han
tagit någon skada af fallet. Lyckligtvis hade han tumlat
ganska mjukt i en lerpöl vid vägkanten och uppstod
därifrån, visst icke i den snyggaste skepnad, men likväl
så helbrägda, som någonsin en lergök uppstått med
tvenne friska armar och ben efter en så halsbrytande
kullerbytta.

Den stackars Jaakkos vedermödor voro dock icke
härmed så alldeles öfverståndna. Medan Istvan föraktligt
knuffade honom åt sidan och gick att klappa hästen
med de små förtroligheter, dem man vid sådana tillfällen
egnar en länge saknad och återfunnen vän, begynte
hans herre anställa den examen omständigheterna
påkallade. Den lille skälmen var icke så lätt att taga
reda på. Så snart han något återhämtat andan och såg
sig i klämman, satte han till att tjuta med en virtuositet,
som en vargunge kunnat afundas honom. Omöjligt att
få fram ett begripeligt ord.

-- Istvan -- sade Bertelsköld med låtsadt allvar
-- gå och fläta ett stadigt ris utaf björken där!

Tjutandet blef nu fördubbladt, men när det icke
halp, fann skälmen för godt att falla till bönboken.
Herrarne skulle förlåta honom, det var icke han som
tagit hästarna, det var Lauri som löst dem från träden
och tvungit honom att hjälpa sig. Flickan hade varit
rädd att sitta på gråskymmeln och fick därför rida den
andra hästen, medan Lauri ledde honom vid tygeln; då
hade Lauri medtagit skymmeln, för att icke bli
upphunnen af herrarne, och så hade Jaakko tyckt det vara
roligt att rida en smula och så -- uhu (här begynte
snyftandet ånyo vid tanken på det nöje Jaakko så snöpligt
gått miste om) -- så hade de kommit ut på landsvägen,
då skymmeln med ens fått ett trollskott och tagit sig
för att barka af ut i dimman -- och sedan -- uhu
(musiken hegynte ånyo, tilldess en liten snärt af riset
gjorde behörig verkan).

-- Var det Lauri, som nyss förut gick förbi varggropen? frågade grefven.

Pojken bejakade detta.

-- Hvem var flickan, som följde honom?

-- Flickan? upprepade skälmen med sin enfaldiga
min. -- Det måtte ha varit hans egen flicka.

-- Försök ej att krångla! genmälde hans obeveklige
tuktomästare. -- Hvad vet du om flickan?

-- Uhu -- folket säger att han är hennes gufar, snyftade pojken.

-- Herre -- hviskade Istvan -- det är icke bra
att tala om sådant, medan dimman ännu ligger tjock
öfver ängen.

-- Du påminner mig om något annat, återtog Bertelsköld.
Alldeles förgäfves vill jag ej ha strapatserat i
dessa infama moraser. Marsch, slyngel! -- fortfor han
till Jaakko -- visa oss vägen till stenröset i skogen, där
folket är gömdt. Denna gång vill jag sörja för att du
icke drar oss vid näsan.

Istvans invändningar voro lika fruktlösa som Jaakkos
musik, och snart såg man tåget åter sätta sig i rörelse
inåt skogen, Bertelsköld till häst och framför honom
den motsträfvige pojken, betslad lik en istadig fåle med
ett vidjerep, hvarmed Istvan funnit för godt att försäkra
sig om hans värda person.

-

10. Jättekumlet i skogen.

Den uppgående morgonsolen hade ännu ej hunnit
genomtränga dimman, som, oåtkomlig för vinden,
betäckte de inre delarna af Lillkyro skog, när den
äfventyrliga kavalkaden med dess gensträfvige vägvisare
närmade sig ett stort stenkummel, beläget en knapp kvart
mil på västra sidan om stora landsvägen. Marken i
denna trakt var ytterst oländig, genomskuren af kärr och
afbruten af väldiga stenblock, så att både försiktighet
och tålamod voro af nöden. Men så lockande voro
dessa mödor efter den enformiga stillheten på Korsbolm,
så lifligt rörde sig det ärfda äfventyrarelynnet i den unge
ädlingens bröst, att ett företag, som, i betraktande af
dess onödighet, för hvarje annan skulle ha synts barnsligt
och narraktigt, kom honom att glömma hunger och
trötthet för utsikten att komma den hemlighet på spåren,
hvilken så nyss hade uppskrämt hans modige, men
vidskeplige följeslagare. Det hade för honom ett eget
behag att genomströfva dessa vildmarker, där hans fader
fordom fört sina vilda partigångarefejder emot en
öfvermäktig fiende; och kunde ej sonen, som han, försvara
sitt land, så kunde han möjligen draga någon nytta af
att lära känna det uti dess armod och vildhet, sådant
det ännu vid hvarje steg har spår af den stora förödelsen.

Jaakko kände påtagligen vägen bättre än han gärna
var hugad att medgifva, ty efter några små misslyckade
försök att krångla sig undan, förde han vandrarne in på
en liten körväg, som har friska kärrspår och ledde förbi
kärr och stenar till det omnämnda kumlet, hvilket Istvan
bekände vara detsamma som ingifvit honom så rättmätiga
farhågor. Det var ett af dessa naturens väldiga
bålverk, som stundom anträffas vid österbottniska kusten
och snarare likna ofantliga jättehögar, resta öfver fallne
titaner före syndafloden. Detta kummel hade åtminstone
tusen steg i omkrets; basen eller grundvalen utgjordes
af stora, mossbelupna och i kanterna afnötta klippblock,
i en vild oordning kastade öfver hvarandra af någon
oerhörd kraft, men hopade i en bestämd riktning, likasom
ditsköljda af en oemotståndelig våg. Ofvanpå dessa
block lågo stenar af mindre storlek, men samma form,
allesamman afrundade i kanterna, och ytterst på dessa
lågo allt mindre stenar, så att en del af de öfversta,
som bildade kammen eller toppen af kumlet, knappt
hade mer än ett hönsäggs storlek. Det hela bildade
snarare en ås än en pyramid, och slutade under all sin
kaotiska oordning i en nästan regulier rundning, ungefär
som ett stort kullstjälpt tråg.

Bertelsköld betraktade med nöje och nyfikenhet
denna naturens storartade lek, som tycktes honom vara
den mest passande grafvård åt tolfte Carl, då Istvan,
som med mycken motvilja låtit förmå sig att kringvandra
kumlet, betydelsefullt pekade på en besynnerlig sten,
hvars former i dimman antogo gestalten af ett kolossalt
hästhufvud.

-- Var det här? frågade hans herre med dämpad röst.

-- Jag menar det, svarade tjenaren trumpet. Den
som bor här i huset har lämnat hästhufvudet efter sig,
när han red in.

Bertelsköld lämnade nu hästen och pojken under
Istvans bevakning och anträdde ensam vandringen upp
till den anvisade stenen, som låg vidpass i midten och
på halfva höjden af kumlet. Det var en kort, men
mödosam vandring: än halkade hans fot på den slippriga
mossan, hvilken betäckte dessa lämningar af urtidens
revolutioner; än rubbade hans steg en sten ur dess
läge och kom den att rulla ned med ett doft, ihåligt
ljud, likasom på taket af ett källarhvalf. Kumlet hade
på nära håll förlorat sitt reguliera utseende; allt syntes
vildt oeh förvirradt; de grå granitblocken tycktes
slumpvis och fantastiskt uppstaplade öfver hvarandra. Och
det som på afstånd liknade ett hästhufvud var ingenting
annat än en oformlig stenmassa, nästan hängande på
sluttningen, så att den tycktes hvarje ögonblick färdig
att nedstörta.

Under denna sten var ett hål, tillräckligt stort att
rymma en karl, och öppningen, som nu låg bar, tycktes
ha varit betäckt af en bredvid liggande flat stenhäll.
Kumlet hade här bildat en naturlig grotta
Fältskärn trodde sig märka att hans åhörare ansågo
historien om grottan för en roman på fri hand och tog sig
däraf anledning att påminna om det ryktbara Trollberget i
Vörå. Folksägnen tillskrifver dylika grottor jättarne, anser
dem vara onda andars tillhåll och gömställen för längesedan
begrafna hemlighetsfulla skatter. Mer än sannolikt är att de
i förra tider varit tillflyktsorter för flyktingar, banditer och
falskmyntare., hvilken i
tider af nöd och fara måste ha erbjudit nejdens invånare
en förträfflig tillflyktsort, som i nödfall kunde försvaras
mot en öfverlägsen styrka.

Men icke för ro skull torde mänskliga varelser ha
sökt en fristad i denna öppna graf, som gapade tyst och
mörk under kumlets tusenåriga klippor. Det förekom
Bertelsköld som funnes här något, hvilket hade orsak
att sky för dagens ljus. I samma stund han böjde sig
ned, slog en lätt röklukt emot honom; han trodde sig
upptäcka ett svagt eldsken i djupet, och strax därpå blef
han varse öfversta kanten af en stege, som därinne stod
upprest mot mynningen och tydligen visade att hålan
icke beboddes af andar, hvilka föga behöft sådana
hjälpmedel för upp- och nedstigandet.

Efter att hafva undersökt fängkrutet på ett par små
terzeroler, som han alltsedan ungerska fälttåget bar i
sitt bälte, beslöt sig vår unge äfventyrare att nedgå på
stegen och undersöka grottan. För säkerhets skull lät
han en småsten nedfalla i öppningen och öfvertygade
sig af dess fall emot bottnen, att djupet icke var större
än som antagligen kunde motsvaras af stegens längd.

Han beträdde därför stegen vid godt mod, likväl
icke utan att tidt och ofta med varsamhet undersöka
pinnarnas styrka och kasta en blick bakom sig, emedan
nedstigandet måste ske baklänges. Några få steg förde
honom från det klara morgonljuset ned i en skymning,
som svagt belystes af dagern från öppningen. Ännu
några steg, och äfven denna skymning försvann, medan
mörkret fick öfverband och daghålet upptill visade sig
som en rund ljus fläck i taket af grottan.

Sedan grefven räknat några och tjugu trappsteg,
uppnådde han bottnen, som bestod utaf grus och småsten,
hala af fuktighet. Den första anblick som mötte
honom här, var en halfförkolnad eld, som brann i ett
hörn af denna underjordiska bostad och spridde ett matt
sken öfver de dunkla stenblock, som utgjorde grottans
väggar. Bertelsköld befann sig i ett oregelbundet
källarlikt hvalf, icke större, men något högre än en vanlig
bondstuga.

Mellan klipporna i dess vägg sorlade en liten källåder,
i farans tider en ovärderlig skatt för ett sådant
gömställe. Utom ett par grodor, som halkande utsträckte
benen på de våta stenarna, syntes i grottan ingen lefvande
varelse, men allt utvisade att den måste helt nyss ha
varit bebodd. Elden kunde icke mer än en timme ha
lämnats utan eftersyn; på en stenhäll vid väggen syntes
lämningar efter en måltid, medan ett par hällar hade
tjenat till sängställen och ännu betäcktes af kvarblifna
fårskinnsfällar.


Utom dessa föremål funnos i grottan allehanda
redskap, såsom stöpslefvar, smedjestäd, hamrar, tänger,
deglar, gjutformar och spår af flera slags metaller, som
tycktes ha blifvit förarbetade i denna underjordiska
verkstad. Bertelsköld hade sett för mycket af världen för
att låta fånga sig af den ännu på hans tid rådande
allmänna vidskepelsen, och var därför böjd att tillskrifva
alla dessa redskaper en ganska naturlig, ehuru oviss
bestämmelse. Men han var likväl för ung för att kunna
alldeles lösgöra sig från det mystiska intrycket af denna
djupa tystnad, denna graflika skymning, som talade så
mäktigt till inbillningen och som förökades af känslan
att ensam befinna sig trettio fot under jorden, stängd
från ljuset och lifvet, i ett läge där ingen mänsklig
makt kunde komma till hans hjälp, om klipporna störtade
tillsamman öfver hans hufvud. Intrycket var så oemotståndligt,
att Bertelsköld ett ögonblick tyckte sig vid den
slocknande eldens sken se dvärgarne framkrypa ur
remnorna i klippväggen och med sina små svarta händer
gripa efter hamrarna, för att fortsätta sitt arbete, som
blifvit afbrutet af den objudne gästens intrång i deras
underjordiska boning.

Harmsen öfver detta gyckel af inbillningen och bedragen
i sin väntan att finna dem han sökte, beslöt den
unge krigaren att afstå från vidare undersökningar och
återvända till dagsljuset i den öfre världen. Han
uppsökte därför stegen och fann den med någon svårighet,
ty det hade blifvit mörkare i denna del af grottan,
måhända därför att elden var nära att slockna.

Han anträdde emellertid återvägen på sin Ariadnestråd,
trappsteg för trappsteg, men mörkret fortfor. Han
borde likväl redan ha sett den runda dagöppningen öfver
sitt hufvud. Den syntes icke. Han klättrade otåligt
vidare, och höjden tycktes honom fördubblad, då han med
ens stötte hufvudet mot ett hårdt föremål. Han famlade
med händerna i mörkret och fann att han kommit till
stegens öfre ände, men öppningen var försvunnen, och
i dess ställe låg öfver ingången en tung klipphäll, hvilken
måste ha varit densamma, som vid hans nedstigande låg
vid sidan af öppningen. Med eller utan afsikt hade
någon stängt honom återvägen, och han var en fånge i
den ödsliga, mörka och öfvergifna bergshålan.

-
11. Vid Vasa hamn.

Med samma obarmhärtiga rätt, hvarmed det nyckfulla
ödet stundom lämnar de dödlige att marteras af
ovisshetens kval, nödgas vi nu för en tid lämna den
unge löjtnanten i hans oförmodade fängelse och förflytta
oss åter några mil därifrån till Vasa, där den
rike och myndige riksdagsmannen Lars Larsson ändtligen
stod i begrepp att anträda sin tillämnade resa till
Stockholm och riksdagen.

Det var en lördagsmorgon och, väl att märka, just
samma morgon, när grefve Bertelsköld och hans ridknekt,
några timmar tidigare, trefvade i dimman genom Lillkyro
skogar. Åtskilliga hinder hade vållat ett uppskof
i Larssons resa. Någon formalitet hade felats för att
utbekomma landshöfdingens pass, och riksdagsfullmakten
hade icke erhållit alla nödiga underskrifter. Tullkammaren
hade icke utlämnat fartygets dokumenter, och fiskal
Spolin hade dagen förut låtit sätta två af matroserne i
kurran för oljud på gatan. Kort sagdt, det skäggade i
taljorna, som sjömännen säga, och törhända skäggade
något äfven i Larssons eget beslut, ty den först bestämda
resdagen var en fredag, och detta skäl ansågs af mången
redan ensamt för sig som en giltig anledning till uppskof.
Hvem ville och hvem kunde, utan yttersta nödfall, börja
sin resa på en fredag? Det hade, enligt tidens allmänna
tro, varit detsamma som att blindt utsätta sig för alla
oblida stjärnors inflytande.

Hvilket gehör Larsson själf behagade skänka sina
vänners och fränders föreställningar om fredagens olyckliga
betydelse har man ej kunnat erfara, men visst är att
han som en klok affärsman icke underlät att på bästa
sätt begagna uppskofvet till sin fördel. Man fortfor hela
natten att öka fartygets last med ortens vanliga
exportartiklar till Stockholm, i främsta rummet spannmål,
därnäst smör, kött och salt fisk, men äfven tjära och beck,
som i brådskan icke hunnit förut instufvas. Den gamle
bokhållaren, som själf var på stället för att ha inseende
öfver lastningen, tillbragte en sömnlös natt, medan hans
principal tog sig några timmars hvila; men emedan denne
trotjenare vakat äfven den föregående natten i resbestyr,
blefvo hans ögonlock småningom tunga, och slutligen
föllo gardinerna alldeles ned för hans Argusblickar, där
han satt på bryggan vid hamnen och noterade i sin
plånbok den ena varutransporten efter den andra.

Under denna ofrivilliga paus i hans tjenstenit hände
sig att ett lass med små kaggar, till utseendet liknande


åttingar eller halffjärdingar med beck, hvilka stundom
brukades till stufningsgods, anlände till bryggan och
skulle noteras. Men när bokhållaren sof, gjordes icke
vidare omständigheter, utan godset fördes ombord och
mottogs utan notering, jämte allt det öfriga.

Emellertid steg solen allt högre och sken bokhållar
Grenman rätt i ansiktet, så att han vaknade i rättan tid
för att mottaga sin principal, som anlände till hamnen,
åtföljd af sin familj, klockan mellan nio och tio på
förmiddagen. Pass och dokumenter voro ändtligen i ordning,
matroserne frie från arresten, vinden gynnsam, och man
ville strax lätta ankar. Släkten följde med ombord, för
att säga det sista afskedet, och emedan några af
borgerskapet visat sin riksdagsman den uppmärksamheten att
följa honom till hamnen, för att önska lycklig resa,
bestods för tillfället en extra förplägning af franskt
vin åt de förnämligare gästerne och brännvin åt manskapet.

Svärsonen rådman Blom höll tal för sin svärfar: han
liknade honom vid landsens prydnad och ett fullmoget
ax (hvarvid garfvar Widlund hviskade sin granne i örat,
att Blommen bara väntade på att få tröska) och förmodade
att han med kunglig majestäts nåd och riksens
herrars gunst skulle icke allenast bevaka borgerskapets
privilegier, utan ock ställa så till, att Vasa stad finge
stapelrätt, och finge det ensam i Österbotten ...

Men här afbröt Larsson otåligt sin nitiske svärson
med den förklaring att han hölle kunglig majestät i all
skyldig ära, men hvad riksens herrar anbelangade, vore
han en fri man i ett fritt rike och kände inga andra
herrar än kungen och lagen. Och eftersom vinden begynte
friska i, ville han nu tacka sina vänner för den
heder de bevisat honom och säga dem ett godt farväl.
Mot denna invit var intet att invända, och så gärna
de gode vännerne ännu hade velat skåda bottnen i
halfankaret, dolde de sin besvikna förväntan bakom ett
ljudeligt hurra, hvari hela besättningen instämde.

-- Heder och tack! svarade redaren. Och nu, gossar -- klart att lätta!

-- Hurra för patron! ljöd det ännu engång i den friska morgonluften.

-- Fägnesamt att se herrarne alla så muntra! inföll
i detsamma en välbekant röst, som talade något i näsan,
och genom porten i brädgången klef en liten, tunn och
ljushårig figur, som var ingen annan än fiskal Spolin i
egen person.

-- Lätta ankar! fortfor patronens myndiga stämma,
och skepparen underlät icke att pligtskyldigt upprepa samma befallning.

-- Om förlåtelse -- invände fiskalen mycket höfligt,
men ej utan en märkbar tonvikt, som smakade redan
på förhand af en illa dold skadefröjd -- om förlåtelse,
herr patron; men innan skeppet går till segel, har jag
befallning att anställa visitation ombord.

-- Hvad vill det säga? röt Larsson häftigt. Jag 
har klara papper från tullkammaren ...

-- Det är möjligt -- fortfor fiskalen med en
axelryckning -- men jag har bestämda order.

Och därvid företedde han en skriftlig befallning från
landshöfdingeämbetet att, »af förekommen anledning»,
ofördröjligen anställa visitation ombord på briggen Ester,
innan den tilläts att utlöpa ur hamnen.

-- Det har sin riktighet, svarade Larsson föraktligt,
sedan han genomögnat papperet. -- Skeppar Märs! --
låt fiskalen visitera hvad honom lyster, men låt det gå
fort, och se till att ingenting fördärfvas. Slår han sönder
en enda lagg eller bryter ett enda lock, så tag vittnen,
det kommer att debiteras i sinom tid.

-- Besvära sig ej med vittnen, dem har jag själf,
genmälde fiskalen något försmädligt, i det han vinkade
åt en tulluppsyningsman och en stadstjenare att följa sig
vid detta oförmodade intrång på det lofliga tullverkets
helgade område.

Och sedan han, som det tycktes mera för syns
skull, helt flyktigt tittat bakom några pressenningar och
kastat en hastig blick i kajutan, styrde han djärft sina
steg till lastrummet, där hans lurande öga genast
upptäckte en af de små kaggarna, som inpraktiserats i
fartyget medan bokhållar Grenman sof oskuldens sömn på
lastbryggan vid hamnen.

-- Slå upp den där kaggen! befallde han myndigt sina häpne handtlangare.

-- Men där är ju bara beck, vågade tulltjenstemannen
blygsamt invända, något stucken i känslan af sin
förnärmade värdighet.

-- Slå upp kaggen! lydde den korta befallningen.

Fiskalen åtlyddes, och knappt hade locket blifvit
uppbändt med yxen, innan där trillade ur kaggen en hel
bråte alldeles blanka och nya silfverriksdalrar.

Tullmannen och stadstjenaren fingo stora ögon.
Skepparen och ett par af besättningen, som nyfiket
betraktade experimentet, fingo det icke mindre. Som en
löpeld spridde sig ryktet kring fartyget, att Larsson
exporterade silfver till Stockholm och instuckit sina dyrbara
kaggar som stufning emellan tjära och beck.

Icke minst förvånad blef den rike köpmannen själf
öfver denna oväntade upptäckt. Hans första genomborrande
ögonkast träffade svärsonen rådman Blom, som
mer än engång blifvit beträdd med försök att lura sin
vördade svärfar i allehanda mystiska spekulationer. Men
den välädle rådmannens hela uppsyn röjde en så okonstlad
bestörtning, att man snarare kunde tro honom misstänka
sin svärfar för ohemula försök att lura honom, svärsonen,
på hans tillkommande arf. Det blef en ganska uttrycksfull
paus af ömsesidig förundran där nere i lastrummet.

-- Dessa penningar tillhöra icke mig, och jag har
om dem ej den ringaste kännedom, utbrast Larsson
slutligen med en harm, som han icke brydde sig om att dölja.

-- Det är mycket möjligt att så förhåller sig, svarade
fiskalen helt saktmodigt. Men patron ursäktar, att
jag i så fatta omständigheter måste tillsvidare stoppa fartyget.

Larssons tålamod svek.

-- Och med hvad rätt -- utbrast han -- vågar ni
hindra en riksdagsman att infinna sig på sin plats?
Hvar står det skrifvet, att fartyg stoppas, för det att de
föra silfver från en inrikes ort till en annan?

-- Silfver? genmälde Spolin försmädligt, i det han
höll ett af de nya mynten mot dagern från storluckan.
-- Å, silfver må patron Larsson föra hvart han behagar
inrikes, men jag tror icke att man kan göra detsamma
med stämplade tennstycken. Dessa penningar äro allesamman falska!

-

12. Esters upptäckter.

Hade briggen Ester remnat i stycken och plötsligen
börjat sjunka, skulle det knappt framkallat en
större förvåning hos alla de kringstående, än det enda
lilla ordet falskt mynt! Medan Carl XII:s tunga
kopparplåtar och Görtzens mynttecken ännu voro tämligen
allmänt i bruk, var silfvermyntet däremot sällsynt och
betraktades med en viss vördnad. Plumpa försök att
efterapa det så högt ansedda myntet hade väl stundom
förekommit, och tyske tenngjutare hade lyckats insmuggla
ett och annat parti af denna bedrägliga vara. Men om
sveket således icke var alldeles okändt, var det likväl i
hög grad öfverraskande att nu finna det falska myntet
icke blott till en ovanlig mängd, utan äfven ovanligt väl
efterapadt, så att det fordrades en gammal spårhunds
skarpa väderkorn, för att vid första ögonkastet upptäcka
dess verkliga halt. Emellertid försvann det misstrogna
mummel, som mötte fiskalens första påstående, när den
nitiske tjenstemannen lät myntet vårdslöst falla mot
plankstufningen i lastrummet och dess matta klanglösa ljud
gjorde hvarje vidare tvifvel omöjligt.

För en affärsman som Larsson fanns väl knappt ett
föremål på hela jordens yta mera afskyvärdt, än falska
penningar. Sedan han hämtat sig från sin första bestörtning,
förklarade han rent ut, att härunder var någon nedrig
komplott och att han, såsom oantastelig riksdagsman, icke
ämnade fråga därefter, utan fortsätta resan. Hvarpå fiskal
Spolin med all höflighet anmärkte, att det stode honom
fullkomligt fritt och att det endast var hans goda brigg Ester,
som för tillfället vore föranlåten att uppskjuta resan.

Larsson yrkade strängt förhör, och den nitiske fiskalen
förklarade att det visserligen skulle ske, men i vederbörlig
ordning, inför rätt och protokoll. Den uppbragte redaren
företog sig då att själf anställa räfsten. Men det var
ogörligt; hans Argus hade sofvit, och det utreddes blott
att okände karlar fört kaggarna till bryggan, hvarefter
dessa med det öfriga godset blifvit förda ombord.
Man undersökte de öfriga kaggarna, och se, det befanns
att de ganska ordentligt innehöllo, icke mynt, utan
beck. Man visste ej hvad man borde tänka om allt detta.

Ombord fanns emellertid, bland släkt och vänner
som åtföljt riksdagsmannen, en späd varelse, hvilken
härtills tyst och obemärkt med ett par klipska ögon
betraktat sakernas gång, och det var Ester Larsson,
köpmannens yngsta dotter. Hon smög sig nu till sin fader
och hviskade, med en blick på fiskalen:

-- Fråga honom huru det kom sig att han genast
fann på den enda kaggen som innehöll mynt.

Anmärkningen var klok, och fadern, som sällan tog
råd af någon dödlig, fann för godt att denna gång följa
sin dotters anvisning.

-- Hvarför? genmälde fiskal Spolin med synbar
förlägenhet. -- För det att myntkaggen råkade ligga öfverst.

Ester stötte nu, liksom händelsevis, med sin lilla
fot den tömda kaggen, som låg på däcket, och anmärkte
helt likgiltigt att den i kanten hade en skåra, som icke
fanns på de öfriga kaggarna.

Fiskalen förklarade detta vara en tillfällighet, som
icke angick honom. Men han hade fått att göra med
en plågoande, som icke släppte honom så lätt.

- Hvar var fiskal Spolin i natt, klockan mellan
ett och två på morgonen? frågade Ester spetsfundigt, i
det hennes bruna ögon spelade med en så förunderlig
glans, att rättvisans bestörte tjenare stod ett ögonblick
förbryllad och svarslös. Med möda förmådde han
framstamma, att han stode här som åklagare, icke som
anklagad, och att han ej vore skyldig att svara på dumma
frågor. Han hade sofvit hela natten lugnt i sin säng.

-- Fiskalen svarar ändå, inföll Ester med samma
småsluga min. -- Men om fiskalen sof, så var kanske
sängen inte så riktigt bäddad. Skall jag säga hvar
fiskalen sof?

-- Skaffa bort den näsvisa flickbytingen och gif
rum, att jag får på höga kronans vägnar försegla
lastrummet till vederbörlig noggrann visitation, återtog
tjenstemannen, angelägen att för hvad pris som helst blifva
kvitt sin plågoande.

Men Ester lutade sig tätt till hans öra och hviskade helt sakta:

-- Neka inte att fiskalen var i natt klockan ett vid
jättekumlet i Lillkyro skog!

Om åskan slagit ned bland protokoller och stämningar
i själfva hans ämbetsrum, hade verkan ej kunnat
vara kraftigare på den förbluffade mannen. Hans blickar
tycktes i de kringståendes förvånade ansikten söka
bekräftelsen på någon högst oväntad upptäckt, och hans
försvar inskränkte sig till ett svagt försök att frammumla
ordet »bevis!»

Men Ester släppte honom icke.

-- Vill fiskalen genast låta briggen segla och förklara
allt för ett missförstånd? hviskade hon ånyo med
tonvikt på orden.

Den olycklige mannen liknade en fluga, som midti
sin lustiga flygt råkat in i ett spindelnät.

-- Det är följden när föräldrar inte aga sina barn!
utropade han och närmade sig med detsamma porten vid
brädgången, för att hafva reträtten öppen.

-- Hvad är det du säger, Ester? frågade Larsson.

-- Jag säger att fiskalen kan träffa gamla bekanta,
om han nödvändigt så vill, svarade Ester och svängde
på klacken, pekande på en äldre man, som satt i en af
båtarna vid fartygets sida, insvept i en vid grå jacka,
och tycktes tillhöra roddarne.


Esters upptäckter.
Fiskal Spolin kunde icke underlåta att skänka ifrågavarande
person en sidoblick från relingen, och resultatet
var det märkvärdiga, att han genast med foten på trappan
förklarade hela sin stora upptäckt vara ett missförstånd.
Det vore påtagligt, menade han, att patron Larsson hade
ingen vetskap om det olofliga företaget, och han ville
för ingen del vara den som hindrade en så aktningsvärd
person att intaga sin behöriga plats vid riksens ständers
sammankomst. Han, Spolin, ville framdeles skaffa denna
obehagliga sak all möjlig utredning och hade visst
ingenting emot att ju briggen finge genast gå till segels,
hvarför han också icke ville med sin närvaro falla
vidare till besvär, utan önskade samteliga herrskapet en
lycklig resa.

Med dessa ord makade han sig ned i sin båt, ej
utan att flera gånger se sig tillbaka, likasom hade han
fruktat få en tjärpyts öfver sitt hufvud, och aflägsnade
sig snart med hastiga årtag från briggens sida.

Kanske var det en lycklig omständighet för den
välbetrodde tjenstemannen, att det åter börjande resebestyret
icke gaf någon tid att efterfråga orsakerna till
denna besynnerliga omsadling i hans tjenstenit. Allt kom
i full verksamhet, gästerne troppade af från däcket ned
uti båtarna, och briggen gjordes segelklar. Endast Larsson
själt hade ännu tid öfrig att trycka sin dotter i famn
och hviska till henne något som innebar ungefär att han
ville hämta henne granna dockor och sockergryn från
Stockholm till belöning för hennes klokhet.

Troligen kände sig Ester stucken af dessa löften,
som hon tyckte sig längesedan ha vuxit ifrån, ty hon
rodnade starkt och vände sig bort. Fadern betraktade
henne: det förekom honom som hade hon vuxit ett
hutvud högre sedan i går. Hans underläpp sköt framom
den öfre, såsom han brukade när något viktigt beslut
var å bane, och efter något betänkande frågade han
tvärt, om Ester hade lust att följa honom till Stockholm.

Den lilla öfverdådiga flickan hajade till, betraktade
honom med ett par stora ögon och förklarade strax att
det var just hvad hon ifrigast önskat, men icke vågat
begära.

-- Och får jag se kungen? Och slottet! Och de
vackra officerarne med deras plymer i hatten! Och får
jag se på, när det blir krig!

Den stränge faderns ansikte rynkades, men molnet
gick hastigt öfver.

-- Jag lofvar att du skall få se kungen, svarade
han, men därmed måste du vara nöjd. En förståndig
flicka frågar ej efter lysande dårskaper. Kom ihåg, din
lilla toka, att du reser ej blott för att roa dig, utan för
att lära något nyttigt, som du ej kan lära här hemma.
Jag skall sätta dig i den bästa skola där finns, du skall
få lära dig mer än mången fröken, och du skall göra
din gamle far heder.

-- Jag får se kungen! Jag får se kungen! utropade
Ester, som vid denna märkvärdiga nyhet glömde det i
hennes tanke mycket obetydliga tillägget om skolan.

Och i sin förtjusning kompletterade hon strax sin mening:

-- Jag får se Carl den tolfte! Jag får se krig!

-- Det hoppas jag med Guds och ständernas makt
att du ej skall få se, yttrade fadern leende. Men det är
tid att du gör dig i ordning, barn. Veronica, se till
att flickan blir strax i ordning; vi ha redan haft för
mycket af onödiga uppehåll.

-- Men, min far -- invände systern, som nu först
till sin stora häpnad hörde talas om denna oförmodade
resa -- icke kan Ester fara så där som hon går och
står. Åtminstone måste vi skicka hem efter linnena och
strumporna, och den svarta helgdagsklädningen, och de
nya kängorna, och reshufvan, och karpusen, och
guldkedjan, och omöjligt kan hon fara utan den grå
yllekjolen, och så behöfver hon koftan på sjön, och det
nya floret, som hon fick i somras, och spetsmanschetterna,
och det lilla syskrinet, och nya testamentet och
psalmboken, och muffen, och pärlbandet och ...

-- Nej, håll, det var en förskräckelig ramsa!
Hvarför tänkte du inte på det förut? Men barnet bör ej
förkyla sig heller. Skynda därför till staden och hämta
det nödvändigaste, men bjäfset kan gärna bli hemma ...
Ja, det vill säga, att guldkedjan kan du ta med, och
pärlbandet och ringarna; barnet får inte se ut som en
tiggarunge, och det kostar pengar att köpa allt sådant
nytt. Och hör på, Grenman, du följer Veronica och
skickar barnet litet russin och mandel till reskost från
boden. Se väl efter drängarne, karl, och somna inte
från ljuset! Gif finnarne lagom brännvin, att de inte
bli oregerliga, och hushålla på tobaken, Grenman, det
är nog att de få ett par blad i sänder på köpet, om
tjäran är tjock och tunnorna väl mätta. Men -- och
detta hviskades -- håll öga på Blommen, att han inte
öfverbjuder oss, och märker du någonting ditåt, så
hushålla ej på en kappe salt och ett par lerpipor, för att
hålla bönderne vid humör. Mät inte heller mera
kamlott och kattuner åt flickorna än åt käringarna, din
gamla narr, och se till att pojkarne inte slippa i
lakritslådan. Vänta -- vi behöfva minst fjortonhundra tolfter
plankor till hösten; det gör ingenting om Blommen får
vänta. Se efter humlegården, och hushålla med
specerierna: mer än två lod ingefära bör inte gå åt för
bordet i veckan. Och ännu en sak! Om landshöfdingen
eller hans folk begär på kredit i boden, så svara
höfligt, men tydligt, att det kommer aldrig i fråga. Jag
känner de höga herrarne från salig kungens regementstid;
de ha så länge tagit för sig i krig, att de glömt
betala i fred. Men om den unga karlen Bertelsköld inte
råkar vara vid kassa för tillfället och har lust att
probera vårt flandriska kläde eller vårt spanska vin, så
räkna inte så noga med det: han har goda papper och
kan betala tjugu procent för krediten och -- ja, Gud
vare med dig, min kära Grenman! Det är tid att du
lagar dig af.

Vid slutet af dessa förtroliga, halfhögt uttalade råd
hade Ester med ens blifvit uppmärksam och tankfull.
Man såg henne hoppa ned i den enda kvarblifna båten,
som skulle föra hennes syster till staden, och samtala
ifrigt och sakta med samme man, hvars åsyn haft en
så besynnerlig verkan på fiskal Spolin. Den gamle
roddaren skakade flera gånger missnöjd på hufvudet,
men tycktes slutligen gifva efter för någon enträgen
begäran, och man hörde honom mumla något om att envisa
barn måste få sin vilja fram. Deras samtal afbröts
likväl snart af Veronica och Grenman, som nedstego i
båten, hvarefter denna skyndsamt aflägsnade sig från
briggen, sedan Ester åter klifvit ombord.

-
13. Slut på äfventyret i Lillkyro skog.

Men det är tid att återvända till en fånge, hvars
öde kanhända ingifvit mer än billiga farhågor, och
vi förflytta oss därför tillbaka till jättekumlet i Lillkyro
skog, där grefve Carl Victor Bertelsköld så oförväntadt
fann sig instängd i bergshålan.

För en hetlefrad ung man, hvars tålamod sällan
räckte längre än från banden till värjfästet, var denna
ofrivilliga fångenskap en god läxa i konsten att vänta.
Bertelsköld gaf likväl icke utan ihärdigt motstånd sin
frihet förlorad. Sedan han öfvertygat sig att hålan
icke hade mer än den enda ingång, till hvilken han
blott kunde komma med stegen, företog han sig att
med en därnere funnen järnstång försöka uppbända
klipphällen, som betäckte öppningen. Det tycktes honom
icke omöjligt: han hade ärft någon del af sin faders
ovanliga kroppsstyrka, och fastän hans ställning var
ytterst obekväm, gaf hällen småningom vika, så att
en strimma af dagsljuset trängde in genom öppningen.
Ännu några försök, och han kunde träda ut sin arm
genom daghålet. Hans otålighet växte; han stötte till hällen
med hela sin kraft. Men detta tag var ett tag för mycket
för hans bräckliga fotfäste; stegen brast under hans fötter
och han störtade med dess brustna bitar ned i hålan.

Lyckligtvis aflopp detta saltomortale bättre än man
kunnat förmoda. Glad att likväl hafva armar och ben
i behåll, stod den unge krigaren åter upp och begynte
rekognoscera. Allt hopp att nu med egna krafter uppnå
öppningen var förloradt, och dagstrimman i höjden
tycktes endast gäcka hans fruktlösa harm.
Han måste således finna sig i sitt öde. Han gick
till den nästan slocknade elden och lyckades åter tända
den. Vid dess sken upptäckte han en grof hålbrödskaka,
en ask med smör och en annan med salt fisk.
För en som hela natten strapatserat i skogen är en
sådan upptäckt icke utan sitt värde, äfven om man icke
någonsin varit med i fält, och Bertelsköld drog icke
heller i betänkande att hålla till godo med måltiden.
Den var förträfflig, och källådern i bergsklyftan sörjde
för sofvel. Det fattades endast godt sällskap och utsikt
att snart åter bli fri, för att göra denna belägenhet fullt
ut lika så dräglig som förr vid en bivuak.

Med den stillade hungern återfann sig det sorglösa
ungdomssinnet, och utan att synnerligen bekymra sig
öfver sitt vidare öde, kastade sig Bertelsköld ned på
en af de kvarlämnade fällarna, hvarefter han, trött af
nattens mödor, inom få sekunder försjönk i en lugn och
vederkvickande sömn.

Sannolikt hade han sofvit ganska länge, ty han
kände sig fullkomligt uthvilad, när han vaknade däraf
att någon trampade på hans fötter. Han satte sig upp,
och såg vid sin sida fem eller sex karlar lysa på honom
med ett sprakande pärtbloss.

Hans första tanke var att gripa efter sina vapen, men
de stodo icke att finna. Värjan var utdragen ur slidan,
pistolerna, som han lagt bredvid sig, voro ej mera där.
Han besinnade sig ej länge, sprang upp, grep järnstören,
som han begagnat vid sitt misslyckade försök att undanskjuta
hällen, och ställde sig så med ryggen mot klippväggen.

Allt detta skedde så raskt, att nykomlingarne i
grottan icke ens gjorde ett försök att hindra honom.
De betraktade ömsom honom, ömsom hvarandra och
syntes rådville om hvad de nu borde företaga sig.


Slutligen steg en af dem fram och anställde ett
slags förhör, som gick ut på att få veta hvem den
främmande var, hvarifrån han kom och i hvilket ärende
han befann sig här uti bergshålan. Bertelsköld svarade
utan tvekan att det kunde vara likgiltigt hvem han vore;
han kom ifrån Vasa och sökte en person vid namn
Lauri eller Laurikainen, som han förmodade finnas i
denna håla. Utgången hade blifvit stängd, när han
ville begifva sig härifrån, och om de ville förhjälpa
honom att finna den han sökte, hade de att förvänta en
hederlig belöning.
Detta svar föranledde en rådplägning, som fördes
med låg röst, och Bertelsköld blef nu varse att en af
de okände bar hans pistoler, en annan hans värja och
att de öfrige voro beväpnade med yxar, för att ej nämna
de vanliga knifvarna, som alla efter ortens sed buro i
läderbälten vid sidan.

Den karlen, som talat först, tog nu åter till ordet
och förklarade rent ut, att de visste väl med hvem de
hade att göra, nämligen med den svenske landsfiskalen,
som kvällen förut hört sig före på prästgården. Han,
landsfiskalen, hade nu smugit sig hit för att utspionera
deras företag och häkta Lauri, men det vore lättare sagdt
än gjordt; han gjorde bäst i att läsa sitt fadervår, ty
de vore inga narrar, som tänkte släppa honom ut för
att angifva dem, och han skulle icke komma lika
helbrägda upp, som han kommit ned.

Bertelsköld svarade kallt, att han icke vore den de
togo honom för, utan löjtnant i kronans tjenst, och de
skulle dyrt få plikta, om de krökte ett hår på hans hufvud.
Han tänkte icke angifva dem, men han varnade dem att
göra för nära bekantskap med järnstören, ty det kunde
bekomma dem ganska illa.

Inom sig var den unge krigaren likväl icke alldeles
så lugn som han gaf sig min af att vara. Han kunde
ej dölja för sig att han hade att göra med en af
dessa kvarlefvor från stora ofredens laglösa tider, för
hvilka landshöfdingen grefve Frölich, som kände sitt
folk, hade varnat honom, innan han anträdde denna
äfventyrliga färd -- förvildade forne partigångare, hvilka
icke funnit för godt att underkasta sig den lagbundna
samhällsordningen, utan fortforo att kringdrifva i
skogarna och idka förbjudna handteringar -- med ett ord,
eftervärken af ett långt och förfärligt krigs oredor, hvilka
behöfde mansåldrar för att åter lugnas och redas, likasom
dyningarna efter en storm, ännu länge sedan den upphört,
fortfara att brytas i skum mot stränderna.

Troligen hade hans hotelse icke förfelat ett visst
intryck, ty därpå följde en ny öfverläggning mellan det
angripande partiet. Men resultatet var icke mycket
lugnande, ty pärtblosset kastades till marken och
efterlämnade en skymning, under hvilken knäppningen af
hanarna, som uppdrogos på de båda i beslag tagna
pistolerna, ganska tydligt utvisade att striden snart skulle
taga en vådligare vändning. Ingen tid var att förlora.
Bertelsköld grep sin järnstör med båda händerna, fast
besluten att kasta sig öfver banditerne och hellre ensam
våga en strid mot dem alla, än att utan motstånd låta
sig nedskjutas med sina egna vapen.

Men innan han ännu hann tillgripa detta förtviflade
steg, hvars utgång var mer än oviss emot så härdade
och i alla slags fejder väl förfarne slagskämpar, hördes
uppe vid dagöppningen det fina ljudet af en liten
hvisselpipa, eller s. k. järp-pipa, som jägare ofta bära med
sig i skogen. Karlarne tycktes öfverraskade. Men efter
någon tvekan besvarade de signalen på samma sätt.
Strax därpå förmörkades dagöppningen, och en man i
grå jacka klättrade ned utför ett tåg, som hängde från
ingången till bottnen af grottan.

-- Hvad ha ni gjort af den främmande junkern?
frågade den nykomne med sträng och befallande röst, i
det han, som kom från det klara dagsljuset, icke strax
kunde urskilja föremålen därnere.

-- Hollah, kamrat, är ni en bra karl, så hjälp mig
att tukta dessa skurkar, som stulit mina vapen! utropade
Bertelsköld, i det han stötte järnstören mot klippan, så
att det gnistrade i stenen.
-- Är ni där? genmälde mannen. Jag trodde knappt
att någon, som ej hör till handtverket, skulle ha funnits
tio minuter lefvande i jättekumlet. Antti, gif värjan
tillbaka åt herrn -- Mört, gif honom pistolerna! Jag
ansvarar för honom.

Banditerne syntes böjde att vägra. De mumlade
harmfullt något om dårskapen att låta kronans
spårhundar nosa i deras gömställe.

-- Hvad nu? röt mannen i jackan. Har jag inte
sagt att jag ansvarar för honom? Vapnen tillbaka, eller
skall d-n taga er! Skäms ni inte, fega buskkrypare, att
smyga er på en karl, som redde sig så duktigt i går
mot becktröjorna på Larssons gård!

-- Men soldaterne höllo med honom, han hör till
snokarne! invände envist och oförskräckt en bland
angriparne, som troligen haft någon trasa i byket vid
gårdagens folkskockning i Vasa.

-- Det är inte sant -- fortfor mannen i jackan
-- jag såg honom kasta en af knektarne utför trappan.
-- Ljug ihop något för dem och knys för Guds skull
icke ett ord om att ni hör till landshöfdingens folk,
hviskade han i detsamma på svenska till Bertelsköld i
en ton, som lät märka att han befarade myteri.

Men denna varning verkade motsatsen genom att
reta den unge ädlingens stolthet.

-- Jag har sagt er, lymlar -- utropade denne --
att jag ej skall angifva er; men veten att jag bor hos
landshöfdingen och är hans släkting!

Nu blef ett larm.

-- Där hör ni det! Och det är er, Lauri, som han vill föra i häkte!

I detsamma small den ena pistolen så nära, att
den svedde Bertelskölds mörka hår. Den andra måttades
knappt tre steg från hans hufvud; men armen som bar
den träffades af ett slag med järnstören och fällde
pistolen till marken, där den brann af.

Striden hade utan allt tvifvel blifvit blodig, om icke
den person, som kallades Lauri, hade kastat sig emellan,
under uppenbar fara att träffas af de yxar och knifvar,
som svängdes i skymningen.

-- Galningar! -- ropade han till de förbittrade
angriparne -- ha ni någonsin hört talas om starka majoren?

Detta namn hade en förunderlig verkan. Huggen,
som mättades, föllo icke; ropen och ederna tystnade
tvärt; banditerne tycktes tveka.

Lauri underlät ej att begagna sin fördel.

-- Blygs ni inte? utropade han. I majorens tid
stodo vi en emot sex fullrustade karlar, och här stå
ni sex emot en, sedan ni tagit hans vapen! Hade ni
minsta heder uti er, skulle ni bära på edra händer
major Bertelskölds son.

-- Är han starka majorens son? mumlade karlarne med synbar förlägenhet.

»Starka majoren» var det namn, under hvilket Gösta
Bertelsköld var känd uti dessa nejder, och det namn,
under hvilket hans bragder ännu fortlefde i minnet vid
tiden för denna berättelse.

-- Jag säger er att det är hans son -- fortfor
Lauri -- och om ni visste hvarför han kommit hit,
skulle ni tacka mig för det jag hindrat er att begå
den största dumhet i hela ert lif. Han har kommit
hit, gossar, för att skaffa er något att göra. Han vill
skaffa oss krig!

Icke förr var det sagdt, innan allt var förändradt.
Mordvapnen föllo ur banditernes händer; desse
förtviflade, ur samhället utstötte karlar trängdes nu kring
den unge krigaren för att trycka hans händer, för att
bedja om hans förlåtelse, och den ibland dem, hvars
högra arm hängde förlamad af slaget, framräckte snyftande
sin vänstra, för att äfven få del af dens tillgift,
hvilken de nyss velat offra på stället åt sin hämnd och
sin fruktan.

-- Unge herre -- sade Lauri med ett eget uttryck
af enkel värdighet till honom, som rörd och förvånad
var ett föremål för dessa oväntade vördnadsbetygelser
-- ni skall kanhända engång efterlämna en son. Se
till att han ärfver af eder ett namn, som fäller vapnen
ur hans fienders händer och duger att värma
efterkommandes hjärtan! -- Men kom, hviskade han, det
är tid att vi lämna detta ställe; man söker er öfverallt,
och jag ville ej för mycket godt att spårhundarne skulle
söka er här uti jättekumlet ...

Vid dessa ord begåfvo sig alla till hålans ingång,
där det nedhängande repet gjorde tjenst i stället för stege.

-

14. Istvans äfventyr.

När grefve Bertelsköld uppsteg ur hålan i jättekumlet,
hade solen redan hunnit öfver sin middagshöjd.
Hvilken angenäm känsla för ett ungt sinne att uppstå
från det fuktiga, kyliga mörkret i jordens innandöme,
likasom ur en graf, till det klara solskenet, våren,
friheten, lifvet, den friska vinden och fågelsången i alla
toppar och grenar! Intrycket var så mäktigt, att den
unge krigaren inom sig uppsände en tyst tacksägelse till
världarnas Herre för frihet och lif -- ty inga stormiga
öden, inga frestelser af tidehvarfvets då redan börjande
otro hade förmått ur hans hjärta utplåna de böner hans
moder lärt honom uti hans späda barndom; hon som i
motgångens pröfningar lärt sig att frukta Gud. Ett barns
bön är såsom en källas åder i jorden: vintrarna snöga
däröfver och klipporna lägga sig tunga på sanden, men
den gömda ådern banar sig väg, och gräset däröfver
grönskar i natt och solsken.

Bertelskölds första fråga var efter Istvan. Den
trogne tjenaren var försvunnen. Bogatir och vägvisaren
syntes ej till. Men i stället att meddela de upplysningar
Lauri lyckades förskaffa sig af karlarne om de försvunnas
öde, skola vi gå tillbaka i vår berättelse till den stund,
när tjenaren såg sin herre nedstiga i hålan och själf
blef stående på post vid foten af jättekumlet.

Han hade icke stått där länge i sin dubbla bevakning,
ena handen vid hästens tygel, andra handen vid
pojkens nacke, då han observerade en häst och en kärra,
hvilka, eskorterade af åtta karlar, mödosamt banade sig
väg genom den oländiga skogen. Karlarne å sin sida
tycktes förvånade att se en främling vid jättekumlet, och
fyra af dem skilde sig från de öfriga, sträfvade rakt
mot Istvan och visade honom en flaska brännvin. Men
de hade att göra med en man som hundrade gånger
stått på post mot faror och fiender. Istvan drog helt
lugnt en af pistolerna ur sadelhölstret och väntade så
de okändes ankomst.

De fyra tyckte icke rätt om denna syn. De stannade
för att rådpläga, skilde sig därpå åt och närmade sig
försiktigt från fyra olika håll, på ett sätt som icke mera
lämnade något tvifvel om deras fientliga afsikter.


Istvans äfventyr.
Istvan begagnade sin ofördelaktiga ställning så klokt
han förmådde, ställde sig med ryggen mot hästens sida
och spände hanen på sin pistol. Olyckligtvis tvang honom
denna manöver att släppa taget i pojkens nacke, och icke
förr var det gjordt, innan den illfundige bytingen kröp
under hästens ben och befann sig i frihet. Angriparne
kommo allt närmare, och nu uppstod följande korta samtal:

-- Kamrat, vill du ha dig en sup i morgonkylan?

-- Stor tack, kamrat. Vill du ha bly till betalning?

-- Hör på, hvad kostar din häst?

-- Skallen på en tjuf, om du nödvändigt vill veta det.

-- Ett vackert kräk. Hur gammal kan han vara?

-- Litet äldre, tror jag, än det rep, i hvilket du kommer att hänga.

-- Låt mig ändå få se hans tänder.

-- Akta dig -- han bits!

Men längre hann icke den manhaftige tjenaren fortsätta
käbblet, innan han kände någonting hänga sig fast
vid hans ben ocb draga honom omkull. Oberedd på
denna fiende, hvilken var ingen annan än samma lilla
galgfågel, som tillställt så mycken förtret i denna natt,
sökte Istvan att lösgöra sig från det snärjande taget, då
i detsamma karlarne voro öfver honom och en af dem
kastade ett hästtäcke öfver hans hufvud. I det desperata
brottande, som härefter uppstod, afbrann pistolen och
Istvan blef, oaktadt tappraste motstånd, öfvermannad och
bunden af dessa fribytare, hvilka påtagligen voro lika
erfarne som han själf uti detta slags äfventyr. Troligen
var det en af dem, som efter vunnen seger var nog försiktig
att lägga hällen tillbaka öfver ingången till hålan.

I sin maktlösa harm och ur stånd att se eller ropa
under hästtäcket, kände Istvan huru bofvarne lyftade
honom på Bogatirs rygg, hvarefter en af dem klef bakom
honom och sprängde bort med sitt byte med en snabbhet
som man ej skulle förmodat i denna oländiga trakt.

Efter en stund urskilde fångens vana öra på de
jämnare och mjukare hofslagen alt man kom på en banad
väg, och ridten fortfor nu med ökad hastighet och utan
afbrott, som Istvan tyckte sig märka, inemot två timmar.
Efter hand förstod han att Bogatirs krafter, ansträngda
under mer än tolf timmars oupphörliga mödor, voro nära
att uttömmas, och föreställningen att det ädla djuret, som
var honom kärare än en människa, slutligen skulle störta
för denna omänskliga behandling, bedröfvade honom
mycket mer, än hans egen förunderliga och obekväma belägenhet.

Emellertid saktades Bogatirs i början starka traf,
och slutligen lät man honom stanna, vare sig att han
ej höll längre ut, eller att fången och hans förare
uppnått målet för sin bestämmelse. Istvan lyftades af hästen,
bars in i ett rum och kastades handlöst på golfvet. I
denna ställning förblef han liggande vidpass en timme,
under fåfänga försök att göra sig fri. Det enda han
förmådde var att lösgöra sig från täcket, och han märkte
nu att han befann sig i en badstuga, hvars enda dager
kom från en glugg öfver lafven, tillräckligt stor att låta
en katt passera, men alltför liten för att lämna hans
axelbreda person den ringaste utsikt att undkomma genom
flykten.

Det var likväl någonting i detta för resten vanliga
rum, som tilldrog sig den fångnes synnerliga uppmärksamhet,
och det var ett i stenarna ofvanför den groft
murade ugnen inhugget kors, troligen en kvarlefva af
katolsk vidskepelse, för att förstärka badstugans hos alla
finnar högt ansedda läkande kraft och bevara henne för
alla onda trolldomars menliga inflytande. Istvan kunde
icke vända sina ögon från detta kors: det förekom honom
som hade han sett det för längesedan och som hade
han någongång badat just på denna samma lafve, röd
och varm i imman från ugnen, med en kvast af nyss
utslaget björklöf uti sin hand och omgifven af män och
kvinnor i samma belägenhet.

Medan han sökte att reda dessa dunkla hågkomster,
inkom samme man som han hade att tacka för denna
ofrivilliga resa, löste hans band och räckte honom en
måltid af bröd, ost och sur mjölk. Istvans första fråga
var efter Bogatir, och han kände sig lätt till sinnes, när
han erfor att det trogna djuret befann sig, väl mycket
trött, men för öfrigt godt vid en hafrekrubba i stallet.
Hans nästa fråga var hvad man egentligen ville honom,
och svaret blef helt kort, att han skulle hålla sin mun
tillsvidare; man skulle väl få se hvad han var för en
karl, när »Gråjackan» kom hem.

Istvan hade sina klipska ögon på dörren, men innan
planen hann utföras, hade hans vederdeloman lämnat
badstugan och tillbommat utgången. Det återstod intet
annat än att hålla till godo den måltid, som kryddades
af fasta, nattvak och mödor. Men när detta var gjordt,
kröp Istvan på lafven, för att genom gluggen se åt huru
denna trakt af världen såg ut.

Han såg framför sig en lång sträcka af bördiga
åkerfält, gröna af rågbrodd och genomflutna af en bred
älf. Vid stranden af denna älf var en by, som han
tyckte sig känna igen, och tätt invid badstugan var en
brunn, där han någongång varit med om att hinka upp
vatten åt hästarna. Nära denna brunn stod en gammal
och krokig tall, hvars nedersta tjocka och raggiga grenar
bildade likasom en inbjudande sittplats, och denna
alldeles icke ovanliga syn uppfyllde Istvan med förunderliga
känslor. Hans bruna styfva och väderbitna drag förvredos
efter hand till ett grin, hälften skratt, hälften
gråt, och hur han såg och åter såg ut, och hur han
torkade sina ögon, som skymdes af ovana tårar, blef
detta intryck så starkt, att han slutligen kastade sig ned
på halmen och -- icke grät, det vore för litet sagdt,
men tjöt som en gammal björn, hvilken råkat i fällan
och förgäfves fäktar att komma ut därifrån.

Arma Istvan, han förstod nu tydligt, att han engång
måste ha suttit i denna samma krokiga tall och kastat
tallkottar på dessa samma pojkar, som nu kommo ridande
barbacka till brunnen; men huru och när, det var honom
omöjligt att begripa; han visste blott att det måste ha
varit för mycket längesedan.

Hans herre, som några timmar därefter ankom till
stället, åtföljd af den besynnerlige man, som kallades
Gråjackan, fann Istvan försänkt i en så djup sömn, att det
behöfdes armkraft för att återkalla honom till medvetande.



-- Kom -- sade den förbryllade tjenaren, stirrande framför
sig och blandande gamla minnen med nya -- kom, låt oss
rida till brunnen och vattna hästarna! Far har sagt
att jag inte får rida vallacken, ty han slår bakut,
men Musti vill jag rida och taga min lilla syster Maja
i famn -- och så slåss vi med pojkarne där vid tallen
-- och alla sju bröderna skola få se huru stark jag är
-- och där kommer far från åkern och kör dem alla
till rian, och -- upp kamrater! Sankt Istvan! Sankt
Istvan! de otrogne äro öfver oss!

-- Uslingar! -- ropade Bertelsköld högeligen uppbragt -- hvad
hafven I gjort min trogne Istvan? Den stackars karlen har mist förståndet!

Men Istvan hade under tiden hunnit morna sig och sprang upp från lafven.

-- Hvar är jag? frågade han med oförställd förvåning.

-- På Bertila gård i Storkyro, svarade mannen, som kallades Gråjackan.

-

15. På Bertila gård.


I händelse den gunstige läsaren 
skulle finna denna berättelse
äfventyrlig och osannolik, kan
det ej skada att lyssna på följande samtal mellan den
unge grefve Bertelsköld och den person, som af några
kallades Gråjackan, af andra Lauri eller Laurikainen, och
hvilken nu införde sin följeslagare i ett litet torp ej
långt från den badstuga, där Istvan helt nyss blifvit
anfäktad af så förunderliga inbillningar. Det bör märkas,
att den unge ädlingens öppenhjärtiga oeh hurtiga väsende
under de två mil de nyss färdats tillsammans för att
uppsöka Istvan, hade betydligt minskat afståndet mellan
honom oeh Gråjackan, på samma gång som »starka
majorens» namn och hågkomster, i förening med väntjensten
i grottan, knutit ett hand af förtroende mellan
den gamle fribytaren och sonen till dennes forne
älskade chef.

-- Är detta Bertila gård? frågade den unge grefven,
i det han kastade en nyfiken blick kring den tarfliga
torpstugan, hvars märkvärdigaste prydnad var ett kluddigt
porträtt af Carl XII i hemgjord träram, medan ett par
tunga lodbössor, en lång huggvärja och en gammal
fältflaska broderligt förliktes på den nedrökta väggen med
en yxe, en såg, en borr och andra redskap af en fredligare bestämmelse.

Gråjackan drog sin skäggiga näbb till ett slags löje.

-- Huj haj, ers nåd! sade han. Det här rofskalet,
som förslår för en gammal kivekäs och som alltid är
en smula varmare än björnmossan i skogen, är kanske
det minsta torpet på Bertilas mark. Nådig junkern kan
se ut genom fönstret västerut: det är ett nätt stycke
jord, fyra mantal efter gamla jordaboken, och maken
till jord för fullviktig råg skall ers nåd få söka i hela
Finland. Detta allt hör under Bertila gård, det har
samlats dit, hemman efter hemman, under Larssönernes
tid, och fastän ägorna ännu icke repat sig efter stora
ofredstiden, kan allt ännu vara värdt sina sexti- eller
sjuttitusen daler bröder emellan. Jo men, ers nåd kan
titta på jordlappen, efter det är härifrån som hans
förfäder härstamma och ha sitt namn, och folket säger
att ers nåds -- låt mig se -- jo farfars fars morfar,
så var det, blef arg i tiden på ers nåds farfars fars
mor och testamenterade hela torfvan till Larssönerne;
det vet hvar gammal käring i byn; men huru det gick
till efter svensk lag, det angår mig inte. Folket säger
att sedan den tiden ha grefvarne Bertelsköld, son efter
far, varit engång här, att se om det som bort vara
deras, men bara den enda gången i deras lif, och det
har alltid bebådat någon stor ofärd för landet. Sist
var starka majoren här och värfvade med sig de sex
Larssönerne, som alla stupade i ett napptag, och några
dagar därefter skedde Storkyro slag ... Men hvad är det
värdt att tala om fjolgammal snö?

-- På en så stor egendom borde finnas ett större
boningshus, och jag ser endast små kojor, genmälde
Bertelsköld.

-- Stor egendom? upprepade fribytaren vresigt,
med österbottningens vanliga motvilja för godsherrar
på landet. -- Här finnas inga sådana egendomar; här
finnas bönder, som själfva äga sin jord, och Larssönerne
äro för kloke att plöja sin åker i sammetsjacka. En
bra gård fanns här före kriget, men den rök af, och
mycket annat med den, och Mattias Larsson, borgarekungens
son, bebor den lilla röda stugan, som ers nåd
kan se några bösskott härifrån vid älfven. En bondes
päls kan rymmas i den dörren också.

-- Hur har borgarekungen kommit sig till ett så stort jordbruk?

-- Det må ers nåd fråga hans syskonebarn, gamla
Thomas Larsson, som ligger i grafven. Småvettig var
gubben på sistone efter vandringen till Ryssland för
att söka pojkbytingen, som kosackerne togo i luggen
en vacker dag och som sedan aldrig vidare hördes
af. Lars Larsson i Vasa begrep att här var en affär
att göra, och hvarför skulle ej en kornjude föra ut
spannmål från egen ria såväl som från andras? Det är
ju att ladda med eget krut. Nu hade Thomas Larsson
tre döttrar i lifvet och alla pojkarne borta; två flickor
voro gifta i Sverige och färdiga att kyssa
borgarekungen på skinnhandsken för de 8,000 daler, som
föllo på deras lott för Bertila. Yngsta dottern Marie
är gift med Löfvings guldgosse, Elias Pehrson i Munsala,
och för en sådan abborre brukades andra krokar.
Elias fick utom pengarna en liten snällseglande skonert,
just enkom så hvass i stäfven, som det behöfs
för att segla på mindre än en vecka till Danzig, och
det för Larssons räkning; fördöme mig den karlen
gör något för intet. När detta var väl beställdt, flyttade
Mattias hit och begynte gräfta upp alla igengrodda tegar,
tills han åter fick hundra tunnors utsäde af de tvåhundra,
som såddes här förr. Hvad mig angår, fick jag
torpet till dödedag för en liten strunttjenst, som jag
gjorde gubben i ofredstiden, men det hör inte hit.

-- Hör, Lauri, det står inte rätt till med dina kamrater.
Karlarne där i stenkumlet ...

-- Hå, hvad skulle det vara? Pojkar, som stulo
rofvor den tiden vi knackade kosacker. Men arten sitter
i dem, och med någonting skall man lefva.

-- Alla de där stöpslefvarna och pressarna och
annat mer där nere i deras kryphål -- medgif, karl,
att det är ett handtverk, som möjligen kunde angå
länsman.

-- Nå hvarför, pik i mitt hjärta, lät ers nåd de
slynglarne vara i den tron att de hade landsfiskalen
framför sig? Ryktet har långa ben, och innan gunstig
junkern var utanför prästgårdens grind, hade bud redan
gått till pojkarne i skogen att hålla god utkik, ehuru
hin håle fogade att de läto narra sig af fiskal Spolin.
-- Hvad kunde fiskalen ha för gemenskap med dessa laglöse fribytare?

Gråjackan blinkade.

-- Jag skall säga ers nåd en sak, svarade han.
När kungen är utan pengar, gör han pengar af silfver,
och det har han råd till. När Görtzen var utan
pengar, gjorde han silfverdalrar af koppar; det hade
han råd till. När raska pojkar i skogen bli utan
pengar, mynta de silfverdalrar af tenn, och det ha de
råd till. Men när fiskal Spolin blir utan pengar, myntar
han ut sin gemena själ, som icke är värd ett stycke
tenn, och det har han råd till. Han inbillade pojkarne
att han ville hjälpa dem smuggla deras hemgjorda dalrar
öfver till Sverige och dela vinsten, förstås, och efter
det icke var första gången, läto de nöten lura sig af
den illmariga besten. Falsk laddning, ers nåd! Först
hade Spolin bevis på dem, och sedan fick han ett
ypperligt tillfälle att trakassera med Larsson. Men han
blef mäkta lång i synen, när Ester fick bukt på honom,
ty flickbytingen hade råkat se honom på morgonkvisten
i skogen.

-- Det var således Ester Larsson, som sprang förbi
mig i dimman och hjälpte dig stjäla mina hästar?

-- Stjäla? Jag får be ers nåd tala med mera
respekt om min gudotter. Sanningen att säga, hade
hon på kvällen rest ut i faderns ärenden, efter ingen
annan pålitlig person fanns att skicka i brådskan, och
det var ej första gången; hon har faderns kurage
och förstånd som en häxunge. Men pojkarne i skogen
hittade på det orådet att snappa bort hennes häst och
dräng, precis som de sedan gjorde med er Istfan,
eller hvad han må heta, och det var lofligt krigsknep,
ers nåd, efter de hvar stund väntade landsfiskalen.
Flickbytingen hade ej lust att mista sin häst för godt
köp och uppsökte gufar. Jag åtog mig då att lotsa
henne till staden igen, hvartill hästarna kommo väl
till pass. Men hon är ett söndagsbarn, hon ser mer
än andra, och hade respekt för gråskymmeln: det var
fin näsa, ers nåd, ty bäst vi redo, begynte det
fördömda kreaturet spetsa öronen, kastade tvärt om och
rök af som en raket med pojksnyffeln på ryggen. Nå
godt, folk har sin sed, och kräk ha sin; men vi redo
till staden och kommo tids nog för att hjälpa Spolin
med silfverkaggen. Hugg mig i stycken, om jag gjort
mig omaket att åter bege mig ut och hjälpa ers nåd
ur klämman, därest icke flickungen bedt mig så envist
därom. Men hon skall nu engång ha sin vilja fram,
om än hela Vasa, och hennes far på köpet, satte sig
tvärs däremot.

Bertelsköld stod en stund tyst vid spiseln. Hans
tankar voro annorstädes, uti förgångna tider. Han bad
Gråjackan följa sig till hans stammoders graf på
Storkyro kyrkogård.

-- Det går för sig, svarade fribytaren. Men så
vidt jag vet, är det icke mycket att se, ty allt förnämt
folk är begrafvet under kyrkans golf, och klockaren vet
knappast mer hvar ers nåds förfäder ligga.

-- Min farfars farmor och hennes far äro begrafna
i nordvästra hörnet af kyrkogården, återtog Bertelsköld.
Se här, jag ville icke resa till Finland utan denna
teckning, som förvaras i vår familj och som gjordes af min
farfar, när han besökte Storkyro för att köpa spannmål
under 1697 års hungersnöd.

-- Får gå, så resa vi efter karta, genmälde Lauri.
Men det är nu fyrtioett år sen dess, och människans
minne på jorden är som en utskjuten patron: han ryker
en liten stund, och så slocknar han i morgondaggen och
trampas och glöms.

Gråjackan hade rätt. När de kommo till kyrkogården,
sökte de förgäfves de tre grafstenarna, dem
Bernhard Bertelsköld engång i tiden aftecknat till
efterkommandes hågkomst. De hade troligen sjunkit i jorden
eller fallit omkull och blifvit af likgiltiga händer
undanskaffade. Borta var bondekonungens, borta hans gamle
vapenbroder Larssons minnesvård. Endast en af
grafstenarna låg ännu kvar, så öfverhöljd af mossa och
grus, att blott ett hörn stod fram öfver jordytan.
Ättlingen i femte led uppreste denna förgätna sten, och
sedan han bortskrapat mossan, läste han på dess
framsida bokstafven E. Det var hans stammoder Emerentias
graf. Borta var allt minne af rikedomar, vapenbragder
och världsligt anseende: endast kärleken, endast hjärtats
godhet hade besegrat förgängelsen. Den renaste och
ädlaste af de tre hade lefvat längst uti minnet; hennes
oskuldsfulla själ hade, ännu hundrade år efter döden,
bevarat själfva den hårda stenen från glömskan och
undergången!

-

16. I statsmannens kabinett.

Från Österbottens skogar förflytta vi oss nu några
månader framåt till Sveriges hufvudstad. Det är
på senhösten år 1738. En kall nordost drifver skurar
af snöslask öfver Stockholms gator och instämmer på
ett passande sätt med tidens oro. Det otåliga,
vankelmodiga svenska vikingalynnet hade nu hvilat i sjutton
år och tyckte sig ha sofvit nog, tyckte sig ha hämtat
nya krafter efter den starka förblödningen under tolfte
Carl. Ett nytt släkte hade vuxit upp under freden, ett
släkte som mindes segrarna, men glömde hvad de kostat,
och detta släkte var redo att åter göra buller i världen.
Det unga Sverige rufvade på framtidstankar. Det såg
så oändligen mycket förändradt sedan dessa sjutton år,
sedan nordens tyngdpunkt blifvit kastad från Mälarn till
Nevan och sedan jätten i öster vaknat till lif och fått
smak på saltvatten i trenne haf. Det kunde icke lida
att se sig förvandladt från en magnat till en torpare;
hjältedrömmarna begynte ånyo spöka uti dess hufvud,
och det svor att kasta den nya ordningen öfverända.

Men därtill behöfdes först att komma till husbondeväldet
i sitt eget hus. Detta välde hade alltsedan
regementsförändringen och Nystadska freden legat i Horns
och hans vänners försiktiga händer. De skulle nu bort,
och därpå arbetades ifrigt alltsedan 1731. Men det hade
sig icke så lätt. De styrande hade på sin sida två, som
ännu af gammal vana tyngde i vågskålen, nämligen
konungen och drottningen, hvilka icke älskade dem, tvärtom
hade kallat dem »nattmössor», men hvilka dock hade
sina skäl att ännu mindre lita på det uppsträfvande
partiet. Och i folkets ögon kunde Horn med rättmätig
stolthet visa tillbaka på dessa sjutton fredliga år, under
hvilka riket med oväntad hastighet återvunnit en del af
sin inre välmakt -- denna lyckliga period, som ännu
länge under adertonde seklets stormar och tvedräkt
prisades af de gamla såsom goda, gyllene tider, då fred,
frihet, endräkt och gudsfruktan herskade öfver land
och rike.

Trådarna af den tidens politiska härfva löpte ut
öfver allt Svea land och hade blifvit tvinnade redan vid
riksdagsvalen; de hade småningom blifvit bundna till en
stor not, i hvilken man på en gång ville fånga konung,
råd och ständer. Fiskarna voro omringade, kilen knuten,
varpet förestod. De som drogo på tågen syntes icke;
man såg blott allehanda svall i tidsvågorna och den stora
notens målade flarn, som prunkade med det granna
namnet patriotism.

En morgon satt presidenten grefve Torsten Bertelsköld,
familjens hufvudman, i sitt kabinett vid Drottninggatan,
öfverhopad, som vanligt, af arbete och uppvaktningar.
Denne man hade en sällsynt förmåga att hinna
med allt och alla. Han hade ständigt några minuter
lediga för hvarje besökande, höga och låga; hvar och
en tyckte sig disponera hans tid; man såg honom knappt
arbeta, och likväl blef han färdig med allt och hade
ännu tid öfrig för aftoncirklarna på hofvet och de kvicka
franska lustspelen hos grefve Tessin. Hemligheten af
hans verksamhet bestod däri, att han sof endast tre
timmar på dygnet, var ytterst måttlig i alla sina
lefnadsvanor och förstod att ena minuten ögonblickligen
återvinna hvad han på den andra förlorat. Drottningen
hatade honom, konungen gäckade honom, Horn misstrodde
honom; han hade fiender bland alla partier,
emedan han svikit dem alla, men alla fruktade honom,
och alla behöfde honom. Kall och själfvisk satt han
där med det högdragna satiriska löjet på läpparna, som
en spindel i medelpunkten af sitt nät. Hans alltid
spetsiga drag hade blifvit än hårdare, än hvassare under
dessa sexton eller sjutton år, sedan vi sist sågo honom
konspirera; men den ytterst vårdade peruken dolde för
alla andra än kammartjenaren att hans hår blifvit snöhvitt,
ehuru han icke var mer än femtiosex år gammal; den svarta
sammetsrocken, med dess guldbroderier och oformligt vida
uppslag efter tidens mod, röjde aldrig minsta dammkorn
af protokollerna, och de svarta silkesstrumporna, som
gingo till knäet under de gula, åtsittande pantalongerna,
visade ett par så otadeliga vador, att man nästan kunde
misstänka under dem en god portion vadd. Ja, om man
rätt nära gaf akt på hans ännu ungdomliga hy och på
den afmätta rundningen af hans grå ögonbryn, var man
frestad att tro på ett mycket skickligt anbragt smink;
men få voro de, som kommo honom så nära. För resten
var denna konstgjorda ungdom numera icke ovanlig ens
vid Carl XII:s efterträdares hof, ty Fredrik I var själf
en utsökt kavaljer, och de franska sederna strömmade
in med världens luft genom de öppna fönsterna i
Stockholms nya kungliga slott.

Framför denne förnäme herre, som satt i en enkel,
men elegant skrifstol af mahogny, inlagd med pärlemor,
stod en lång, styf och rak gubbe i rock af blått kläde
utan alla prydnader. Hans hållning hade ingenting af
en bönfallande supplikants, snarare af en man som fordrar
en naturlig rättighet, men grefvens svar utvisade att
denne tog saken ur andra synpunkter.

-- Gif er tillfreds, min kära Larsson, sade grefven
till honom. -- Jag har haft nåden framlägga er underdåniga
supplik om stapelfrihet för Vasa stad, och hans
majestät har behagat taga den uti gunstig consideration.
Men, som ni vet, dependerar saken af ständernas
consentement, och nu beror det, min kära vän, på de meriter
ni där har att åberopa. Jag skall uppriktigt säga er, att
borgareståndets conduite och tendenser äro suspekta;
det sägs att man sätter sina egna intressen framför rikets
ära och välfärd. Borgareståndet går ända därhän att
gilla traktaten med Ryssland.
-- Borgareståndet önskar fred och anser denna bäst
öfverensstämma med rikets sannskyldiga bästa, inföll
utan tvekan den styfve riksdagsmannen från Vasa.

-- Godt, min vän, godt, jag delar fullkomligt er
mening, men låt oss förstå hvarandra. Ni vet att rådet,
när det förnyade denna traktat, har öfverskridit sin
fullmakt. Lag och rätt, min kära Larsson, gå framför
allt. Ni har stort inflytande, ni har i ert stånd en
preponderance, som ni måste begagna till rikets bästa.
Jag är säker därpå, att ni ej godkänner rådets förfarande;
ni skall förmå edra medbröder att votera såsom de böra.

-- Ja, ers excellens. Såsom de böra.

-- Och då, min vän, när ni voterat för den goda
saken mot rådets egenmäktighet, är det naturligt att
man fäster ett förtjent afseende vid edra propositioner,
bland annat vid stapelrätten. Nästa sommar, jag är
viss därpå, skola edra skepp segla direkte på Medelhafvet.

-- Men om jag anser rådet ha handlat såsom det
bort och voterar därefter? genmälde riksdagsmannen kallt.

-- Ja, hvad vill ni jag skall göra? Då har ni
förspillt er stads fortune, och edra skepp segla på
Stockholm, liksom förut.

-- Farväl då, ers excellens! Jag vet nu hvad Vasa
äger att hoppas i denna rättmätiga sak.

-- Allt, min vän, allt; er sak går förträffligt.

-- Jag tror också det. När man handlar efter
sin pligt och sin öfvertygelse, ändas dock allt på
sistone väl. Tillåt mig endast säga herr grefven, att
vi köpmän i Norrbotten utskeppa spannmål och tjära,
men vi utskeppa icke våra samveten, om det också vore
till Medelhafvet.
Vid dessa ord aflägsnade sig borgaren med en stel
bugning, som knappt skulle ha ansetts tillräckligt djup
inför en småstads borgmästare. Grefven rynkade pannan.

-- Alltid oböjlig! mumlade han. Frölich har rätt;
dessa krämarefurstar börja att växa oss öfver hufvudet.
Det är hög tid att vi stäcka deras öfvermod. Karlen
måste bli vår; han disponerar två tredjedelar af ståndet.

Han fattade ringklockan.

-- Kalla in Plomgren! sade han till kammartjenaren.

Plomgren inträdde. Han var en af Stockholms mest
betydande köpmän, rik, förslagen och föga samvetsgrann.
Han och hans medbroder Kjerrman, båda riksdagsmän,
voro de som flitigast bearbetade borgareståndet i
hattpartiets intresse.

-- Nå, min kära Plomgren -- frågade grefven
likgiltigt -- hur gå affärerna? Jag hoppas er
hustru och edra kaffesäckar befinna sig väl? Man
börjar dricka mycket kaffe i Stockholm. Jag förmodar
att ni fått leveransen för hofvet?

-- Ers excellens har varit så gunstig och inlagt sin nådiga
protektion, svarade denne representant af sitt stånd med
en bugning, som borde ha funnit själfva majestätets
bifall. -- Det är en obetydlig affär, trettiofyra säckar,
men med sparsamhet slår man sig ut, ers nåd, ifall
icke Kjerrman nästa år får klädesleveransen för armén.

-- Man skall lefva och låta lefva, min kära Plomgren.
Kjerrman är, liksom ni, en man som är mån om
rikets bästa; likväl inser jag icke hvarför just han skulle
få klädena framför er. Apropos, hur går det i borgareståndet
nu för tiden? Jag har ej på länge haft tid att tänka därpå.

-- Det går illa, fördömdt illa, ers excellens, ursäkta
min dristighet. Det är en karl i synnerhet, som blandar
bort korten, och det är Larsson från Österbotten. Ers
nåd känner honom; en halsstarrig rojalist, en kornjude,
som är i stånd att knäcka nacken på friheten, bara han
får väl betaldt för sin utsädesråg.

-- Däri har ni rätt. Han var nyss hos mig, och kan
ni gissa i hvilket ärende? Han begär stapelrätt för alla de
norra städerna. Hvad säger min goda Plomgren om det?

Plomgren bleknade.

-- Stapelrätt för de norra städerna! upprepade han
med oförställd häpnad. -- Himmelens väder! Stapelrätt
för de usla köpingarna! Finns det då ingen rättvisa
mera på jorden? Stapelrätt för Finlands sjöfart! Det
vore ju Stockholms ruin!

-- Otvifvelaktigt; afgjord ruin. Men hvad vill ni
jag skall göra? Hans majestät säges icke vara obenägen
att tänka på saken, och hvem vet hvad ständerna få i
sitt hufvud? Det ser klent ut med affärerna, kära
Plomgren, om finnarne börja föra ut sin tjära och sina
plankor själfva och kanske på köpet börja förse
Stockholm med salt.

-- Det är omöjligt! utbrast den förfärade köpmannen.
Det vore den upp- och nedvända världen! Det vore
förbi med friheten; det vore rikets säkra undergång!
-- Så tänker också jag, och ehuru den saken icke
angår mig, vill jag se till hvad jag kan göra, om ni
fortfar att vara nitisk och arbeta allt hvad ni kan för
att tournera borgareståndet. Ni kan också skaffa mig
någon person från Finland, någon som känner den där
Larssons omständigheter. Det skulle kanske ej skada
att kontrabalansera hans desseiner, eller hvad menar ni?

-- Den röfvaren! Den riksbedragaren! Ja -- låt
se, jag känner en karl, som kom för ett par veckor
sedan från Vasa -- en fiskal Spolin.

-- Godt. Skicka hit honom med det första. Jag
skall tänka på edra kläden, min hederliga Plomgren.
Hälsa er hustru och bed henne hålla till godo med den
lilla essenslådan från Paris; det är af samma parfym
som drottningen själf begagnar.

-

17. Spindeln och gräshoppan.

Under den kvart timme, som förflöt sedan
riksdagsmannen Plomgren lämnat presidenten grefve
Bertelskölds kabinett, hade denne hunnit expediera fyra
resolutioner, nämligen två fullmakter på indräktiga
pastorater för riksdagsmän i prästeståndet och två
befordringar för oppositionsmän i borgareståndet, af hvilka
en blef utnämnd till kommerseråd, en till borgmästare.
Därefter utskickades privatsekreteraren Feldman med
hemliga instruktioner till bondeståndets sekreterare
Troilius. På majoriteten i riddarhuset kunde hans excellens
förlita sig; men ännu återstod en icke alldeles obetydande
statsmakt att tournera för ändamålet, och denna makt
var majestätet själf.

Nu inträdde, alldeles som han varit kallad, konungens
gunstling, då för tiden kammarherren och ledamoten i
kommersekollegium, sedermera presidenten Broman, eller
»de Broman», som denne fåfänge favorit icke underlät
att skrifva på sina rosenfärgade, af parfymer doftande
franska visitkort. Sedan vi sist sågo f. d. kammartjenaren
och skaffaren för Fredrik I:s privata nöjen,
hade hans yttre människa, på samma gång som hans
värdighet, undergått en betydlig förändring. Han var nu
ytterst fin och elegant, med en hållning, hvari parvenyn
oupphörligt stack fram bakom hofmannens lånta fjädrar
och gaf honom ett slags komisk grandezza, som passade
förträffligt till hans välmående och jovialiska figur i
öfrigt. Broman, ehuru icke mera ung, var hvad man
i våra dagar skulle kalla en toujours pojke; fyndig,
godhjärtad, slösaktig och ruinerad, men likväl aldrig
rådlös om mynt, emedan, säger om honom C. G. Tessin,
»han kunde sälja en höna dyrare, än jag kunde sälja
en spansk häst», och emedan han lånade upp penningar
mot tolf procent och, när så behöfdes, mot revers på
dubbla beloppet, hvilket icke hindrade honom att låna ut
dem åt sina vänner mot sex procent, med den framgång,
att hans efterlämnade skulder sedan stego till inemot
400,000 riksdaler. Med ett ord, denne man »skulle endast
behöft äga ett Peru för att vara den solidaste, präktigaste
och tjenstaktigaste karl i världen», och alla dessa egenskaper
gjorde honom till den ende gunstling som lyckades på
längden bibehålla sig i den vankelmodige konungens ynnest.

Presidenten Bertelsköld mottog honom med denna
förtroliga jämlikhet, som så högt smickrar alla
uppkomlingar. Denna gång var det icke »min kära Broman»,
utan »min ämabla kammarherre», som obligerades att
taga plats och språka en stund -- på fransyska naturligtvis,
ehuru kammarherren aldrig kommit längt i den vägen --
om senaste balen på hofvet, om den nya franska dansösen
som väntades hit, om rätta snitten på en maskradkostym
eller om den nyaste franska romanen. Han hade så
god tid, den artige grefven, han hade för tillfället
»ingenting som kunde uppväga nöjet att språka en stund med
denne hofvets riddare sans peur», om icke just sans
reproche; och dessutom önskade han begära goda råd
om den nya landau-vagnen, som presidenten ämnade
rekvirera nästa vår från Paris. I detta afseende var
Bertelsköld väl underrättad. Kammarherren ägde en
vagn af just de egenskaper som grefven önskade sig;
den hade kostat honom sexhundra riksdaler, och han sade
sig nu med nöje afstå den, om han därmed kunde göra
hans excellens den obetydligaste tjenst. Hans excellens
å sin sida rådfrågade en prisnota från Paris och fann
att den vagn han ämnade beställa skulle komma att
kosta minst tusen riksdaler, hvarför han fann det vara
en verklig väntjenst, om kammarherren ville afstå sin
vagn för samma pris. Underhandlingen var icke lång,
ty den togs på båda sidor cavalierement. Köpet afslöts,
och båda hade skäl att vara belåtna: den ena hade köpt
ett nyttigt verktyg; den andra hade fått penningar att
betala sina hungriga lakejer.

Liksom händelsevis, frågade grefven därefter, »vänner
emellan», om deras majestäters nuvarande tänkesätt
angående rådet. Kammarherren svarade lika förtroligt,
att om Mössorna icke voro i särdeles gunst, så voro
Hattarne det ännu mindre, och att deras majestäter icke
ämnade blanda sig i hela detta trassel om besittningen
af en makt, som ...
-- Som deras majestäter helst ville behålla för egen
räkning, inföll grefven med en blinkning, som den ena
diplomaten anser nog för att förstås af den andra.

Men Broman fann sig generad och föll ur sin diplomatiska roll.

-- Fan tage dem som störa hans majestäts aptit
med detta fördömda riksdagsgräl, utbrast han och
betraktade spännet på sin sko, där han med ena benet
öfver det andra vräkte sig i sammetsfåtöljen, liksom
hade han varit en af sina egna lakejer. Han ansåg
troligen sin värdighet fordra att icke inkommodera sig.



-- Och till denna fromma önskan svarar jag amen,
återtog Bertelsköld. Men tillstå, monsieur de Broman,
att rådet behandlat hans majestät legert, för att ej säga
mesquint! Fyrahundratusen daler för resan till Kassel;
hvilken löjlighet! Jag frågar: kan majestätet representeras
med sådana spottstyfrar? Kan en konung med sådana
anslag värdigt belöna sina trognaste tjenare? Nej,
monsieur; riksstyrelsen måste ställas på andra fötter,
det inser ni, med er talang för finanserna, bättre än
jag. Böra vi fördraga judar i rådkammaren? Horn till
exempel, som aldrig har penningar för kronans värdighet,
men alltid fullt opp, när han själf vill lysa! Bjelke, som
ej på fyra år gifvit en bal! Bonde, som vägrar invitera
så distinguerade personer som ni till sina pedantiska
aftoncirklar -- ni den agreablaste man vid hofvet och
som har den lyckan att tillhöra hans majestäts intima
umgänge! Jag vill ej tala om grefve Hård, monsieur,
hvilken tillåtit sin son att göra det där epigrammet, ni
vet, om edra galanta äfventyr! Ni finner att en sådan
styrelse icke längre kan existera.

Kammarherren Broman var icke den som rodnade
för småsaker, men denna gång var det icke utan, att
ju hans blomstrande kinder fingo en högre färg.

-- Bah -- sade han med en nonchalans, som klädde
honom förträffligt -- ers excellens behagar smickra mig.
Det är alltid en ära för mig att anses värd ett paskill;
min nådige herre och konung hugnas alla dagar med
sådana. Öfverstelöjtnant Coyets till exempel; hvad säger
ers excellens om det?

-- Coyet? -- upprepade grefven, som nu kommit
just till den punkt han ville -- hvad är det om Coyet?
Har han haft för liten eller för mycken tur hos damerna?
Det kommer ibland på ett ut.

-- Jag visste icke att ers excellens var okunnig
om en libell, som snart är en visa på Stockholms gator,
genmälde gunstlingen förargad. Den dygdige Coyet uppläser
sitt snillefoster för alla som ha tålamod att höra
därpå. Det säges vara ett memorial till ständerna ...

-- Ja, jag påminner mig nu att jag hört något därom.
Han yrkar att tjenstepigan Hagar med dess söner må
utdrifvas ur Abrahams hus. Stackars Coyet, jag tror, par
honneur, att han slagit sig på att bli kvick; det måste ha
kostat honom en oerhörd ansträngning. I sanning har han
icke gjort hans majestät en stor ära med att jämföra honom
med patriarken Abraham; men jag lämnar därhän, om
fröken Taube finner sig lika smickrad af denna jämförelse.

-- Att blanda sig i hans majestäts husliga
angelägenheter ... hvad fan angår allt detta Coyet?

-- Det kommer an på. Vår dygd, monsieur de
Broman, kan känna sig fullkomligt satisfierad af att hans
majestät låtit viga sig på sidan med fröken Taube;
hvarför icke? Jag känner suveräner som icke besvära
sig med så många formaliteter. Men tillåt mig fästa er
uppmärksamhet på att Carl XII var ungkarl, och sedan
hans tid finns här i Sverige en hop personer, som anse
en fru för mycket, och två för en lyx. Hennes majestät
är utan tvifvel ett så förståndigt fruntimmer som man
kan begära af hennes år, men det ges likväl saker, som
till och med en drottning icke gärna förlåter sin man,
i synnerhet om de få en viss éclat. Och sedan Coyet
fått det olyckliga infallet att förlikna hennes majestät
vid Sara, som icke mer var en skönhet, fruktar jag vår
nådiga drottning ... ni vet, att hon anses äga ett
släkttycke med sin salig herr bror.

-- Det kan jag intyga, som varit hotad med mer än en
sottise för hofdamernas tassel. Parbleu, jag gör ingen
hemlighet däraf, och dessutom har det stannat vid blotta hotelser.

-- Ni har rätt, hvad lider man ej för sin konung?
Emellertid är det ni, monsieur de Broman, som kommer
att bli det första offret.

-- Jag? Det är omöjligt. Jag är så oskyldig som
en mumie i hela denna inklination.

-- Hvem skulle ett enda ögonblick tvifla därpå?
Och likväl -- kommer ni ihåg fabeln om lejonen som
tvistade och åter försonades? Det är ni, min älskvärde
och dygdige kammarherre, som blir det pris, med hvilket
vår nådige konung skall återköpa sin husfred.

Gunstlingen rodnade icke mer; han bleknade.

-- Ers excellens torde ha rätt, sade han. Befall öfver mig.

-- Nåväl -- fortfor Bertelsköld, i det han återtog
den ton af öfverlägsenhet, blandad med förakt, hvilken
han mot slutet af detta samtal knappt gjorde sig mödan
att dölja jag -- vill sauvera er dyrbara existens åt
fäderneslandet. Ni går genast till konungen. Ni berättar
honom -- liksom af er själf, förstår ni -- att Coyets
memorial är i allas mun och att det ofelbart skall
inlämnas till ständerna och åstadkomma ofantlig skandal,
oberäknadt det att konungen måste skicka fröken Taube
ur landet, därest icke hans majestät ger sitt obetingade
consentement och samtycke till mesurerna emot rådet. Åt
drottningen säger ni hvad ni behagar. Är jag förstådd?

-- Ja, ers excellens, svarade den förödmjukade
gunstlingen med en mycket djupare bugning än förr.

-- Farväl, monsieur de Broman! Ni kan vid tillfälle skicka mig er vagn.


18. Ett möte på skridskor.

Vid tiden för denna berättelse var den forna »Vallmars-»
eller »Valdemarsön», hvilken sedan blifvit så vida
berömd under namn af Stockholms Djurgård, ännu till
större delen en jagtmark, upptagen af bergshällar, sumpiga
lågländer och vackra, men vilda löfskogar, där de för
konungens och hofvets kulor bestämda högdjuren betade
så tämligen ostörda af hufvudstadens närhet. Redan
Carl X Gustaf hade år 1658 gifvit befallning om öns
förvandlande till en »lustgård», och fransmannen De la
Vallée hade ej långt därefter uppgjort en af Hedvig
Eleonora godkänd ritning efter Versailles mönster, med
»fontainer, advenuer och parquer» med flera tillbehör.
Men den sol, som skulle komma Djurgården att grönska,
hade ej ännu gått upp. Arbetena vid Biskopsudden stannade
af; långt bakom de grå molnen i fjärran slumrade ännu
Gustaf III:s tidsålder; ingen Blå port, intet Rosendal bjöd
gommen eller ögat sina kommande behag, och de materiela
bestyren i Horns och Fredrik I:s tidehvarf sysslade utan
medtäflare på stränderna af denna framtidens ö.

Amiralitetet hade, efter flottans förflyttande till
Carlskrona, låtit utarrendera sina förra besittningar i dessa
nejder. Grosshandlaren Lodsach hade då på sydvästra
udden af ön anlagt skeppsvarf efter de bästa utländska
mönster, och dessa varf voro just vid den tid, som nu
är i fråga, ett föremål för hela Stockholms beundran
och nyfikenhet. Det var därför icke ovanligt, och det
ansågs som ett passande ynnestbevis, att hans majestät
själf och en del af hofvet någongång hedrade varfvets
nyttiga industri med ett nådigt besök.
En natt i slutet af November 1738 hade en skarp
frost -- förebud till den kommande, ovanligt stränga
vintern -- isbelagt både Saltsjön och Mälaren invid
Stockholm, med undantag af strömfåran närmast slussarna.
Därpå följde en lugn, solklar dag med fortfarande frost
och utan snö; ett tillfälle, som man ej ville lämna
obegagnadt, för att med en nordisk vintertafla roa franske
ambassadören grefve Saint Sévérin d'Arragon, hvilken på
allt sätt kurtiserades efter den nyss med Frankrike
afslutade så kallade defensiva alliansen, som inbragte åt
Sverige årligen 300,000 mark hamburger banko i subsidier
för det krig man redan på långt håll hade i perspektiv.

Hans majestät och hofvet, jämte ambassadörerne,
åkte därför på förmiddagen ut i vagnar till Djurgården;
men drottningen, uppretad och nedslagen af Coyets
memorial om medtäflarinnan fröken Taube och all den
skandal som däraf kunde befaras, förklarade sig opasslig
och stannade på sina rum. Programmet för dagen lydde:
a) promenad kring Djurgården i vagn; b) besök på varfvet;
c) jagt på Djurgården; d) diner på varfvet klockan ett;
e) skridskoåkning på Saltsjön; f) återfärd till staden klockan fem;
g) bal på hofvet klockan sju; h) souper klockan elfva.

Allt gick förträffligt. Promenaden var herrlig, utsikterna
med litet rimfrost i träden förtjusande, varfvet
befanns intressant, jagten kostade fyra eller fem hjortar
lifvet »för ädla sår», och dinern befanns arrangerad
med all den gastronomiska talang, som kung Fredrik så
väl förstod att värdera. Det var andra tider nu, än 1725,
när den ärlige gamle hofmarskalken Düben vågade traktera
sin konung med karolinska tidens husmanskost och så
mycket väsen uppstod öfver gammal konfekt och
»odrickliga» viner. Kung Fredrik hade alltsedan gifvit de
strängaste instruktioner om sin vinkällare, och ingen
rhengrefve kunde på sitt bord framsätta en ädlare vara
än han. För resten saknades visst icke heller annan
lyx uti detta styfkjortlarnas gamla goda tidehvarf. Huru
litet Sverige behöfde vänta på sin Gustaf III för att få del
af utländsk grannlåt, bevisas redan af grefve Tessins klagan,
att han sett prästfruar sjåpa på gatorna med långa sidensläp
(à la robe trainante) och assessorer åka i präktiga
ekipager med två galonerade lakejer bakpå vagnen.

Efter dinern följde skridskolöpningen. Isen var spegelblank
och tillräckligt säker, endast man icke begaf sig
ut mot strömdraget, och för att trygga mot all fara,
åtföljdes sällskapet af hofvets lakejer, som sköto framför
sig långa och lätta slädar. Hofvets kavaljerer visade
efter bästa förmåga sin skicklighet, och för dem bland
damerna, som vågade sig ut på det hala, funnos små,
med sammet beklädda stolar på medar, bakom hvilka
ständigt fanns en artig riddare, beredd att skjuta den
unga sköna fram och under den snabba färden hviska de
behagligaste artigheter i hennes lilla röda och frusna öra.

Bland dessa kavaljerer befann sig löjtnanten grefve
Carl Victor Bertelsköld, som på hösten återkommit från
sin resa till Finland. Hans dam var en ung grefvinna
de Lynar, fransyska och anförvant till grefve d'Arragon.
Detta söderns lifliga barn var utom sig af förtjusning
öfver den lätthet, den snabbhet och det behag, hvarmed
hon så, för första gången i sitt lif, ilade fram öfver den
glatta isbanan. Hon klappade i sina små händer på
engång af nöje och köld; hon ville beständigt längre, än
längre ut på det blanka fältet, och historien förmäler
icke att hennes riddare gjorde någon invändning däremot.
Troligen hade den hemlighetsfulla konversationen vid det
rödfrusna örat för båda ett intresse, som kom dem att
glömma huru långt de svärmade ut på isfältet, och det


Ett möte på skridskor.
var likväl så långt, att de redan hade närmare till
Danvikens midtemotliggande strand, än till Djurgårdsvarfvet,
från hvilket de utgått.

Här höll likväl den unge grefven stilla och föreslog
att man skulle vända om, ty han erinrade sig att
strömmen från Mälarsidan gick närmare södra stranden. Men
fröken de Lynar satte sig däremot.

-- Se bara, utropade hon, där vid motsatta stranden
åker ett fruntimmer på skridskor! Det vore för mig ett
stort nöje att göra hennes bekantskap och stjäla hennes
konst. Se blott med hvilken skicklighet hon tournerar i
cirkel kring den gamla mabonne, som står där så häpen
och knappt förmår hålla sig på fötterna!

Från hopen af åskådare, som på den motsatta
stranden betraktade hofvets förlustelser, hade verkligen
en ung flicka i åtsittande kapott af tryckt svart flanell
-- ett tyg, som då utgjorde ett af svenska industrins
första lärospån begifvit sig ut med skridskor på isen
och visade där i de vackraste cirklar en ovanlig
skicklighet, som tillvann henne åskådarnes sympatier ej mindre
än den franska frökens beundran och afund. I handen
höll hon en järnskodd balanserstång, troligen af
försiktighet, i händelse isen vore för svag, men detta lätta
redskap blef snarare en anledning till koketteri. Än
höll hon stången framför sig såsom ett spjut, än svängde
hon den öfver hufvudet, än stötte hon den i isen och
sköt sig fram därmed liksom en skidlöpare, än vågade hon
det djärfva försöket att hoppa däröfver och kom på fötterna
med en färdighet, som skulle hedrat en lindanserska. Alla
hennes rörelser voro på engång så nyckfulla och så
behagliga, att fröken de Lynar vände sig till sin kavaljer
och frågade honom något spefullt, om man hade balett
i Stockholm -- »denna lilla fé är bestämdt en dansös».
-- Det vågar jag bestrida, svarade grefven; först
för det att ingen skulle understå sig att täfla med
fransyskorna uti grace, och sedan för det att ingen
dansös skulle riskera sina fötter i remmarna af en
skridsko.

-- Mais si, sade den unga damen, förtretad af
motsägelsen. -- Var god och åk litet närmare; det är
ju lätt att öfvertyga oss därom.

-- Jag vet ej om jag bör våga det, återtog hennes
riddare. Isen är möjligen svagare hitåt.

-- Hvad, min herre? utropade fröken de Lynar.
Jag visste icke förut att svenskarne kunna allt till och
med att vara litet fega ibland, när det faller dem in.

-- Jag tackar för komplimangen -- svarade den
unge grefven, i sin tur stucken och om det roar er,
skall jag ha den äran följa er i döden.

Vid dessa ord åkte han raskt framåt, kanske icke
utan den hemliga önskan att det lilla fransyska
öfvermodet måtte erhålla en passande läxa.

De hade också knappt hunnit tio eller femton famnar
framåt, innan den nattgamla isen plötsligen brast under
deras fötter och båda, dam och kavaljer, sjönko in i
Saltsjöns kalla, försåtliga vatten.

-- Au secours! Jag dör! utropade fröken de Lynar,
ytterligt skrämd, när hon kände sig sjunka.

Men med henne var det icke så vådligt, ty fåtöljen
ensam var tillräcklig att uppbära hennes spensliga figur.
I värre våda kom grefve Bertelsköld, medan han försökte
hindra stolen att kantra. Hvarje gång han sökte
stöd vid kanterna af isen, brast stycke efter stycke under
hans arm. Åskådarne på Danviks strand upphäfde höga
rop. Hofvets skridskolöpare och lakejer blefvo faran
varse och skyndade ditåt. Men de hade ett godt stycke
hal is att tillryggalägga, och det ges situationer i lifvet,
då man icke har tid att länge vänta.

Den unga okända, som varit en oskyldig orsak till
detta missöde, hade emellertid närmat sig stället och
med lika mycken klokhet som raskhet varit betänkt på
ett räddningsmedel. Hon lade sig ned på isen, närmade
sig vaken med ögonskenlig lifsfara och räckte
balanserstången åt den sjunkande. Lyckligtvis bar henne isen;
grefven fattade i stången och lyckades med dess tillhjälp
hålla sig uppe, medan han med andra handen fasthöll
fröken de Lynar, som, yr af förskräckelse, fäktade för
att komma lös. Innan ännu någon af hofvet hann
komma till undsättning, hade Bertelsköld, med tillhjälp af
det erbjudna stödet, lyckats komma på fast is och på
samma gång rädda sin genomvåta följeslagerska i olyckan.

Fröken de Lynar kände icke förr ett stadigt fäste
under sina fötter, innan hon tog sig för att skratta med
det gladaste lynne i världen. Hon såg vid sina fötter en
trymå af renaste glas; det var den blanka isen, som
återspeglade hennes och hennes kavaljers gestalter i ett
alltför bedröfligt skick, för att ej göra en komisk effekt.

-- Gode himmel! utropade hon; ni och jag, min
grefve, kunde visas för penningar! I Paris skulle man
betala två sous stycket, för att nu få beundra oss!

Men grefven hörde henne icke; han hade blott ögon
för den okända, som med en sats var åter uppe på sina
skridskor och ilade därifrån. Han måste ha sett henne
förut; töckenflickan i Lillkyro skog stod med ens för
hans minne.

-- Ester! -- ropade han efter henne -- Ester Larsson
stanna då, att vi få tacka er!

Men Ester -- ifall det verkligen var hon -- lät icke
hejda sig, utan försvann snart bland hopen af åskådare
på stranden, där man såg ett äldre fruntimmer med
åtbörder af fruktan och bannor mottaga henne.

-- Hade jag icke rätt? inföll åter glädtigt fröken
de Lynar. -- Hon är likväl en dansös, och beviset därpå
är att hon förhäxat er, min bästa grefve, med sina
pas de glace.

Bertelsköld kände verkligen något inom sig, som liknade häxeri.

-- Hon är en finska, och alla finskor kunna trolla,
svarade han i samma ton.

Inom sig tänkte han: är det möjligt att yrhättan
från Vasa på dessa sex månader blifvit en utbildad gratie?

-

19. Lektioner på harpa.

Om alla strömmar i hafvet ginge ständigt åt samma
håll, så vore navigationen en enkel lära; och om
all åtrå här i världen beständigt pekade efter samma
kompass, så vore det ingen konst att lära sig lifvets läxa.
Men ingen kurs är så rak, att icke här och där en sidovind
drifver seglatsen på sned, och ingen karakter är till
den grad af gjutstål, att icke någon fjäder trycker ojämnt
i verket. Lifvet är fullt af missvisningar på kompassen,
och denna märkvärdiga historia bär därom vittnesbörd.

Alltsedan den unge löjtnanten grefve Carl Victor
Bertelsköld i November 1738 återsåg Ester Larsson,
borgarekungens yngsta dotter, på isen mellan Djurgårdsvarfvet
och Danviken nära Stockholm, vid det tillfälle
då både han och fröken de Lynar hade hennes rådighet
att tacka för sina lif, förmådde han icke mera bortjaga
ur sina tankar denna sällsamma, intagande bild.
Nyfikenheten att lära känna en flicka, som den nyckfulla
slumpen nu för fjärde gången kastat uti hans väg, syntes
honom vara ett tillräckligt motiv att uppsöka hennes
spår; men honom omedvetet hade det svärmiska lynne,
som måhända var ett arf från farfadern Bernhard Bertelsköld,
färglagt Ester Larssons bild med det hemlighetsfulla
skimmer, hvilket så mäktigt anslår och tjusar ynglingahjärtat.
Hofvets nöjen, de förnäma damernas cirklade
behag och själfva fröken de Lynars älskvärda fransyska
koketteri, allt hade blifvit honom likgiltigt, och den tid,
som tjenst och konvenans icke oundvikligt upptogo,
använde han numera dels på Stockholms gator, dels vid
Saltsjöns isbetäckta stränder, i hopp att återfinna sitt
förlorade spår af den lilla trotsiga finska borgarflickan.

Det föll sig icke så alldeles lätt, ty han erfor snart,
att riksdagsmannen Larsson bebodde ensam ett anspråkslöst
rum två trappor upp vid Köpmangatan, och om
hans dotter visste ingen ett ord. Men den unge grefven
lät icke afskräcka sig. Stockholm var då icke så stort,
att människor just kunde spårlöst försvinna, och så
upptäcktes en dag, att Larsson vanligen efter slutadt arbete
brukade om kvällarna besöka ett hus vid Västerlånggatan,
där den rika fru Sager hade sin lärftskramhandel.

Löjtnant Bertelsköld fann nu med ens att hans
linnegarderob behöfde en ansenlig förstärkning.
Ingenstädes fann man heller så superfina holländska näsdukar,
så hvitt lärft från Norrland och Åbo, så ypperliga drällar,
både tyska, svenska och finska, som just hos fru Sager.
Och emedan en ung hygglig man, som aldrig prutar,
alltid betalar kontant och alltid har ett förbindligt ord
om den goda varan, det billiga priset, den prydliga
uppställningen, kanske till och med om den välstrukna
bindmössan, som klär frun i huset så väl -- emedan en
sådan ung man i alla butiker är en välkommen kund,
så dröjde ej heller länge, innan löjtnant Bertelsköld hade
lyckan tillvinna sig fru Sagers bevågenhet, där hon själf,
enligt gammal god sed, stod i boden och sålde, biträdd
af en gammal enögd jungfru och en tjurig bodpojke,
hvilken liknade Stockholms nuvarande civiliserade
bodherrar ungefär som en raggig vallhund liknar en
slätkammad, tvättad och parfymerad mops.

Att fru Sager var änka efter en riksdagsman, som
afskaffat enväldet, grundlagt friheten och förhjälpt kung
Fredrik på tronen; att hon själf var en betydande person,
hatade tyranniet och skänkte den fria författningen sitt
mäktiga stöd; att hon -- troligen därför -- hade den
lyckan att stå särdeles väl hos förnäma kunder och


dagligen hade besök i boden af grefvar, friherrar och riksens
råds fruar -- att grefvinnan Tessin köpte hos henne sin
kammarduk samt att grefve Horn och andra bland Carl
XII:s bussar klädt blodig skjorta ur hennes bod; detta
allt och mera därtill hade hon redan vid första
bekantskapen hunnit berätta, medan hon mätte ut ett stycke
prima lärft, som »kunde duga åt kungen». Nästa gång
erfor Bertelsköld att den mäktiga frun var till börden
finska och på långt håll släkt med Larsson, »som de där
borta kalla borgarekungen»; ehuru Gud skall veta, hette
det, att hon hade mera bekymmer än ära utaf den släktskapen,
sedan han fått det infallet att inkvartera hos
henne ett bortskämdt barn, som hvar dag satte henne
tusen myror i hufvudet...

Här tvärstannade plötsligt den pratsamma frun, i det
hon kastade en blick utåt gatan, likasom hade hon
befarat något obehörigt vittne. Förgäfves lät löjtnanten
förstå, att han, som nyss kommit från Finland, hade kära
hälsningar till Ester från hemorten. Fru Sager gjorde
därvid en knyck på nacken, likasom ville hon säga att
sådana hälsningar vore fåfängt besvär, och för den dagen
voro alla vidare spaningar fruktlösa.

Men redan följande dag, eftersom nya lärfter alltjämt
måste profvas, erfor Bertelsköld -- sedan gumman talat
sig varm i politiken och som en rättskaffens Mössa
önskat alla Hattar i gäldstugan, för att ej säga i »Rosenkammaren»
-- att hon hade sju dagar i veckan med de
många lärmästare, som Larsson kantänka skickat henne
på halsen för dotterns räkning. Än kom där en som
skulle lära flickan huru långt det var till Rom; än en
annan som pluttrade griffeltaflorna fulla med siffror; än
en tredje som hade munnen full med gamla världsens
historier; än en fjärde som kunde konsten att brodera
krimskrams med glaspärlor; än en femte som skulle lära
Ester tyska; än en sjette som lärde henne rida värre än
en turk på den vilda skymmeln hon fått af sin far; kort
sagdt all möjlig onyttig och fåfäng lärdom, utom Guds
ord och fransyska, ty bibeln läste hon med sin far, och
franska väsendet kunde Larsson ej tåla; det var ett
hattepåfund. Visst voro alla dessa lärmästare och guvernanter
gammalt folk med grått hår, fastän gudnås icke stort
bättre för det; men nu kom det värsta. Fadern hade
nämligen fått i sitt hufvud att flickan borde lära sig
spela harpa, ty det vore, menade han, en rättskaffens och
gudelig konst, som själfve den gudsmannen konung David
i tiden idkat med så mycken berömmelse. Och se däri
fanns ingen kunnig lärare eller lärarinna i hela
Stockholms stad, åtminstone ingen af nog stadgad ålder ...

-- Om min ringa talang i harpspelning kunde vara
till någon tjenst ... inföll den unge löjtnanten, själf
förlägen öfver denna blyga proposition till en simpel lärftskrämerska.

Fru Sager mätte honom med ett förvånadt ögonkast
och frågade om han kände borgarekungen.

-- Något litet, svarade Bertelsköld.

-- Om ers nåd känner Larsson -- genmälde den
uppriktiga frun -- så vet ers nåd att själfva kung David
vore icke god nog till lärare åt flickan, om han bure
en grefvetitel framför sitt namn. Det är det jag sagt
Larsson: han skulle umgås, som jag, med höga och
låga och mäta riksråd med samma aln som han mäter
skomakarpojkar; det kallar jag handel, friheten i all ära,
förstås. Men det är nu engång som eld och vatten;
adeln tål han inte, och själf vill han hafva sin dotter
till fröken. Befaller inte ers nåd servietter af samma
sort som gref Horn?
Bertelsköld gick, men kom dagen därpå tillbaka. Han
hade fått veta att fru Sager hade en son, som spelade flöjt.

-- Nå, hvad Calle angår -- fortfor frun, när den
ömma strängen blef skickligt vidrörd -- så har han fullt
upp att göra med kongl. majesläts tjenst i kaminarkollegium.
Calle hade kunnat bli en så god lärftskramhandlare
som någon i Stockholm, och kanske litet förmer,
men han har ett hufvud, ers nåd, ja ett hufvud som
fyra andra; han kan greska och latinska och franska,
när allt går omkring, och därför tänkte jag, att han må
nu bli något i världen och kammarkollegium, nog sköter
jag boden, och han har gudskelof en sparstyfver, när
många andra förnäma herrar sätta sina skospännen i pant.
Jag står alltid på frihetens sida, men Gud välsigne
kungen, min son kan bli assessor, om han får lefva,
och sedan ... hvad sen om han spelar Höjt?

-- Tvärtom, inföll grefven, det ger honom alltid en
viss reputation. Hos grefve Tessin till exempel (grefve
Tessin kunde ej tåla musik).

-- Tror ers nåd det? frågade modern med ett
solskensleende. -- Kanske kunde ers nåd vara så nådig och
inlägga ett godt ord för Calle ...

-- Inte blott det, min bästa fru Sager, utan jag
kunde kanske genom min onkel låta hennes majestät få
ett prof på de fina drällerna.

-- Å, hvad säger ers nåd? Skulle hennes majestäts
höga person behaga spisa på mina duktyger? Och
kanske hålla här utanför med sin kungliga vagn, när hon
far ut till Ulriksdal?

-- Ingenting är lättare än det, om hennes majestät
endast får en passande vink. Och efter Calle spelar
flöjt, kunde vi ju vid tillfälle försöka flöjt och harpa tillsamman ...
-- Ers nåd behagar raljera ...

-- Visst inte, man finner ej alla dagar en god
flöjt. Kanhända har Ester mera lust att lära sig flöjt
än harpa.

-- Sicken en! Jag vill inte skilja fyrskaft från
dräll, om inte hans nåd slog hufvudet på spiken. För
att säga sanningen, så ha barnen länge haft likasom ett
godt öga till hvarandra, och fastän Ester är en nog illa
uppfostrad flicka, så tviflar jag inte att hon med goda
lämpor kan blifva en duglig hustru, och alldeles barfota
kommer hon ej heller till huset, så att ... ja, om det
behagar ers nåd, står mitt ringa hus hjärtans gärna till
tjenst för en så artig herre, och harpan kan ers nåd
gärna ta med; det kan vara så godt som att städsla en
gammal supig organist för ett kvarter risgryn i timmen.

Den unge ädlingen från Fredrik I:s hof smålog åt
jämförelsen och antog inbjudningen. Själfva de bjärta
motsatserna hade något lockande och pikant. På ena
sidan hans onkel presidenten, den högdragnaste aristokrat
som någonsin blickat med förakt på packet inunder sig
-- på andra sidan Larsson, den mest inbitne demokrat
som någonsin ropat ve öfver adelsväldet -- mellan dem
en krämaremadam, som skrek på frihet och var färdig
att kyssa de förnämas kjortelfållar -- vidare ett
naturbarn, som skulle dresseras efter nyaste Stockholmsfasoner
-- slutligen han själf, arftagaren af ett lysande namn,
promenerande direkt från hofvet för att midtibland
lärftspackorna ackompagnera Calle Sagers flöjt, för det nöjet
att se en liten borgarflicka, som hans onkel knappt skulle
ansett värdig en plats som kammarjungfru -- och detta
allt under risk att, om han upptäcktes, om han misstänktes,
göras arflös af den ena och kastas ut genom
fönstret af den andra; kort sagdt, denna situation
förekom den unge löjtnanten så befängd, att han lämnade
fru Sagers butik med det hjärtligaste löje som flugit
öfver hans läppar alltsedan äfventyret i Lillkyro skog.

-

20. Trådarna af en politisk intrig.



Åter för oss gången af denna berättelse till presidenten grefve
Torsten Bertelskölds kabinett, den dolda medelpunkten för så
många trassliga trådar, som snärjde riksdagen och
åsyftade ingenting mindre än att förändra styrelsens
personal och rikets politiska system.
Allt var som förr; samma utmärkta ordning, samma
utsökta prydlighet; icke ett dammkorn på statsmannens
fina sammetsrock; icke en rubbad lock på hans efter
alla konstens regler svarfvade peruk; intet spår af brådska
uti de på etagerer af mahogny och elfenben uppradade
pappershögarna; allt hade ett utseende af nästan filosofiskt
lugn, men ett lugn som koketterade och var beräknadt
att synas. Den stora trymån, placerad midtframför
dörren, tillät hvarje besökande att vid första inträdet
beundra sin egen person. Den mjuka flandriska mattan
tycktes enkom ditlagd för att icke ens med knarrandet
af en sidensko afbryta rummets andäktiga tystnad. En
byst af Carl XI blickade bister på sina grannar,
Frankrikes Ludvigar, den fjortonde och femtonde, hvilka åter
i sin tur nedblickade på en byst af den då allrådande
ministern kardinal Fleury; men förgäfves sökte man på
de smakfullt ornerade piedestalerna Carl XII:s högburna
hufvud. Grefve Torsten var för stolt att förneka sina
antipatier, och hvar och en visste att han tillhört
hjältekonungens afsvurne fiender. Slutligen fanns ännu en
piedestal, på hvilken man skulle väntat finna en bild af
kung Fredrik I. Men nej; han hade cederat sin plats
åt en fransk dansös, mademoiselle Zoë.

Klockan var åtta på morgonen, och grefven, som
sällan lade sig före klockan två, hade arbetat sedan
klockan fem. Det ena besöket anmäldes efter det andra.
In trädde på en gång tvenne högresta, ståteliga herrar.
Den ene, en militär, affekterade att i sin dräkt bibehålla
någon del af den gamla karolinska uniformen, som under
Fredrik I:s tid fått lämna plats åt dåvarande preussiska
modellen, hvilken åter, med sin stångpiske, sin pudrade
peruk, sina långa västar och knäbyxor, var ingenting
annat än en ytterligare tillstökad kopia af den franska
uniformen. Denne herre bar ridstöflar, kraghandskar och
den långa karolinska värjan, likasom droge han ut i fält;
hans hållning var djärf och befallande, men icke
frånstötande, snarare öppen, hederlig, till och med ridderlig,
ehuru något burdus. När han talade, var det med en
häftighet, liksom kunde ingen motsägelse komma i fråga,
men ett skickligt motskäl förbryllade honom, en fin vändning
ledde fort hans åsikt åt sidan. Man kunde nästan ana,
att tiderna gjort denne man ett hufvud högre än han
verkligen var; andra tider skulle komma, som åter gjorde honom
ett hufvud kortare. För närvarande stod hans anseende
på sin höjd: det var hjälten i det stundande bedröfliga
kriget, generalen grefve Charles Emil Lewenhaupt, af sina
djärfvaste anhängare stundom kallad »Carl XIII».

Den andre herrn var en civil, medelålders man, till
utseendet helt enkelt klädd, men med en smak, en elegans,
som ställde själfva den kokette diplomaten i skuggan.
Hvarje tum spetsar i hans halsduk var af den utsöktaste
finhet; ett par subtila manschetter skuggade två de
hvitaste händer, som oupphörligt beledsagade hans tal
med lifliga gester. Och han talade som en mästare,
denne herre, full af behag och kvickhet, endast att han,
när samtalet fördes på svenska, beständigt inblandade en
fulländad fransyska, som tycktes vara hans egentliga
modersmål. Hans hållning röjde mönstret af en fulländad
världsman; hela hans förnäma personlighet hade något
i hög grad intagande, i mångens tycke insinuant, ty han
visste med största smidighet falla undan för motsatta
meningar, likväl så, att han merendels behöll sin egen
för sig. Själf tycktes han uppfatta sin bestämmelse
såsom en försonande mellanlänk mellan ytterligheterna i
ett stormigt tidskifte; en mission, hvari han torde
öfverskattat sin förmåga, ty utom hofvets salar röjde sig hos
honom bristen på stål uti viljan, och 1738 års Sverige,
som växte Lewenhaupt öfver hufvudet, blef slutligen
äfven den högaristokratiske republikanen grefve Carl
Gustaf Tessin, för närvarande landtmarskalk vid
riksdagen, öfvermäktigt.

Desse tre mäktige herrar -- den kalle, sluge, raffinerade
diplomaten, den häftige, ridderlige, men inskränkte
krigaren och den intelligente, kvicke, men ytlige
hofmannen -- förenades nu af omständigheternas makt under
samma fana, för att beherska sitt fädernesland.
Samtalet fördes till det mesta på franska.

-- Jag är förtjust att se deras excellenser i ett så
afgörande moment, då fäderneslandet mer än någonsin
behöfver ett stöd af tapperheten och snillet, yttrade
grefve Bertelsköld, väl vetande att Lewenhaupt genast
skulle gå öfver från den allmänna frasen till det direkta
öfverläggningsämnet.

Tessin hann likväl förut med en lika spetsigt svarfvad komplimang.

-- Ers excellens -- sade han, pekande på bysterna
-- är omgifven af så illustra dygder, att vi knappt kunna
smickra oss med att öka samlingen. Kardinal Fleury
och mademoiselle Zoë; det är att hämta inspirationer
både från denna och andra världen.

-- Ni påminner mig verkligen, min bästa grefve,
att vi försummat rådfråga oraklet om nästa votering.
Kanske ers excellens, som har den lyckan att vara lierad
med assessor Svedenborg, ville åtaga sig ...

-- Till saken, mina herrar, inföll Lewenhaupt otåligt.
Vi ha blott några minuter att disponera före plenum.
hans majestät hesiterar. Englands bifall till tronföljden
för prinsen af Hessen konvenerar hans majestät bättre
än franska alliansen.
-- Lyckligtvis -- återtog grefve Tessin -- äger
Frankrike något som är i kung Fredriks smak. Hans
majestät säges ha låtit kardinalen förstå, att några
oxhufvuden franska viner, première qualité, till ett värde
af 100,000 écus, kunde influera på högstdensammes
disposition för Frankrike. Det vore okristligt af kardinalen
att räkna på en sådan bagatell, när det gäller Europas
välfärd.

-- Möjligt. Men hvem garanterar oss hans majestäts
samtycke till riksrådens afsättande?

-- Jag, svarade Bertelsköld lugnt.

-- Vågar jag fråga hvad som gör ers excellens så
säker på ett mer än dubiöst consentement?

-- Ingenting är enklare. Coyets memorial till ständerna
om fröken Taube har gjort önskad verkan. Hans
majestät vill till hvad pris som helst undvika skandal, och
en drottnings vrede har ännu något att betyda i Sverige.

-- Mottag min komplimang, herr grefve, yttrade
Tessin något spefullt. -- Ni spelar schack som en mästare.
Detta drag har gjort konungen matt.

Bertelsköld svarade med en lätt bugning.

- Tillåt mig -- sade han -- att räkna mig som
en ovärdig medlem af den diplomatiska skola, hvari ers
excellens under regenten Orleans vunnit doktorsgraden.

-- Men, mina herrar -- återtog Lewenhaupt, missnöjd
med detta ordkrig -- veten I väl att man vill köpa
oss med ryska penningar? Bestuscheff har nyligen
erhållit sextusen dukater, hvilka han deponerat i banken.
Med detta guld skall han köpa hälften af våra anhängare.

-- Á fi donc, sextusen dukater! Hvilken spottstyfver
för den svenska friheten! utropade Bertelsköld
med indignation, medan det kalla, spefulla löjet på hans
läppar gaf orden en afsiktlig tvetydighet.
-- Äro vi så långt hunne, deklamerade Tessin, att
svenske mäns heder och samveten köpas med utländskt
guld? Mina herrar, jag vädjar till ridderskapets urgamla
ära. I egenskap af landtmarskalk kan jag ej tillåta ens ett
sken af en så grof misstanke låda vid ståndets reputation.

-- Tillåt mig anmärka en liten omständighet, återtog
Bertelsköld. Bestuscheff har gjort oss en tjenst, som ej
nog kan värderas. Så snart han lyftar dessa sextusen
från banken, skola vi draga försorg om att det blir
bekant, och den som det ringaste fruktar att synas köpt
skall därigenom blifva tvungen att votera med oss.

-- Hvilket ej skall hindra att man säger oss vara
köpta med louisdorer, invände Tessin med en axelryckning.
-- Mina herrar, ståndet bör rensas och utländskt
guld engång för alla stämplas med infami.

-- Och hvad äro subsidier annat än köp? yttrade
Bertelsköld. Säljes icke Sverige hvar dag åt den
mestbjudande? I dag är det Frankrike, i morgon England,
i öfvermorgon kanhända Ryssland. Huru vill man förbjuda
enskilde en handel, som drifves en gros med hela
fäderneslandet?

Lewenhaupt inföll:

-- Jag anser med hans excellens landtmarskalken
att en rensning är oundviklig. De illasinnade måste
bringas till tystnad eller utvoteras från riddarhuset,
obehöriga bortskickas, militär tillkallas, skadliga böcker och
skrifter förbjudas. Annars blifva vi aldrig säkra på
voteringen, och förrädarne hafva fritt spel.

Tessin och Bertelsköld växlade ironiska ögonkast
vid denna kraftiga tolkning af den konstitutionela
friheten. Landtmarskalken anmärkte helt saktmodigt, att
man torde påfinna medel, som ej trädde yttranderätten
i en fri republik för nära. Efter de upplysningar han
nu erhållit, borde segern ej vara oviss på riddarhuset,
och prästerne voterade alltid för konungens mening.
Hvad bönderne angick ...

-- Bönderne tänka som sin sekreterare, och Troilius
är en förslagen karl, genmälde Bertelsköld.

Tessin smålog.

-- Det vill säga, att Pierrot alltid får dansa efter
Arlequins pipa. Allt beror således på vår svenske Per
krämers humör för tillfället.

-- Ers excellens har rätt: i denna stund beror allt på
borgareståndet. Plomgren och Kjerrman spela våra melodier
för krämarne från morgon till kväll, men så länge
tjurhufvudet Larsson ej kan tourneras, ha vi ståndet emot oss.

-- Så skicka honom för fan i våld, utbrast Lewenhaupt.

-- Hvad vill ni man skall göra, min bästa general?
Vi lefva i en fri republik, som hans excellens grefve
Tessin så sant anmärkte. Enda moyenget är att få
krämaren frivilligt bort, och därtill har jag tagit mina
mått och steg.

- Vi förlita oss på herr grefven. Apropos, huru
må våra vargungar i sekreta utskottet?

-- De börja få klor och tänder.

-- Då beror verkligen allt på borgarne.

-- Och i sista handen på Larsson.

-- Ers excellens vet kanhända, att denne finske
kornjude är känd under namn af borgarekungen.

-- Det fägnar mig: två konungar i en republik äro
alltid bättre än en. Vi detronisera den ena med den
andra, och Sverige är vårt.

-
21. En vindskammare vid Västerlånggatan.

Det hus, som ägdes och beboddes af den rika fru
Sager vid Västerlånggatan, var ett af de äldsta i
trakten och stod på forntida vis med gafveln åt gatan.
I förhållande till sin ringa längd och bredd var det ganska
högt och bestod af tre våningar, förutom en hög vind
med brant tak, belagdt med skiffer. Jordvåningen upptogs
af boden, placerad på gafveln, en bodkammare, som
beboddes af bokhållaren, kök, handkammare och drängrum.
En trappa upp var praktvåningen, bestående af
fyra rum, hvaraf två stodo för sonens räkning, ett för
främmande och ett för gamla fru Sager själf, men af
de fyra motsvarande rummen två trappor upp voro två
obebodda och begagnade till upplagsrum för lärfter; det
tredje beboddes af bodjungfrun Lovisa, en fattig släkting
på långt håll, och under hennes närmaste tillsyn bebodde
Ester Larsson det fjärde rummet, en vindskammare med
utsikt mot öster.

Det var till denna högt belägna fristad den vördiga
frun en dag klockan tre på eftermiddagen i egen person
beledsagat sin förhoppningsfulle son från kammarkollegium,
åtföljd af den unge grefve Bertelsköld, i det lofliga
ändamålet att förskaffa sin unga skyddsling de musikaliska
insikter hennes far hade önskat och hvilka, som vi
erinra oss, bestodo i lektioner på harpa. Sannolikt hade
den goda frun en viss farhåga att tillåta musikaliskt
klingklang nere i hennes egen våning, där Ester tog sina
öfriga lektioner, emedan det kunde ge anledning till prat
bland grannarne, och för resten var fru Sager nog
försiktig och mån om sin skyddsling, att icke tillåta någon
inträda i vindskammaren annorlunda än i hennes egen
eller jungfru Lovisas personliga närvaro.

Det var nu femte eller sjette gången grefve Bertelsköld
trädde med ständigt lättare steg uppför den branta
trappan. Framför honom flög Ester lätt som en fågel,
två eller tre trappsteg i sänder; vid hans arm uppklef
värdinnan i huset, högst smickrad af denna ära, men
sonen i kammarkollegium hade af okänd anledning blifvit
borta, och det behöfdes hela den gunst som den artige
unge herrn lyckats vinna hos vederbörande, för att icke
detta afbrott i trion gjort lektionen om intet. Den goda
frun var icke utan sina betänkligheter, som synes af
följande samtal, eller rättare monolog, under hennes
mödosamma vandring uppför trapporna.

-- Inte för det, ers nåd, sade hon, inte för det -- jag
har gudskelof ögon och vet att skilja en hederlig
ung man från en förnäm glop, som förbryllar hufvudet
på enfaldigt borgarefolk -- men jag tviflar på att min
salig man, som var med om friheten och kung Fredriks
krona, skulle ha tillåtit en så fin ung herre att besöka
Ester på hennes eget rum, om det också skedde uti min
egen närvaro, ty ers nåd kan väl tänka att vi äro måne
om vårt ärliga namn, och Gud bevare kungen, det
förstås, men Gud bevare också landsens döttrar för
kunglig majestäts nådiga ögonkast. Sådan herren är
sådan är tjenaren, säger ordspråket, och det är inte länge
sedan det var si och så att Marie Larsson kom lyckligen
undan ... Nå, jag säger ingenting, och ers nåd vet att
min son i kammarkollegium är så godt som förlofvad
med Ester, och det kan väl aldrig skada hans befordran
att spela flöjt, eller hur? Bevara mig, hvar han nu
håller hus, när ers nåd har gjort oss den äran; jag kan
väl förstå att där är mycket att skrifva, Calle har en så
vacker stil, det är han som skrifver vår allernådigste
konungs titel på utanskrifterna ... puh, det är en brant
trappa, ers nåd; huset är byggdt i kung Göstas tid, och
Sagerska släkten har blifvit född och död här i huset.
Men nu äro vi uppe. Lovisa, se efter boden, så länge
jag håller hans nåd sällskap, och haf öga på Malenius,
att han inte mäter för mycket af kammarduken, ifall
drottningens hofpigor skulle komma i boden. Prack och
besvär har man med bodbetjeningen, och bara slarf är
det nu för tiden med ungt folk, alla förgapa sig i de
förnäma, men hur det går med friheten och
kammarduken, lämnar jag osagdt ...

Man hade nu kommit till Esters vindskammare. Det
var ett djupt, högt och ålderdomligt rum, som med sitt
enda fönster skulle varit ytterst otrefligt, därest det icke
haft den skönaste utsikt öfver hela Slottsbacken,
Skeppsbron och Saltsjön. Detta enda fönster hade sin egen
märkvärdighet, hvarom Bertelsköld flera gånger vågat
framkasta en fråga, men utan att erhålla annat svar, än
att det var från »gamla världsens tider». Rutorna voro
nämligen stängda af ett starkt järngaller, och förmodligen
var det för att slippa se denna förhatliga syn, som Ester
-- nyckfull i allt -- hade placerat framför fönstret en egen
sorts blomsterkruka, en ung gran, växande ur en stor
trälåda. Skogens friborna planta tycktes icke lida af denna
fängelselika omgifning; granen frodades väl och utbredde
sina lummiga grenar framför fönstret och järngallret, med
den framgång att rummet på ljusa dagen var halfmörkt.

-- Ester, lyfta då undan det stygga trädet; man
kan ju knappt se hvarandra, och när hans nåd är så
nådig och besvärar sig hit för din skull, barn, bör han
åtminstone se dina fingrar på strängarna, puttrade fru
Sager, i dåligt humör öfver sonens uteblifvande.
-- Förlåt -- svarade Ester ödmjukt, men mycket
bestämdt -- det är min skog, den enda jag har, och
om inte skogen får dager, så vissnar han bort.

-- Tillåt att trädet står kvar, inföll Bertelsköld. Det
är en gammal regel, att musiklektioner alltid gå bäst i
skymningen.

-- Nå, om så är -- genmälde fru Sager, i det hon 
framtog sin stickstrumpa -- så förstår ers nåd sådana
saker bättre än jag ... Hvar Calle kan dröja ... men
kanske du börjar, barn, med den psalmen, som far tycker
så mycket om -- numero 354.

Ester tog några vackra grepp på den stora pedalharpan,
som stod uti rummet, och öppnade just sina
läppar att börja sången, då jungfru Lovisa något häpen
stack sitt hufvud in genom dörren.

-- Kära mor skulle strax komma ned, utropade
hon. -- I stället för den moderna frutiteln brukades
ännu hemma i husen det gamla ärliga »kära mor».

-- Hvad står på? frågade matmodern, i det hon
lade bort stickstrumpan.

-- Kära mor skulle bara strax komma ned, var svaret.

-- Det är väl återigen soteld i köket, fastän man
betalar två plåtar om året till skorstensfejaren, puttrade
gumman. Så är det alltid, bara prack och besvär, och
tiderna bli allt värre och värre. Lovisa, blif här så
länge ... hans nåd ursäktar ...

Med dessa ord var hon redan i yttre rummet. Men
Lovisa var försvunnen. Grefven och hans elev befunno
sig plötsligt allena uti det halfmörka rummet, där
dessutom novemberskymningen snart begynte att inbryta.

En paus uppstod. Bertelsköld hade härtills behandlat
Ester såsom ett nyckfullt barn; det hade
uppstått mellan dem ett slags syskonförtroende. Men nu,
för första gången ensam med den ystra sylfiden, som
blifvit ett halft hufvud högre sedan deras bekantskap i
Finland, kände sig grefven ett ögonblick stum.

Ledd af denna fina instinkt, som aldrig sviker naturbarnet,
grep Ester i strängarna och begynte att sjunga -- en
hel lång psalmvers, frisk och klar, som hade hon
sjungit för skogens granar. Grefven lyssnade. Denna
enkla, rörande melodi hade något som gjorde hans hjärta
vekt. Ester sjöng:

Om alla de trä och gräs uti mark
de hade båd' stämma och tunga;
om fåglar och djur de kunde än starkt
med änglaröster utsjunga,
förmådde de aldrig tillfyllest Guds son,
vår frälsare Jesum lofva.

-- Ännu en vers, Ester, ännu en vers!

Det förekom Bertelsköld som hörde han en fången
fågel sjunga i buren om skogens frihet.

Och liksom hade den unga flickan anat hans tankar,
upptog hon strax därpå följande vers:

En liten fågel han flyger så högt,
och vädret det lyfter hans vingar.
Han lofvar sin Gud, är lustig och nöjd,
när han öfver bergen sig svingar.
Så göra ock strömmar, som rinna sin väg
långt under de dälder och lundar.

Sången tystnade.

-- Säg mig -- sade Bertelsköld, följande sin förra
tankegång -- huru har din far haft hjärta att instänga
dig uti denna dystra bur? Och hvad betyda dessa
tjocka järngaller framför ditt fönster -- du, som mer än
andra varelser lefver af frihet och ljus?

Ester lade fingret på munnen och pekade på yttre
rummet, likasom hade hon fruktat att någon lyssnade.

Bertelsköld öppnade dörren.

-- Det är ingen därute, sade han okonstladt.

-- Då skall jag säga grefven, hviskade Ester, här
har för många år sedan bott en vansinnig flicka af
Sagerska släkten. Hon har haft en hög herre kär och
blifvit bedragen, det var alltsammans, och det är så
vanligt, sade Lovisa. Men icke lät hon stänga sig af
järngallret, det förstås. Hon hoppade ut.

-- Hoppade ut? Från tredje våningen?

-- Det förstås. Hvad skulle hon göra här?

-- Men det är en förfärande höjd, öfver femtio fot, och
härunder är en stenlagd gård. Hon måste ha blifvit krossad till döds?

-- Ja -- åja, det var väl inte så farligt med det. Hon blef ju bedragen.

-- Tänker du också hoppa ut genom fönstret?

-- Det kommer an på. Kanhända. Om jag får mycket ledsamt.

-- Hvem skulle ha hjärta att göra dig ledsen?

-- Nå, så kan jag hoppa för ro skull då.

-- Lyckligtvis är gallret nog starkt.

-- Nu minns jag något. Vill grefven lofva mig en sak?

-- Hvad skulle det vara?

-- Jo, att se kungen och drottningen riktigt på nära
håll. Vet grefven, att det har jag så länge önskat.
Och i öfvermorgon är där maskrad hos grefve Tessin,
och de kungliga komma dit, det har en af kammarpigorna
berättat Lovisa i går. Lofvar grefven att föra mig på maskraden?
-- Nej, min lilla elev, det kan jag ej lofva dig.

-- Hvarför inte?

-- Dit komma endast hofvet och några af riksdagsmännen.

-- Men om jag bär mask, som alla de andra?

-- Ej engång då. Du är nu långa flickan. Ditt
rykte kunde lida, och det skulle göra mig ondt.

-- Adjö då. Hälsa rätt mycket till moster Sager!

Och med dessa ord, innan den förvånade ynglingen
förstod hennes atsikt, var hon försvunnen bakom granen.
Järngallret rasslade, rutan klingade. Bertelsköld sprang
till fönstret.

Hans första tanke var att Ester gömt sig bakom
granen. Hon fanns icke där. Gallret, fästadt i en ram
på gångjärn, var uppslaget -- två rutor i kras. Ester
hade hoppat ut genom fönstret.

Den unge grefven var ej af de lättskrämda men
när han såg ut, såg den hisnande höjden, sög den stenlagda
gården under sig och intet spår af den vilda flickan
-- då begynte hans bjärta att våldsamt klappa.

-- Ester! ropade han.

Intet svar.

-- Ester! fortfor han, elaka flicka! Säg ett ord att
du lefver! Vill du låta mig dö af oro?

-- Får jag se kungen, eller hvad? ljöd en frisk
och munter stämma helt nära hans öra.

Bertelsköld såg sig om. Fönstret var på yttre sidan
försedt med en massiv, järnbeslagen lucka, och på yttre
sidan af denna lucka, som var uppslagen mot väggen,
höll Ester sig fast.

-- Kom genast in, eller sätter jag hela huset i
alarm, utropade grefven, allvarsamt ond.

-- Får jag se kungen? upprepade den envisa flickan.
-- Nej, det får du inte. Och kommer du ej genast
tillbaka, så lofvar jag dig att din far får veta dina
narraktiga upptåg.

-- Jaså ... jag får således inte se kungen? fortfor
Ester i likgiltig ton, och därvid bortflyttade hon högra
handen från luckan, satte den spotskt i sidan och fasthöll
sig endast med vänstra handen, hängande öfver bråddjupet.

Det svindlade för Bertelskölds ögon, men han beslöt
att icke ge vika. Han stödde sig på högra knäet, slog
högra armen om fönsterposten, räckte sig framåt så
långt han förmådde, drog fönsterluckan till sig och grep
med vänstra armen Ester om lifvet. En sällsamt vådelig
brottning följde nu mellan dem båda. Ester blef i sin
tur ond och slog omkring sig som ett rasande barn.
Men nu hade hon funnit sin öfverman. Bertelsköld
ryckte henne in genom fönstret och tillbommade järngallret.

Då slog hon honom i ansiktet.

Vreden färgade ynglingens kinder. Ester skulle straffas -- han kysste henne.

Hon bet honom i kinden.

Nu blygdes Bertelsköld. Han, en man, bade låtit
hänföra sig till vrede af ett egensinnigt barn.

Med ännu blödande kind fattade han harpan, grep
i dess strängar några djupa ackorder och fortsatte
psalmen 354, vers 3:

Gud Fader, Son och den Helige And'
med all sina änglars skara
bevare oss i dag och i allan stund
för djäfvulens falska snara;
för all den afund han till oss bär,
vårt lif och själ till stor fara ...


En vindskammare vid Västerlånggatan.
Det var nästan alldeles mörkt i rummet. När han
begynte sjunga, stampade Ester med foten i golfvet.
När han slöt, hade hon lutat sitt hufvud mot fönstret
och snyftade högt.



22. Maskraden.

Det hette icke masquerade, det var endast en petit
cercle, en soiré i kostym hos landtmarskalken grefve
Tessin och hans älskvärda grefvinna. De inviterade voro
få, knappt tvåhundra personer; konung Fredrik och
drottning Ulrika Eleonora, eliten af hofvet, diplomatiska
kåren och den höga aristokratin. Likväl hade hans
excellens landtmarskalken, säkert ej utan beräkning, tillika
inviterat några bland sina farligaste motståndare på
riddarhuset och i borgareståndet; ja, Mössorna ansågo hela
tillställningen för en riksdagsmanöver, åsyftande att smickra
de gensträfvige, förblända dem med kunglighetens glans
och möjligen låta kung Fredrik personligen inverka på
deras mening, sedan man numera lyckats draga honom
in i hattpartiets intressen. Äfven de sex riksråd, hvilka
man ville störta från makten, voro inviterade, men endast
grefvarne Hård och Bonde hade antagit bjudningen;
grefve Horn skyllde på sjuklighet, de öfriga på brådskande
göromål.

Där hviskades om en särskild anledning hvarför
gästerne borde uppträda maskerade. Spänningen mellan
drottningen och fröken Taube hade blifvit så stark efter
Coyets ryktbara memorial om Sara och tjenstepigan
Hagar, att Ulrika Eleonora högst ogärna visade sig uti
större sällskap, och allraminst där hon befarade att möta
sin förhatliga rival. Men att ej invitera fröken Taube,
det hade åter varit att mankera konungen och bringa
honom för hela aftonen ur humör. Genom att uppträda
i masker ville man således undvika att kompromettera
den ena eller andra, och vid demaskeringen senare på
kvällen, ifall drottningen dröjde så länge, borde man
alltid finna någon utväg att förekomma vådliga möten.

I Sverige fanns icke den tiden en ädling som i fin
bildning och lysande egenskaper kunde mäta sig med
grefve Tessin -- icke en världsdam som i behag och
älskvärdhet öfverträffade grefvinnan Tessin -- icke ett
hus där umgängestonen var så utsökt, snille och vitterhet,
konster och vetenskaper så hemmastadda, som i Tessinska
huset. Allt hvad tidehvarfvet hade kvickt, upplyst och
intagande samlades gärna i dessa eleganta salonger,
kopierade efter de bästa parisermönster. På den tid,
när Stockholm endast hade ett gammalt hof och på
tronen en redan utblomstrad kurtisör, hvars artigheter
mot damerna voro mera misstänkta än smickrande, sökte
och funno de skrämda behagen, de ädlare sederna en
fristad uti Tessinska huset, hvilket i mer än ett afseende
var en förebild för det ännu i framtidens dunkel fördolda
gustavianska tidehvarfvet. Mera hofman än statsman,
mera lysande talang än djupgående snille, var grefve
Tessin i sitt naturliga element just vid sådana
arrangemanger, där fyndighet och smak kunde visa sig på sin
älskvärdaste sida. Den lilla festen, som sades vara utan
alla anspråk, var det oaktadt redan på förhand ett talämne
vid hofvet och gjorde verkligen all heder åt värdens och
värdinnans lyckliga uppfinningsförmåga.

Den tunga ståten af gudar och gudinnor vid de
forna maskraderna hade nu rymt fältet för mera lättfotade
franska herdar och herdinnor, dansande i en salong
dekorerad med blommor och bersåer. Fonden af denna
sal föreställde ett schweizerlandskap af förvillande effekt,
bergtopparna belagda med snäckor och glittrande af
kristaller, sjöarna infattade med spegelglas. Vid foten af
dessa målade berg såg man de täckaste schweizerhyddor,
i hvilka serverades smultron och grädde, ost och
mandelmjölk. I ett eremitage till höger -- ett eremitage af
gobeliner och ostindiska mattor! -- var en upphöjd plats
beredd för de kungliga, och eremiten i denna lysande
ödemark var ingen annan än värden själf. Något som
för öfrigt gjorde en briljant effekt var de stora trymåerna,
skickligt dolda mellan löfverk och placerade midtemot
hvarandra på salens långsidor, hvarigenom de på ett
bländande sätt återspeglade vimlet och ljuskronorna, så
att man tyckte sig på båda sidor skåda en ändlös file
af eklärerade löfsalar och bjärta kostymer.

Drottning Ulrika Eleonora satt där stel och högtidlig
i sin oformliga styfkjortel, likasom en madonna skuren
i trä, och tycktes föga deltaga i aftonens nöjen. Arma
drottning, hon följde med mulna och misstänksamma
blickar dessa grupper af brokiga masker, likasom anade
hon att under någon af maskerna doldes de drag, hvilka
hon minst af alla önskade skåda. Stundom, vid ett
skämt af eremiten, flög där ett flyktigt löje öfver hennes
något karlavulna drag, men snart återföll hon ånyo i
sitt tungsinta lugn. Kanske önskade hon i hemlighet
att nu sitta gömd för världen i det innersta af sitt
kungliga slott; men en så mäktig man som grefve Tessin
fick icke mankeras; drottningen stannade kvar.

Den något dufna stämning, som i följd häraf spridde
sig bland Ulrika Eleonoras närmaste omgifning, tycktes
emellertid icke det minsta genera hennes kungliga gemål.
Kung Fredrik hade samma dag återkommit från ett
lyckligt jagtparti och var vid ett mycket nådigt lynne.
Hans majestät behagade från sin upphöjda plats anställa
en mönstring med gästerna, särdeles de unga, och skänka
ett ynnestfullt öra åt de icke alltid fina kvickheter,
hvarmed favoriten Broman fann för godt att roa sin
herre på de närvarandes bekostnad.

Hastigt mulnade konungens blick, i det att den
stannade vid en ståtelig, mäkta styf och kapprak gubbe,
som nederst i salen betraktade vimlet med samma
likgiltighet, som vedhuggaren i skogen betraktar en myrstack.

-- Se där en stock, som duger att på England
exportera, yttrade kungen. Wo der Teufel hab' ich den
Kerl schon ehmals gesehen?

-- Det är en medtäflare om ers majestäts krona,
borgarekungen Larsson, svarade gunstlingen, utan att det
minsta genera sig för vissa mindre angenäma minnen,
som för honom voro förknippade med Larssons person.
-- I Finland -- fortfor han -- har man den seden att
doppa en borgare tre gånger i beck, på det att han må
erhålla en passande pli.
-- Ah, das verfluchte Mädchen sein Vater! genmälde
kungen, i det han fortsatte mönstringen, nickade nådigt
åt franske ambassadören oeh tämligen kallt åt presidenten
grefve Bertelsköld samt stannade slutligen med sina
blickar på en ung herdinna, hvilken, maskerad som alla
andra, stod ensam vid ett fönster och betraktade honom
genom masken.

Mönstringen måtte ha väckt en kunglig nyfikenhet,
ty strax därpå hörde man hans majestät yttra på franska
till värden:

-- Min bästa eremit, det torde snart tid vara, att
ni med er trollstaf återger deras naturliga gestalt åt alla
de fantomer, som eder ödemark befolka.

Men Tessin hade observerat att drottningens skarpa
blickar följde en högväxt maskerad Amaryllis vid motsatta
sidan af salen.

-- Värdigas tillåta -- sade han -- att jag afbidar
den stund, som är föreskrifven af stjärnorna. I detta
ögonblick visar oss konstellationen tvenne planeter som
korsa hvarandra vid Jupiters bana.

-- Aha -- svarade konungen i samma ton -- ni
menar, att Jupiter kunde i mellanhand råka mellan Juno
och Venus. Store astrolog, jag beundrar er skarpsynthet.
Gör som ers vishet för godt finner.

Gästerne bytte flera gånger om mask och kostym.
Tvenne par, föreställande årstiderna, inträdde nu och
uppförde en kontradans. En af de fyra, den unga
Våren, helt och hållet öfversållad med blommor,
tilldrog sig allas uppmärksamhet. En så smidig gratie,
en så sylfidisk fot hade ännu icke uppträdt i dansen.
Man frågade hvarandra hvem Våren var. En del gissade
på fröken Stenbock, andra på den unga grefvinnan
Bonde.
-- Men det är ju en veritabel blomsterkvast, yttrade
fröken de Lynar spetsigt till löjinanten grefve Bertelsköld,
som hela aftonen varit ovanligt tankspridd och nu, likasom
alla andra, följde med uppmärksamhet ärstidernas dans.



-- Ni är högst poetisk i afton, min bästa grefve, tillade
hon. Gå, plocka rosor hos denna vår; jag slår vad att
ni skall fylla en hel korg.

-- Våra nordiska vårar förblekna mot söderns,
svarade Bertelsköld, nästan utan att tänka på hvad
han sade.
-- Tror ni det? återtog fröken de Lynar. Det faller
mig någonting in. Medgif att jag gissade rätt den gången
jag hade den äran att i ert sällskap mäta djupet af Östersjön.

-- Jag kan ej påminna mig ...

-- I afton minns ni då ingenting. Den vigilanta
flickan på skridskorna, hon som räddade oss med en
teaterkupp ur det våta -- hon var likväl en dansös,
fastän ni ej ville tro det.

-- Men min nådiga, hvilken anledning har ni att tro något sådant?

-- Hvilken anledning? Och det säger ni, som
en kvart timme icke haft ögon för någon annan än henne!

-- Jag? Men förklara er ...

-- Å, min grefve, ni är visserligen mycket förtjust,
men så blind kan ni ej vara, att ni ej finner en viss
likhet ... enfin, vår dansanta skridskolöperska och denna
Vår äro ju samma person.

Lyckligtvis var dansen med detsamma slutad, och
i det beundrande bifall, som sorlade rundtomkring,
observerade ingen annan än fröken de Lynar, att hennes
kavaljer skiftade färg.

-- Hvad fattas er? sade hon. Ni är ju blek som
ert eget krås. Ah -- hvilket ärr ni bär på er kind!
Är ni biten af en orm?

-- Ja -- af en orm, svarade Bertelsköld och ilade
bort, för att söka den okända masken.

Han fann henne omgifven af en skara beundrare -- bland
dem eremiten, som anhöll att få presentera
henne för sin kungliga gäst. Men Våren lade fingret på
sin mun och svarade på alla dessa komplimanger icke ett ord.
-- Nåväl, min nådiga -- fortfor den alltid fyndige
värden -- jag respekterar er tystnad, det är er rättighet
att tala endast med rosors doft!

Med dessa ord fattade han masken vid handen
och presenterade henne för konungen såsom en ros
från Hesperidernas trädgård, »vältalig genom själfva sin tystnad».

Bertelsköld kunde knappt andas.

Konung Fredrik yttrade några af dessa artigheter,
på hvilka han hade ett så godt förråd. Men den unga
Våren endast neg och neg ännu djupare. Kungen skrattade.

-- Dagen gryr, skämtade han. Bort med natten från alla dessa solar!

Damerna begynte demaskera sig.

Då neg den unga Våren ännu djupare och slank
bort som en ål mellan de förvånade grupperna.

-- För mig härifrån! hviskade hon hastigt i Bertelskölds öra.

-- Ester! hviskade han tillbaka, utom sig af häpnad.

-- Jag sade ju att jag skulle se kungen! Men kom ...

-- Nej, älskvärda Vår, så lätt skall ni ej undkomma
oss! utropade en korpulent, jovialisk herre och ställde
sig i deras väg. Det var monsieur de Broman.

-- Bort, bort! svarade Bertelsköld och trängde honom undan.

Där uppstod en trängsel ... En reslig gestalt stod
i vägen för de flyende. Det var Larsson ... Man kom ej ur fläcken.

-- Olyckliga! -- hviskade Bertelsköld -- du är förlorad, om vi ej komma härifrån ...

-- Masken! Masken! ropade flera röster.
Alla hade nu demaskerat sig. Våren ensam var ännu maskerad. Hennes hand darrade.

Då vändes hastigt allas blickar till eremitaget. Drottningen
hade dånat. Planeterna hade korsat hvarandras
banor. Bertelsköld och hans skyddsling lyckades fly.

Festen blef för ett ögonblick afbruten. Drottningen
aflägsnade sig, men konungen stannade kvar för att se
grefve Tessins nya »badinerie»: L'enfant jaune, som
uppfördes före supén. Förgäfves sökte man den förtjusande
Våren. Hon var försvunnen, och man befann sig åter midt i November.

-

23. Samma natt.



Knappt hade den mask, som föreställde Våren, kommit ur
trängseln i salen till den med domestiker uppfyllda
förstugan, innan hon, utan ett ord till förklaring, slet sig
lös från sin ledsagare och skyndade till en väntande
kammarjungfru, som kastade en kappa öfver hennes
axlar och förde henne bort. Bertelsköld ilade efter
dem utför trappan. Hunnen till porten, såg han en
vagn rulla bort, och vid lyktornas sken urskilde han
på vagnsdörren det grefliga Stenbockska vapnet.
Förvåning, bestörtning, oro, förtrytelse intogo efter
hvarandra ynglingens själ. Var det verkligen Ester
Larsson? Hvilket lättsinne af ett barn! Hvilken djärfhet af
en flicka utan börd och världsvana, att intränga förklädd
på denna mötesplats för allt hvad hufvudstaden hade
förnämt och lysande! Och huru var detta ens möjligt?
Skulle verkligen Larsson själf, denne styfve demokrat,
ha låtit sin faderliga svaghet förleda sig ända därhän
att tillfredsställa denna nyck af hans bortskämda
älsklingsbarn? Samma fåfänga, som bevekt honom att gifva sin
dotter en uppfostran vida öfver hennes stånd, skulle då
närt hos honom den hemliga önskan att låta henne
okänd triumfera med personliga företräden inför majestätet
och hofvet? Någon annan förklaring var knappast möjlig.
Och ju vissare detta förekom Bertelsköld, desto mera
vände sig hans harm mot en far, som så oförlåtligt
kunde sätta sitt barns rykte i våda. Arma barn, hvad
skulle det blifva af henne under en sådan ledning, i
farorna af detta lättsinniga hof, mot hvars glans hon
flög som en fjäril mot ljuslågen? Och hon var likväl,
i allt sitt vilda öfvermod, en ovanlig, en älskvärd, en
rikt begåfvad varelse, hvilken måste räddas för hvad
pris som helst, om det ock gällde att försvara henne
mot hennes egen fars obetänksamhet.

Bertelsköld betänkte sig icke länge. Han beslöt att
genast uppsöka Larsson, hvilken ännu dröjde kvar bland
grefve Tessins gäster.

I detsamma uppslogos dörrarna, och drottningen,
som återhämtat sig från sin svindel, ledsagades till
sin vagn af värden, värdinnan och sina uppvaktande
kammarfruar. Men emedan kung Fredrik, som alltmera
negligerade sin gemål, behagade fortfarande hedra
soirén med sin närvaro, kvarstannade äfven de fleste
bland gästerne, för att öfvervara representationen af L'enfant jaune.

Alla voro nu demaskerade. Flera hade sett Bertelsköld
bjuda sin arm åt den unga masken, som väckt så mycket uppseende.

-- Ah -- utropade monsieur de Broman -- där ha
vi fröken Stenbocks riddare! Vet ni väl, min bästa grefve,
att ni borde ställas för krigsrätt, såsom den hvilken
beröfvat vår afton en af dess skönaste prydnader -- näst
den förtjusande Amaryllis, tillade han nog högt för att
höras af konungen, som befann sig ej långt därifrån.

-- Er skarpsynthet är omöjlig att bedraga --
hviskade Bertelsköld, glad att kunna afleda misstankarna
-- men jag ber er, stör ej min dams lilla nöje att
passera inkognito; hon skall utan tvifvel snart vara här tillbaka.

-- Fröken Stenbock var det inte; hon sjuknade i
går afton och kan ej lämna sitt rum, inföll en kammarjunkare,
som till punkt och pricka kände hofvets krönika.

-- Om förlåtelse, min herre, ni misstager er, genmälde
en annan kammarjunkare, som affekterade att
ännu mer vara inne i krönikan. -- Fröken Stenbock
lät för en vecka sedan beställa de äkta parisiska blommor,
som Våren bar, och hennes vagn höll vid porten, när jag steg ur.

-- Men hennes egen läkare har sagt mig att hon
har mässlingen, invände den första.

-- Å, man känner läkarne! Hvad säger man ej för
att befordra sina vackra patienters små intriger! återtog den andre.

Bertelsköld lyckades smyga sig undan. Han hade
icke gått långt, då en tung hand lade sig på hans skuldra,
och bredvid honom stod borgarekungen.
-- Jag har någonting att säga herr grefven, yttrade Larsson kallt.

-- Det fägnar mig, svarade Bertelsköld. Jag har
äfven något att säga herr riksdagsmannen.

-- Låt oss då tala ostörda af dessa narrar, sade
Larsson och gick åt sidan vid en af fönsternischerna.
-- Vet ni väl, herr grefve, att er ridknekt hotar mig
med förlusten af halfva min egendom?

-- Istvan? Hvad menar ni därmed?

-- Jag menar att er ridknekt Istvan påstår sig vara
min äldre broders, Thomas Larssons, försvunne son, och
i denna egenskap hotar han att börda mina egendomar i
Storkyro. Hvad säger ni därom, herr grefve? Är det
icke en väl hopsatt historia?

-- Jag ber, förklara er närmare. Istvan har alltsedan
vårt besök i Storkyro varit för mig en gåta.

-- Nåväl, jag vill vara kort. Min äldre broder,
Thomas Larsson, ägare till Bertila gård och därmed
sammanslagna hemman i Storkyro, hade åtta söner och
tre döttrar. Sex af sönerne stupade samma dag för konung
och fädernesland; den sjunde bortrycktes af fältsjukan.
Då återstod endast den yngste af bröderne, Benjamin.
Han hade Josefs, Jakobs sons, öde; dock blef han icke
såld, utan bortröfvad af kosacker, som förde honom vid
elfva års ålder med sig till Ryssland. Efter denna tid
-- det är nu tjugutre år sedan -- har ingen hört det
minsta af pilten Benjamin. Hans fader Thomas, som
vandrat ut att söka honom, återkom efter freden bräcklig
och sinnessvag till sin födelseort. När han kort därpå
dog, återstodo af hela Thomas Larssons släkt endast
de tre döttrarna, två gifta här i Sverige, den tredje
gift med min skeppare Elias Pehrson, bosatt i Munsala.
Af dessa tre och deras män köpte jag för femton år
sedan deras jordagods, som då voro i yttersta förfall
efter kriget, och sedan dess har min son Mattias genom
nyodlingar mer än fyrdubblat egendomens värde. Nu
uppträder denne Istvan, eller rättare hans sakförare, fiskal Spolin ...

-- Ah, jag vet. Det är en slipad skurk ...

-- Och gör anspråk att börda för inköpspris min
broder Thomas' egendom, på den grund att han, Istvan,
skulle vara samme Benjamin Thomasson Bertila, hvilken
först bortfördes af kosackerne till deras hembygd vid
Don, sedermera vid ett ströftåg blef fången hos turkarne
och ändtligen från dem rymde öfver till Ungern, där ni
fann honom och tog honom i er tjenst. Nu frågar jag:
hvad säger herr grefven om denna historia?

-- Jag säger -- svarade Bertelsköld eftersinnande
-- att denna berättelse är mycket äfventyrlig och
kanhända osannolik, men därför icke omöjlig. Det har
alltid förekommit mig som hade Istvan en god portion
nordisk tröghet och finsk seghet uti sig, och alltför
besynnerlig var den lätthet, med hvilken han lärde sig
finska språket, likasom hade det varit hos honom ett
vaknadt barndomsminne. När vi kommo fill Bertila
gård i Storkyro, blef karlen som från sina sinnen; han
yrade om en brunn vid gården, som han skulle ha sett
förr och dit han som barn ridit ut att vattna hästar.
Jag vet ej hvad jag bör tänka därom. Har man företett några bevis?

-- Skriftliga alldeles inga. Orediga hågkomster,
vittnens intyg och ett ärr på vänstra kindbenet, som
den försvunne Benjamin burit, sedan han vid åtta års
ålder blef sparkad af en häst.

-- Ärret? Ja, Istvan bär ett sådant ärr.
-- Och det är allt hvad herr grefven har sig bekant?
fortfor Larsson kallt. Förlåt mig, jag har ansett
herr grefven för en ung, redbar man, hvilken ej har
något skäl att sälla sig till mina fienders liga.

-- Det har jag ej heller; tvärtom. Allt hvad
jag kan säga är att i de underbara tider vi upplefvat
äro händelser, sådana här är fråga om, icke alldeles otänkbara.

-- Såå? Jag förstår. Låt oss icke mera tala därom.
Var det något som herr grefven önskade säga mig?

-- Ja -- sade Bertelsköld något förlägen -- jag
ville bedja er icke taga illa upp, om jag frågade något
angående er dotter.

-- Min dotter? -- Larsson rynkade pannan.

-- Jag har hört sägas, att er yngsta dotter följt er
till Stockholm. Det är en stad som erbjuder många faror.
Tillåt mig som en vän att fråga er: känner ni alla dessa
faror, och är ni säker på att ha bevarat för dem ert älskvärda barn?

Larsson uppstod, betydligt högdragnare än den unge
aristokraten, som stod framför honom.

-- Herr grefve, sade han, jag har tagit mig friheten
att fråga er angående en affär; men mina familjeförhållanden
äro min ensak, och mina vänner väljer jag
själf, men tillåter icke någon att påtruga mig sin vänskap.
Är det annars något, hvarmed jag kan stå till tjenst?

-- Jag påtrugar ingen min vänskap -- svarade
Bertelsköld, i sin tur ett hufvud högre -- men var
öfvertygad, att jag ej utan anledning gör denna fråga.
Kan det vara möjligt, att Ester utan ert samtycke ...

Larsson af bröt honom och lade sin hand på hans axel.
-- Unge man, sade han, för att spara er vidare
frågor bör ni veta, att mellan er och min familj varit
af ålder en ärftlig fiendskap. Jag bör göra oss båda
den rättvisan, att vi icke legat i delo om personliga
intressen, men desto mer om dem som äro de dyrbaraste
för rikets och samhällets väl. Ni är en yngling och
såsom sådan färdig att svärma för det första hugskott
som faller er in. Men när ni blifvit tio år äldre, skall
ni intaga den mannens plats -- han pekade därvid på
presidenten grefve Torsten Bertelsköld, som icke stod
långt ifrån dem -- och då skall det blifva ert mål, likasom
edra fäders, att trampa folket under edra fötter. Jag
däremot -- och med Guds hjälp mina söner efter mig
-- håller fast vid mina fäders mål att upplyfta folket ur
dess förnedring och i vår tur trampa dess förtryckare
under våra fötter. Ni finner således, herr grefve, att
mellan oss kan ingenting vara gemensamt -- på sin höjd
en affär. Var därför god och genera er icke. Spektaklet
börjar.

Med dessa ord vände han den unge ädlingen ryggen.
Fonden med schweizerlandskapet rullades upp, och
man gaf L'enfant jaune.

-

24. Försåtliga planer.

Ifall den gunstige läsaren af det föregående anat, att
där sammandrog sig ett moln kring borgarekungen
Larssons gråa hufvud, så har han måhända icke gissat
så alldeles orätt. I samma mån som Larssons inflytande
växte i borgareståndet och hotade att tillintetgöra hattpartiets
klyftiga planer att indraga ståndet i sina intressen,
i samma mån spunnos allt flitigare i mörkret de nät,
som skulle omsnärja den farlige motståndaren och göra
honom oskadlig. Som riksdagsman var han personligen
oantastelig, så länge riksdagen varade; men nu, då sakerna
för hvar dag nalkades mera sin spets, blef det dock för
hvar dag nödvändigare att skaffa honom ur vägen, och
verktyget för denna kabal blef vår gamle bekante, den
i alla slags ränker väl förfarne fiskal Spolin.

Utan att låta skrämma sig af sitt misslyckade försök
att kvarhålla Larsson i Vasa medelst den föregifna
smugglingen af falska silfverdalrar, hade den nitiske fiskalen
genom sina vänner falskmyntarne i Lillkyro skog fått
nys om en person i grefve Bertelskölds tjenst vid namn
Istvan, hvars äfventyrliga öden och godtrogna karakter
tycktes göra honom särdeles passande till bulvan i den
lejonjagt man nu hade för afsikt att anställa. Och sedan
Spolin på ort och ställe insamlat alla tjenliga upplysningar,
begaf han sig på hösten öfver till Stockholm, där han, efter
erhållna instruktioner, icke underlät att uppsöka Istvan.

Det behöfdes icke stor konst för att öfvertyga den
ärlige ridknekten, att han och ingen annan vore den
rättmätige ägaren till dessa stora jordagods, hvilka Larsson
tillhandlat sig af sina brorsdöttrar, efter hvad man sade,
för en verklig röfvarepenning. Tiderna nästefter stora
ofreden voro dessutom så utomordentligt rika på sådana
underbara historier om försvunne och återkomne arftagare,
att de så till sägandes hörde till dagordningen och lätt
funno trovärdighet hos både parter, domare och påkallade
vittnen.

Istvan, som förmåtts att hålla saken hemlig för sin
herre, hade emellertid uppsökt Larsson och på sitt kärfva,
fåordiga sätt presenterat sig som hans brorson, i det han
erbjöd honom en förlikning i godo. Den som kände
borgarekungen -- och det gjorde Spolin -- kände också
på förhand utgången af ett sådant besök. Larsson var
icke den man som skänkte en hel förmögenhet åt den
förste bäste, hvilken ville ha godheten taga emot den.
Resultatet blef korteligen, att han körde sin nye släkting
på dörren.

Nu gällde det emellertid att skrämma honom med
en process, som borde tvinga honom att återvända till
hemorten, för att beväpna sig med lagliga dokumenter
emot den hotande förlusten af halfva hans egendom.
Man drog försorg om att han påmindes om flera dylika
fall, som gått ända till kungs och slutat med svarande
partens fullkomliga ruin. Men Larsson lät icke imponera
på sig. Han behöll sin mening för sig och fortfor att
sköta riksdagsärendena som förut, i den vissa förhoppning,
att hans partis seger tillika skulle bereda framgång åt den
plan, för hvilken han så länge och så ihärdigt arbetat,
planen att förskaffa de österbottniska städerna stapelfrihet.

Spolin begynte misströsta om verkan af sitt klyftiga
påfund. Det var godt nog för att en dag bereda honom
hämnd; men hvad angick detta de mäktige herrarne bakom
hans rygg? Bort måste borgarekungen; först öfver hans
störtade tron kunde Hattarne hoppas att klifva till väldet.

Dock Spolin hade som skicklig fiskare många nät
utlagda på en gång. Han snokade omkring och fann på
Stockholms värdshus en ung narr vid namn Calle Sager,
som förde ett muntert lif bland en hop fattige adelsmän,
hvilka, i utbyte mot nöjet att kalasa på hans bekostnad,
icke räknade så noga på att nedlåta sig till ett så
borgerligt umgänge. Medan hans hederliga, men alltför
kortsynta mor trodde honom sitta fördjupad i riksviktiga
angelägenheter på kammarkollegium, fann Calle Sager
det mera öfverensstämmande med sina artistiska anlag
att blåsa flöjt för de fagra värdshusflickorna, och det
var efter en glad middag bland sina förnäma vänner,
som han begick det misstaget att komma något uppspelt
hem den dagen, då jungfru Lovisa, förskräckt öfver hans
munterhet, bad kära mor komma ned från Esters vindskammare,
med den påföljd att gumman glömde gå upp igen.

Med denne förträfflige unge man lyckades Spolin
knyta en intimare bekantskap, hvilken närmast torde
hafva grundats på vissa förespeglingar att rekommendera
en så förtjent yngling till en lysande befordran hos höge
gynnare. Och emedan samma rekommendationer voro
genaste vägen till fru Sagers hjärta, föll det sig icke
synnerligen svårt för den sluge spejaren att vinna
inträde i samma lärftskramhandel, som kort förut haft
äran mottaga en greflig harpspelare.

Spolin visste rätt väl hvar han borde söka sin
motståndares mest sårbara punkt. Men han visste äfven
att Ester var honom för klok: hon hade engång förut
gjort hans planer om intet. Han aktade sig därför att
låta henne märka besöken och lyckades i stället vinna
på sin sida jungfru Lovisa, en välmenande, men enfaldig
person. Han talade så vackert, den beskedlige fiskalen,
om sin gamla vänskap för det stackars instängda barnet,
huru grymt man behandlade henne och huru man ej borde
sätta sig emot hennes oskyldiga önskningar. Jungfru
Lovisas goda hjärta blef rördt, i synnerhet som några
små artigheter läto henne förstå, att titeln af fiskalska
icke hörde till omöjliga ting här i världen. Och efter
det föll sig så, att fröken Stenbock sjuknade kvällen innan
hon skulle uppträda i kadriljen hos grefve Tessin, och
hennes kammarjungfru var en förtrogen vän till jungfru
Lovisa, så behöfdes endast några nödiga instruktioner
och en passande handgåfva åt fröken Stenbocks betjening,
för att bereda Ester, som händelsevis var alldeles af
samma växt, det nöjet att uppträda på maskraden i den
högborna frökens kostym. Att den öfvermodiga, oerfarna
borgareflickan snart skulle röja sig i en så lysande
samling, att däraf måste följa en uppenbar skandal, och att
Larsson själf skulle blifva vittne till denna sin och sin
dotters förödmjukelse, sådan var den hederlige fiskalens
väl anlagda plan. Men ack, äfven den största mänskliga
fiffighet förmår icke utgrunda alla små hakar i
händelserna, och Spolin hade icke beräknat att Vasaflickans
naturliga frihet blef vid maskraden tagen för en väl
spelad roll, att hennes medfödda gratie, kultiverad af
Stockholms berömdaste danslärare, gifvit henne mod att
uppträda i en förut inöfvad kadrilj och att hon i det
vådliga ögonblicket lyckades finna en beskyddare, hvilken
förde henne ur faran. Spolins plan hade ånyo misslyckats;
han måste uttänka en ny.

Till detta nya genistreck skulle den hoppfulle
ynglingen Calle Sager blifva en passande limstång, och
för detta ändamål tussades på honom en något närgången björn.

-- Vet du hvad? yttrade Spolin till sin man i ett
af vänskapens förtroliga ögonblick på källaren Spanien.
-- Det glunkas i staden, att du icke har mycket kvar
af ditt arf.

-- Prat! svarade flöjtspelaren, som tog saken lätt.
-- Vore det ej för att hålla gumman vid godt humör,
så skulle jag visa dem hvad hon har på kistbottnen.

-- Det kan du inte så noga veta. I ditt ställe skulle
jag taga fasta på den österbottniska tjärtunnan. Hon väger
något, och det skulle göra björnarna spaka som lamm,
-- Ester? Jaså, den visan sjunger mor alla dagar.
Men inte vill jag ha ungen, och inte vill hon ha mig.
Hon är i stånd att klösa ögonen ur mig, om jag drar
på den strängen.

-- Så du tror det du? Gamla karlen, och begriper
dig inte mer än en skolgosse på flickornas nycker. Att hon
klöses, det är just ett bevis att hon i hemlighet älskar dig.



-- Jo jag tackar. Bjud åt de andra herrarna!

-- Det är sant, den högfärdige Larsson tycker att
du vore ett för simpelt parti för hans dotter, du som
likväl är en af de gentilaste unga karlar i Stockholm!
I ditt ställe skulle jag visa honom, att flickan tar dig
med uppräckta händer, hvad stund du behagar göra
henne den äran att fria.

-- Tycker han det, den oborstade kornjuden? Nå,
om det också vore blott för att riktigt förarga honom ...
-- Se det skulle jag kalla revanche! I morgon till
exempel, när flickan rider ut på sin vanliga promenad
åt Horns tull ... Ha ni ej en middag där i grannskapet?

-- Några af mina intimaste vänner: Ulfvenklou och
Lejonram, och Gyllenfelt, och excellensen Hårds brorson,
och några andra af den bättre societén.

-- Det passar ju ihop som en fransk komedi. Om
till exempel hennes häst skulle skena -- så där lagom,
förstås, af en liten brinnande fnöskbit i örat ... Du är
ju en bra ryttare, vill jag minnas?

-- Så påstå gardesmusikanterne. Men stallknektarne
påstå att jag är en god flöjtspelare.

-- Afund, bara afund! Har jag ej sett dig rida
som en turk öfver dikena på Ladugårdsgärdet? Kort
sagdt, du håller kampen, som är på väg att skena ...
du räddar din sköna ... det är gentilt, det brukas nu för
tiden mycket i romaner ...

-- Jag vet det. Jag läser ingenting annat.

-- Sedan för du henne in till dina vänner ... litet
afdånad, det skulle göra effekt ...

-- Ja, det vore larmoyant ...

-- Därpå följer en öm scen ...

-- Hin heller. Jag kan hitta på att få mig en örfil.

-- Så mycket bättre, emedan du då har anledning att taga revanche.

-- Menar bror det?

-- Och då eklaterar du er förlofning i hela sällskapets närvaro.

-- Men om jag ångrar mig?

-- Ångra dig sedan så mycket du behagar. Du
har emellertid tagit revanche på flickan, revanche på
fadern, revanche på dina björnar ... Kort sagdt, det är
ett äfventyr som gör dig ryktbar i hela Stockholm. Man
skall säga: den Sager, det är då en hedning att ha tur;
han knep en tunna guld på hvart finger! Och så gentilt
sedan! Det kommer att verka på din befordran. En
kavaljer som du, med en så enorm förmögenhet, måste
ofelbart komma i fråga vid nästa adelsdiplom. Kanhända
baron ... baron Sager! Det låter rätt bra, eller hur?

-- Hvarför inte? Nog hör man bondaktigare namn.
Grefve Bonde till exempel. Du har rätt, Spolin. Salig
far var med om att göra frihet i landet. Det vore väl
inte för mycket, om hans son blefve baron.

-

25. Far och dotter.



Riksdagsmannen Lars Larsson inträdde en dag helt
oförmodadt i Sagerska huset och klef med
styfva steg uppför den branta trappan till sin
dotters vindskammare. Det var närmare middag, en tid då han annars brukade
vara träget upptagen af riksdagsgöromål, men i dag
hade borgareståndet intet plenum. Man förberedde sig
till en stor votering i öfvermorgon, allt gick väl, och
borgarekungen var vid ett förträffligt lynne.

Han väntade att finna Ester upptagen af någon
bland dessa lektioner, hvarmed han så frikostigt
öfverhopade henne; men han bedrog sig. Ester hade nyss
förut behagat bortskicka sin tyska språklärare och satt
nu vid öppet fönster, roande sig att blåsa såpbubblor,
hvilka hon lät flyga ut i den klara, frostiga vinterluften,
där de till alla vandrares förundran flögo som
små glimmande stjärnor i solljuset högt öfver tak och
gator uti den stora staden.

Faderns blick mulnade; men flickan gaf icke ovädret
tid att bryta löst. Hon flög honom genast om halsen
och bad honom komma att se hennes små granna fåglar;
han skulle se huru högt de flögo, och huru sparfvarna
förgäfves sökte att fånga dem i flygten.

Den sträfve gubben kunde ej motstå så viktiga skäl
för en försummad lektion. Han drog sina läppar till ett
buttert löje, och det var något rart att se Larsson
skratta. Måhända fanns i hela vida världen blott en
enda person, som kunde berömma sig af att hafva rubbat
detta oföränderliga allvar, och denna enda var Ester
Larsson, hans yngsta, öfverdådiga och bortskämda älsklingsbarn.

-- Narraktiga barn, brummade gubben. Tycker du
det passar en sedesam flicka, som läst sig fram redan
i somras, att blåsa såpbubblor på Stockholms gator?
Säg mig, tjufunge -- och han nöp henne i örat -- när
skall du engång blifva klok och förståndig?

-- Klok är jag redan, det har far ofta sagt mig,
och förståndig skall jag väl småningom också blifva, när
jag får grå hår och hinner så där till riksdagsåldern som
far, svarade Ester, i det hon lät en ny bubbla flyga.
-- Nå nå, vi få hoppas det tar sig, puttrade fadern,
ej utan ett litet nytt solsken öfver de barska läpparna.
-- Men vi måste då också se till att du får något
bättre att tänka på. Jag skall säga dig något, kära
barn. Det är en farlig tid vi lefva i, och den fågel
som kvittrar för bittida om morgonen är innan kvällen
i hökens klor. Din far är gammal och ville gärna se
dig försörjd, min kära flicka. Du fyller snart sexton
år. Hvad säger du, om jag skulle tänka på en bra
man åt dig?

-- Jag? Se, den bubblan flög högst af alla! Tror
far hon kan vara mycket lägre än Jakobs kyrktorn?

-- Bubblorna brista, barn, och din far talar om
allvarsamma saker. Du är uppfostrad i ett ärligt och
gudfruktigt hus; jag vill att du skall bli en rättskaffens
kvinna. Du svarar ej på min fråga? Skulle unga Sager
ha pratat dårskaper för dig? Jag förstår -- om det
där som man kallar hjärta, kärlek och mera dylikt. Jag
borde förutsett det, när jag ackorderade in dig här i
huset ... Hm, en gammal pjollrig mor och en odåga till
son, »den kvisten duger inte att sitta på,» sa' orren om
ormbunken. Ester, du må aldrig ha bundit dig med
något löfte till Sager?

-- Jag låter ej binda mig, jag. Nej, far, jag tycker inte om kedjor.

-- Det är bra; du lyfter en sten från mitt hjärta.
En flicka bör aldrig binda sin framtid, som hon ej kan
bedöma. Sådant är deras sak, som bättre förstå. Kort
sagdt, jag har utsett åt dig en bra, en ordentlig man,
inte för ung, inte för gammal, några och tretti år vidpass.
Hvad säger du om det, barn?

-- Far skulle se mina bubblor! Se nu bara ... pytt,
hon sprack, den där, innan hon hann till kyrktuppen.
-- Ester, mitt hjärtebarn, du min glädje på jorden,
tror du att din gamle far så gärna vill mista ditt
glada, skalkaktiga ansikte, som lyser opp mina mulna
stunder i denna världenes mödor? Men det måste engång
ske, barn, och det är bättre att jag väljer en
man åt dig, än att du väljer efter ditt eget narraktiga
hufvud. Du har ju sett unga Årström, Erik Årström,
sin fars kompanjon? En redbar och bra karl, solid
förmögenhet ... det är med deras hus jag har gått in på
den stora spannmålsaffären, du vet ... uti hvilken jag
nedlagt halfva min förmögenhet. Det blir en bra affär,
jag väntar just bref därom. Det har blifvit missväxt i Nederländerna ...

-- Å, har det blifvit missväxt i Nederländerna?

-- Jo du, engång få vi finnar också mata de rika
holländarne. Således, mitt kära barn, blir unga Årström
din man. Mången kommer att afundas dig, min pia;
men något för något; de finnas väl, som komma att
afundas Årström också. Det är öfverenskommet mellan
hans far och mig, att ert bröllop skall firas i julhelgen.
Jag bör inte dölja för dig, att gamla Årström har mycket
inflytande i borgareståndet.

-- Nej, hvad säger min far? Hur har han kommit åt ett så stort inflytande?

-- Redbarhet, drift och förmögenhet, det är säkrare
vägar, än alla intriger, till ett godt namn som
medborgare och patriot. Om du visste, mitt kära barn,
hvilka ränker man satt i omlopp för att störta din far!
Men det skall ej lyckas dem; den gamle Larsson är
dem för seg. Och sedan har jag ju dig! ... Är det
något som du önskar dig, lilla toka? Kanske ett af
de vackra armbanden, som hänga i fönstret hos
guldsmeden vid Storkyrkobrinken? Eller kanske en af de
dyra flandriska spetskragarna, som mången fröken vid
hofvet ej har råd att bestå sig? Nej, tacka mig inte
på förhand, du har det ej än, din nippertippa! Tror
du jag är nog svag att kasta ut så dyra pengar för en
sådan kråka som du? ... Hvad ger du mig, om du får
de där spetsarna, säg?

Ester slog sina armar omkring hans hals.

-- Allt hvad du vill, far, utom dig själf. Dig
skänker jag inte bort för någon Orrström eller Ormbunke,
eller hvad han må heta.

-- Nå nå, vi skola talas vid om den saken. Men
du har inte låtit mig höra hur du förkofrat dig på
kung Davids harpa. Hvem har varit din lärmästare,
barn? Någon gammal organist, tror jag mor Sager berättat mig.

Ester teg. Hon kunde ännu icke konsten att ljuga.
Lyckligtvis fordrades intet vidare besked om detta
ömtåliga ämne. Fadern fortfor:

-- Du skall en annan gång få sjunga för mig
numro 354. Nu har jag ej tid. Vi ha middag och strax
därpå utskott. Hvad tänker du nu företaga dig? Du
ämnar väl ej hela dagen sitta här med dina dåraktiga såpbubblor?

-- Nej, far. Nu tänker jag mig ut att rida, som
du vet att jag gör alla dar före middagen.

-- Hm -- jaså, du har fått din vilja fram med
den saken också. Jag borde annars inte tillåta dig det
... ty det är inte vanligt för flickor af ditt stånd. Men
jag vill att mitt barn i allt skall kunna täfla med hvem
som helst, om det också vore den fina franska fröken
vid hofvet; hon rider i alla fall inte hälften så väl som du.
Men akta dig, mitt kära barn, att ej schäcken går durch
med dig; jag tycker han klipper nog mycket med öronen.
-- Det har ingen fara; jag har sett dem som varit värre än han.

-- Jo jo, du har icke glömt ditt äfventyr vid Korsholm.
Den där unga grefven är nu här. Han skall
vara förlofvad, sägs det, mcd fröken de Lynar.

Ester bleknade.

-- Det är icke sant! utropade hon.

-- Hvad menar du? Ett råd ger jag dig, barn;
lyssna aldrig till pigskvaller. Jag kan väl tro att Lovisa
regalerar dig med historier från hofvet. Hör på, rider
du ännu ut med den gamle stallmästarn?

-- Nej, far. Jag rider nu mest med Calle Sager, fastän han är en dålig ryttare.

-- Det tycker jag ej om. Har ej stallmästaren tid
att rida ut, så får du finna dig i att bli hemma.

-- Far behöfver inte bry sig om Sager, han är en narr.
Det är också sista gången jag nu ämnar rida ut i hans sällskap.

-- Må så vara, efter det är sista gången. Men nu ha
vi middag. Farväl med dig, min flicka. Rid försiktigt.
Och Gud beskydde dig!

-- Farväl, min far. Gud beskydde också dig!

Med dessa ord åtskildes far och dotter. Några minuter
därefter satt Ester på sin ystra häst och red ut
emot Horns tull i sällskap med sin fåfänge kusin.

-
26. Följderna af en promenad till häst.

I det lilla, men på sitt sätt fashionabla värdshuset
Spanien utanför Horns tull hade en utvald samling
af Stockholms mest ruinerade unge dagdrifvare slagit sig
ned kring ett bord, fullradadt med utsökta holländska
pipor och dito knaster, som då för tiden voro på modet.
Tobaken i alla dess former hade varit känd i Sverige
och Finland alltsedan trettiåra kriget, men först på
senare tider hade den fått insteg bland de högre klasserna,
hvilka sannolikt efterapade höga preussiska föredömen
och tagit seden från Pommern. För de fina, fransyskt
bildade ädlingarne fortfor all tobak att vara en styggelse,
men just detta framkallade bland dagens mindre
nogräknade lejon en opposition, och ju tjockare moln de
läto bolma ur sina granna porslinshufvuden, desto mera
ansågo de sig stå på svenska frihetens sida mot de
aristokratiska fördomarna. För öfrigt sörjde man med passande
portioner af Rostocks öl tillräckligt för att piporna icke
blefvo torra. Man hade ingen anledning att skona hvad
huset förmådde, ty lustpartiet bekostades af den rike
Sager, hvars ankomst väntades hvarje ögonblick, för
att begynna dagens egentliga arbete, en finare middag,
där de simplare varorna skulle utrymma platsen åt
tyska och franska viner, som väntade i karaffiner af
böhmiskt glas.

Politik var dagens lösen, och sällskapet, hvars medlemmar
hade vid en statshvälfning ingenting att förlora,
men allt att vinna, hörde naturligtvis till oppositionen.
Bland desse herrar funnos spelare, som offrat sin
förmögenhet på den bedrägliga lyckans altare, goddagspiltar,
som uppätit sitt arf i förväntan på onklars och tanters
frånfälle, lättingar, som icke kunnat komma till någon
syssla under det stränga och arbetsamma Hornska systemet.
Alla dessa voro för ögonblicket Hattar; alla öfvade
sin kvickhet på den nuvarande styrelsen, hvilken ej
förstod att tillbörligt uppskatta deras talanger, och voro
som bäst i färd med Europas politiska ställning, då man
hörde hästtraf på gården och såg den väntade värden,
Calle Sager, anlända.

Till allas förundran skedde intåget på ett nog eget
sätt. En ung, smärt flicka, sällsynt smidig och behagfull
i alla sina rörelser, inträdde till fots på gården, ledande
vid tygeln en häst, på hvars rygg unge Sager endast
med möda tycktes hålla sig fast. Det upplystes snart,
att den hygglige unge mannen fallit från hästen; och
emedan det torde vara så godt att genast berätta sakens
sammanhang, var händelsen den, att Ester Larssons schäck
hade skenat, Sagers fux hade följt sin kamrats exempel,
och äfventyret hade slutats därmed, att ryttaren gjorde
en kullerbytta, hvarpå Ester, som redde sig bättre, hade
bjudit honom sin häst och på hans begäran ledt honom
till värdshuset, i den tron att han var illa skadad och
behöfde en snar hjälp.

Skadan måtte likväl icke varit så lifsfarlig som Ester
föreställt sig, ty knappt hade hon hjälpt sin kavaljer ur
sadeln och ledt honom in i huset, innan han tycktes
märkbart repa sig vid åsynen af de gamla vännerne och
det dukade bordet. Han förklarade nu, att ett stycke
hummer och några glas rhenskt skulle troligen ej
bekomma honom illa, i synnerhet om hans dam behagade
taga plats vid hans sida och återhämta sina krafter i det
patriotiska och högst belefvade sällskap han skulle ha
den äran att presentera för henne.
Ester Larsson var icke den som brukade tappa
kuraget; men inkommen så oförmodadt i ett sällskap af
främmande karlar, hvilka icke brydde sig om att dölja
sin munterhet, kände hon sig på engång förvånad, ond
och förlägen. Dörren stod öppen; hon vände sig om för att gå.

Men nu ställde sig en af herrarne i hennes väg.
Det vore omöjligt, förklarade han, att en så förtjusande
fé, som räddat deras vän ifrån undergång, kunde lämna
dem utan att tillåta sällskapet hembära henne sin
hyllning uti ett glas äkta Rüdesheimer.

-- Å, drick du, och krusa inte; herrarne veta ju
alla att du är min lilla fästmö, inföll herr Sager vårdslöst,
där han, utan minsta tecken till någon vådelig åkomma,
just höll på att slå sig ned vid det rågade bordet.

-- Hans fästmö! Vi gratulera! Vi gratulera! utropade
gästerne, i det de med fyllda glas trängde sig
kring den förskräckta flickan, som icke såg någon
möjlighet att undkomma.

Det var icke första gången de hörde Calle Sager
skryta af sin nära förbindelse med den österbottniske
borgarekungen och alla hans rikedomar, yngsta dottern
inberäknad. Mot en sådan liten simpel borgareflicka
kunde man tillåta sig allt.

-- Hennes skål, min söta vän! ropade en af de
närgångnaste, den redan något mosige Gyllenfelt.

-- Å, drick -- det är inte tjära det här! skrattade
närmaste man, den unge sprättande von Hartzdorf, som
bar den elegantaste stångpisken i hela sällskapet.

-- Jag hoppas vi bli marskalkar på bröllopet, tillade
försmädligt den korpulente baron Krauser, Stockholms
störste ostkännare, i det han prydligt instack servietten
mellan västen och det omsorgsfullt stärkta kråset.
-- Och hvad svärmor skall bestå fina kökshanddukar!
yttrade den gentile Lejonram, som skröt af att
inom sex veckor ha tappat två tunnor guld på biribi.

-- Se så, kom hon, min lilla vän, och tag en sup
och en smörgås! återtog Gyllenfelt otåligt, i det han
rågade det oförskämda gycklet med att taga Ester i
vänstra handen, för att leda henne till bordet.

Men nu var det slut med Ester Larssons korta
tålamod. Hon svarade honom som kanske icke mången
förolämpad flicka vågat svara i hennes ställe. Hon slog
honom med ridspöet midt i ansiktet. Och hon slog icke
falskt. På hans blossande panna och kinder vittnade
strax en högröd strimma, att näpsten var lika grundlig, som välförtjent.

-- Sakramentskade borgartossa! var det fina utrop,
som i första häpenheten undföll den mosige herrn, i det
han släppte Esters hand och förbluffad tog sig öfver det
svidande stället.

Herrarnes indignation öfver detta attentat blef
förfärlig. De trängdes kring Ester under stoj och
gyckel. Herr Sager lämnade sin tallrik med den nyss
inburna hummern, för att uttrycka sin förtrytelse öfver
den obelefvade flickans högst plumpa beteende. Endast
Krauser satt orubbligt småleende kvar med servietten
vid kråset och benade läckerbitarna af en stekt helgeflundra.

Under oväsendet hade man icke bemärkt, att en nykommen
gäst inträdt i rummet bredvid och rekvirerat
ett glas vin, under det att han genom den halföppna
dörren tydligt hörde hvarje ord uti salen. Nu fann han
för godt att träda in midtibland sällskapet, trängde de
närgångnaste tillbaka och ställde sig beslutsamt vid Esters sida.
Den nykomne var grefve Carl Victor Bertelsköld,
hvilken, i det han red förbi värdshuset Spanien, hade
igenkänt Ester Larssons schäck på gården och, förvånad
däröfver, beslutat göra sig underrättad om orsaken till
hennes närvaro på detta icke alldeles väl beryktade ställe.

-- Hvad? -- utropade han med vredens rodnad
på sin högburna panna -- hvad, mina herrar, är
detta ett beteende, som anstår svenska adelsmän emot
ett värnlöst och aktningsvärdt fruntimmer? Finns någon
här, som vågar kasta minsta fläck på denna unga flickas rykte?

Herrarne sågo på hvarandra. Gyllenfelt mumlade:

-- Hvem har gett grefven rätt att melera sig i våra
affärer? Hon har slagit en adelsman; hon skall, ta mig
tusan böflar, kyssa mig först på hand och sedan på mun.

Bertelsköld svarade med en blick af förakt.

Lejonram, spelarn, han som bland rumlarne hade
det bästa hjärtat, slog nu grefven sakta på axeln och hviskade:

-- Var förnuftig, väck intet gräl. Kom och töm
ett glas med oss, så låta vi flickan löpa sin kos. Vi
veta ju alla att du var hennes kavaljer på maskraden
hos grefve Tessin.

-- Hvem har spridt ut ...?

-- Hvem? Fråga den första perukmakare, som friserar
ditt hår, ty det är troligen nu ett samtalsämne på
alla Stockholms barberarestugor. Jag hörde det i dag
af en liten gemen karl vid namn Spolberg eller Spole,
eller hvad han må heta.

-- Jaså -- skrek åter Gyllenfelt, som tycktes draga
sig något dylikt till minnes -- grefven tror att vi här
ha maskrad, där man utan reprocher kan införa hvilken
dam från gatan som helst?
-- Tror grefven att vi låta lura oss så lätt som vissa höga nattmössor?

-- Låt henne dansa sina pas de printemps! Här
finnas moitiéer tillräckligt -- sommar, höst och vinter -- efter behag!

Stormen växte. Bertelsköld fattade Ester vid handen
och ledde henne in i ett sidorum.

-- Blif här några ögonblick, hviskade han; och
skulle jag blifva urståndsatt att föra dig härifrån, så
skall löjtnant Lejonram göra det. Frukta icke; han är
bättre än sitt rykte.

-- Om du dör, vill jag dö med dig! utropade Ester
och hängde sig vid hans arm. Hon var utom sig, hon
visste icke mer hvad hon sade.

-- Nej, Ester, jag lefver ännu för att försvara din
heder. Stanna; denna skymf kräfver blod!

-- Nej, nej, gå icke, de döda dig! Jag släpper
dig icke! -- och hon klängde sig ännu fastare vid hans fångade arm.

-- Arma barn, vet du då icke att jag älskar dig
och att din heder är min! Vill du bringa mig till förtviflan?

Ester såg på honom med ett par stora förvånade ögon och släppte hans arm.

-- Gå, gå! hviskade hon, fåfängt sökande att dölja sina tårar.

Bertelsköld stängde dörren till sidorummet och inträdde
i salen. Han fann alla beredda på en blodig
upprättelse. Man tvistade endast om hvem som först
borde korsa sin värja med Ester Larssons försvarare.

-- Mina herrar -- sade den unge grefven lugnt
och bestämdt -- herr Gyllenfelt har fått ett slag öfver
ansiktet. Jag förklarar att han fullkomligt förtjent det,
och det är således honom som jag först skall ha den
äran att möta. Löjtnant Lejonram torde ha godheten
blifva min sekundant.

-- Jag proponerar att vi sluta vår middag och sedan
uppgöra affären på Liljeholmen, föreslog Krauser,
missnöjd att blifva störd i sin angenäma sysselsättning.

-- Omöjligt! Mörkret inbryter! Allons, till saken! ropade flera röster.

-- Det är också min mening, yttrade Bertelsköld.

Man rangerade sig och afkastade rockarna. Gyllenfelt
hade i hast blifvit nykter och utsåg von Hartzdorf till sekundant.

Striden begynte. Båda motståndarne voro öfvade
fäktare, men Gyllenfelt, ursinnig öfver den lidna
förolämpningen, var ur stånd att behålla det lugn han
så väl behöfde för att parera sin skicklige motståndare.
Det dröjde ej länge, innan en skarp stöt genom högra
axeln afpressade honom ett rop af raseri.

-- Gör ingenting; låt oss fortsätta! ropade han.
Men snart hängde hans arm maktlös vid sidan, och
Bertelsköld sänkte sin värja.

-- Turen är hos er, herr von Hartzdorf, yttrade grefven.

Den sårade fördes undan, och Hartzdorf trädde i
stället. Ung och veklig, hade han varit ett lätt byte för
en mindre skonsam fiende. Bertelsköld nöjde sig att rispa
ett märke öfver hans högra kind, hvarpå sekundanterne
skyndade att korsa sina värjor emellan de stridande.

-- Adieu, mon plaisir hos det täcka könet,
anmärkte Krauser, utan medlidande med sin bestörte vän,
hvars första omsorg var att betrakta blessyren i spegeln.
-- Turen är hos er, herr baron! yttrade Bertelsköld,
skenbart lika lugn, ehuru man af den skarpa
tonen kunde ana att förbittringen jäste inom honom.

-- Ni hade kunnat vänta, tills jag slutat kalkonen,
brummade den utmanade, i det han prudentligt hopvek
servietten, strök sig om läpparna och ställde sig i posityr.
-- Låt det gå fort, jag är hungrig! tillade han, helt
vårdslöst lekande med värjan, likasom hade han aldrig
brukat henne till annat än att peta ned äpplen.

Bertelsköld lät likväl icke bedraga sig. Han visste
att han nu hade att göra med sin farligaste motståndare,
Stockholms mest beryktade duellant, en fulländad
fäktare, invigd i alla de italienske mästarnes finter.
Han visste att denne kallblodige egoist skulle spetsa
honom på sin värja med samma likgiltighet, som han
skar sönder en kyckling. Han beslöt att taga sig till
vara, ty Krausers plan var påtagligen att genom låtsad
vårdslöshet göra sin fiende säker och förleda honom
att blotta sig för den alltid lurande, alltid vaksamma
värjspetsen.

-- Huru många har ni dödat i dueller, herr grefve?
yttrade Krauser helt legert, just under det att han
parerade ett väl måttadt utfall.

-- Ni blir den förste, svarade Bertelsköld i samma
ton; men hans blod begynte att sjuda.

-- Hvad? Ingen enda? Och jag roar mig som
bäst med den åttonde, återtog baronen, i det han, medan
han ännu talade, riktade en försåtlig stöt mot Bertelskölds bröst.

Värjan slogs åt sidan, men uppslet skjortärmen, och
en blodstrimma färgade linnet rödt.

-- Nej, se! Jag tror ni spillt lingon på ärmen, anmärkte Krauser.


Följderna af en promenad till häst.
Bertelsköld insåg sin fara. För hvarje minut blef
han hetare, hans motståndare däremot allt kallare, allt
försmädligare. Däri låg vådan. Han beherskade sin
vrede och öfvergick från anfall till försvar.

-- Å -- man är rädd om sitt grefliga hull, gäckade
Krauser, och i detsamma blottade han sig med flit, för
att förleda grefven till utfall.

När denna plan slog fel, miste Krauser i sin tur tålamodet.

-- Finissons! ropade han.

Bertelsköld höll sig på defensiven. Krauser ansåg
detta härröra af blodförlust och trodde sig nu kunna
våga en afgörande stöt. Han drog sig ett steg tillbaka,
likasom ville han ställa sig en garde, men i samma
ögonblick gjorde han ett våldsamt utfall, hvilket ej
lyckades bättre, än att han störtade på sin motståndares
utsträckta värja, som gick honom tvärsigenom veka lifvet
och fällde honom till golfvet.

-- La pièce est finie, allons souper! utropade han
med de bekanta hemska orden vid Carl XII:s död, i det
en ström af blod forsade ut genom näsa och mun.
Gurmanden hade slutat sin bragdrika bana.

-- Fort till häst! hviskade Lejonram.

Bertelsköld insåg att hvarje dröjsmål var vådligt.
Han ryckte Ester med sig och skyndade ut. Ej ens
Sager hindrade dem, och snart galopperade båda öfver
bron till Liljeholmen.

Då höll grefven stilla.

-- Nej, sade han, jag måste återföra dig till din far.

-- Hellre till döden! utropade Ester förfärad.
Maskradhistorien är känd i hela Stockholm. Min far är
fruktansvärd, och det lyckligaste jag kunde vänta vore
att ännu i afton förenas med en man, hvilken jag afskyr.
-- Nåväl -- sade Bertelsköld -- jag vet en annan
fristad, där du kan lefva trygg, tills stormen är öfver.
Jag för dig under min mors beskydd.

-

27. Minorna börja springa.


Samma dag händelsen inträffade på värdshuset Spanien, hade
presidenten grefve Torsten Bertelsköld mottagit gynnsamma
underrättelser. Hans största fisk -- hans hvalfisk, som ingen
förut kunnat binda och fånga -- begynte att sprattla i noten.
Och allt tätare drogs det snärjande garnet kring Sveriges verklige herre och
styresman, den gamle, af år, mödor och ära nedtyngde
grefve Arvid Horn; allt mera vidgades horisonten för
Hattarnes äregiriga framtidsplaner, och för hvarje dag
såg man dem allt mera närma sig deras föresatta mål:
en ny styrelse och ett nytt politiskt system. Segervissheten
lyste ur den ränkfulle diplomatens skarpa
blickar, där han, ensam i sitt kabinett, begrundade medlen
att bryta det sista motståndet. Han var för klok att
förakta de mindre fiskar, som ännu återstodo att fjälla,
och framför allt generade honom borgareståndets
fortsatta motspänstighet. Det var visserligen blott ett stånd
mot tre, på hvilka man ansåg sig vara säker, men det
var af vikt att äga nyckeln till landets kassakista, och
så länge man icke ägde borgareståndet i sin makt, kunde
man alltid befara att nyckeln icke ficks eller icke tog
upp det krångliga låset.

Klockan var mellan fem och sex på eftermiddagen.
Vaxljusen brunno i silfverkandelabrarna, och grefven,
som tycktes vänta någon, såg tid efter annan på klockan.

-- Skulle den gamle vargen vädra försåt? sade han till sig själf.

Men dubbeldörrarna öppnades, och kammartjenaren
anmälde riksdagsmannen Larsson. Grefvens panna
ljusnade, och han nickade ett »stig in!»

Larsson inträdde, alltid lika styf som en bjälke ifrån hans hemlands skogar.

-- Herr grefven har låtit kalla mig, sade han efter
en snäf bugning. -- Vi hade utskott i ståndet, så att
jag ej kunde infinna mig precis klockan fem.

-- Gör ingenting, min bäste Larsson; tjenst och
fädernesland framför allt. Var god och tag plats. Jag
har önskat språka med er om vår gemensamma affär,
de österbottniska städernas stapelfrihet.

-- Jag bekänner att jag ej mera hyst något hopp om herr grefvens gunstiga förord ...

-- Men min bästa vän, ni misskänner fullkomligt
mina goda afsikter. Vi kunna vara af olika mening i
andra frågor, och hvar och en bör följa sin öfvertygelse;
men hvem skulle ej göra edra patriotiska tänkesätt den
rättvisa de så väl förtjena! Tro mig -- och dessa ord
yttrades med en rörande uppriktighet -- jag är er verklige
vän och gör allt hvad i min förmåga står, för att tjena er.
Larsson svarade med en kort bugning, som lämnade
vänskapsförklaringen i dess värde.

-- Ni har fiender, min bästa Larsson, fortfor grefven;
fiender, som söka att skada både er och er sak. Plomgren
till exempel; en egennyttig karl! Jag afskyr sådana
karlar. Om ni ville ha förtroende till mig, skulle jag
använda hela mitt inflytande, för att tillintetgöra hans
planer. Er process, ni vet; hvad tycker ni väl? Högsta
domstolens ledamöter påstå att ni bestämdt skall förlora.
Och det gäller ju halfva er förmögenhet?

-- Tillåter ers nåd att vi återkomma till stapelfriheten?

-- Det är just därom jag ville tala. Ni förstår, att
en sådan process måste skada er sak på samma gång
som er själf. Man skulle säga att ni begär stapelfrihet
för att reparera edra förstörda affärer. Och när man,
som ni, ligger vidt ut, i spannmålsexport till exempel,
hvilket alltid är en vanskelig affär, som dependerar af
konjunkturen ...

-- Jag inser ej hvad mina enskilda affärer ha att
göra med kongl. majestäts och riksens ständers beslut.
Jag är associerad med huset Årström & Söner i Stockholm
och skulle kanhända vinna mera uppå att Stockholm
behölle sina uteslutande privilegier på världshandeln.
Men det är en skriande orättvisa att förbjuda idoga
städer, rikets bästa exportorter, att utföra sina varor till
den marknad de finna fördelaktigast ... att tvinga dem
sälja åt stockholmaren för underpris och köpa af honom
för hvad han behagar fordra, på det att han må kunna
förtjena, medan alla andra förlora. På det sättet kommer
aldrig rikets handel i flor; all spekulation förlamas, våra
fattiga städer gå under, Finland betalar en oerhörd
indirekt skatt, och Stockholm utsuger landets märg, utan
att själf äga en varaktig vinst; ty ju mera landet
utarmas, desto mindre konsumerar det, och desto mindre
förtjenar Stockholm själf pä sitt monopol.

Den sträfve gubben blef varm, när han kom in på
det ämne han satt sig före såsom sitt lefnadsmål.
Statsmannen hörde honom tålmodigt och med ett mildt
smålöje samt fortfor sedan i den mest vänskapsfulla ton:

-- Till hvem säger ni detta, min ärade vän? Till
en man som fullkomligt delar er åsikt och anser, likasom
ni, denna sak för handelns och sjöfartens lifsfråga.
Men edra fiender skola invända, att ni själf är ett exempel
på det nu gällande systemets gagn och ändamålsenlighet.
De skola svara, att ni själf under detta system förvärfvat
en högst betydande förmögenhet -- att ni äger åtta
skepp i sjön -- att ni är Finlands störste exportör --
att ert namn gäller i hela den handlande världen som
guld -- ja, att ni med rätta förvärfvat den ärofulla
benämningen af borgarnes konung ...

-- Så mycket mindre, ers nåd, bör jag beskyllas
att af egennyttiga afsikter votera för stapelfriheten --
och den stolte gubben rätte sig vid dessa ord ett hufvud
högre än förr.

Presidenten Bertelsköld kunde ej alldeles undertrycka
ett eget hånande, elakt och olycksbådande löje.

-- Ni har rätt, sade han, er ställning är för
närvarande lycklig och oberoende. Rik, ansedd och mäktig,
firad, beundrad och afundad af alla edra medbröder,
lycklig familjefar -- icke sant, ni har ju välartade,
älskvärda barn, och bland dem en dotter, som utgör er
ålders glädje? -- hvad kan en dödlig mera begära af
lifvet? Min bästa Larsson, tillåt också mig, en gammal,
ensam ungkarl, att afundas er lycka.
-- Herr grefve, det är nu icke fråga om mig ...

-- Just om er, min vän, eller, hvad som är detsamma,
den sak ni förordar. Föreställ er till exempel,
att hela denna sällsynta, denna högt beprisade lycka,
som människorna afundas och som ni -- naturligtvis
med allt skäl -- tillskrifver er egen drift, klokhet
och arbetsamhet, föreställ er att denna lycka är ett
korthus, byggdt på lösa sanden och färdigt att ramla
för första vindpust, kanske i samma stund vi tala därom ...

Larsson såg honom styft i ansiktet. Men detta
ständigt småleende, ständigt kalla ansikte var omöjligt
att genomskåda.

Grefven fortfor:

-- Jag ber er, hör noga på hvad jag nu har att
säga er, och märk väl att jag talar som en vän, hvilken
endast önskar ert eget bästa. Till en början kommer
ni att förlora er process.

-- Det är möjligt.

-- Det är säkert. Min vän, det kommer att högst
betydligt skada ert anseende. Ni kommer att framstå
däri som en man, hvilken velat -- hur skall jag
uttrycka mig? -- plundra sina närmaste anförvanter.

-- Ers excellens!

-- Hör mig med tålamod. Hvarför riskera halfva
er förmögenhet och hela ert anseende? Vore det ej skäl
att nedlägga denna infama rättegång, som ruinerar er?
Besinna, hvem är er motpart? En äfventyrare, en simpel
karl, en betjent hos min brorson. Och en man som ni
skulle tillåta en sådan person att degradera er till hvad
edra fiender skulle kalla en sniken roffare? Det är
omöjligt. Vi måste skicka er motpart till Ungerns
moraser, därifrån han kommit.
-- Jag tackar ers nåd. Men emedan en sådan
biläggning skulle pålägga mig en förbindelse, som jag
ej kan uppfylla, vill jag hellre stå risken, om sa måste vara.

-- Verkligen? Ja, det är sant, ni disponerar ännu
en betydlig egendom, som icke beror af edra brorsbarns
anspråk. Jag vill påminna mig att hela detta ert
rörelsekapital, och kanske något däröfver, är för närvarande
nedlagdt i en stor spannmålsaffär på Holland.

-- Jag ber ännu engång, att ers excellens ej blandar sig i mina affärer.

-- Ni skall strax finna orsaken. Se här en apostille,
som jag i dag på morgonen erhöll från holländska
ministern. Han skrifver mig, att den fria spannmålsinförseln
i Nederländerna upphörde den 23 sistlidne
Oktober och att, tvärtemot förbudet, en med spannmål
laslad svensk kofferdiflotta, tillhörande handelshuset
Årström & Söner i Stockholm, den 26 Oktober inseglat i
Zuidersee. Jag beklagar er, min vän; ty ni vet huru
afundsjuke holländarne äro om sina jordbruksintressen.
Därest ej diplomatin lyckas bemedla affären, äro skepp
och gods förbrutna och underkastade konfiskation.

Larsson bet sig i läppen. Man såg, att pilen hade
rispat hans köpmanshjärta. Men han beherskade sig.

-- Jag hoppas -- sade han med fattning -- att
svenska regeringen icke skall tillåta ett så groft våld mot
dess undersåtars egendom.

-- Hvad vill ni man skall göra? Ni påminner er
under hvilka lumpna förevändningar engelsmännen
borttogo våra fartyg i Carl XI:s tid, och Sverige stod likväl
då på höjden af sin makt. Myn heers i Amsterdam äro
mer än billigt jaloux'a, och jag fruktar Sverige har icke
råd att skaffa sina undersåtars anspråk gehör. Ni, som
önskar freden à tout prix, ni vill väl icke börja krig
för Årström & Söners spannmålsflotta?

-- Ers nåd, om ett så skändligt öfvervåld äger rum
utan en skarp reklamation från svenska regeringens sida,
så förtjenar icke denna usla styrelse att en ärlig man spiller
ett ord till dess försvar eller en fyrk till dess understöd.

Presidenten smålog; det var dit han ville komma.

-- Nå, det fägnar mig uppriktigt, min bästa Larsson,
sade han, att engång höra er yttra en sund åsikt om
vår politiska ställning. Ni finner hvarthän vi kommit
med denna styrelse, som humilierar oss i våra egna och
utlänningens ögon. Och denna styrelse är det som ni
försvarar i borgareståndet! Nej, min vän, vi måste hafva
en förändring, och uppskjutes den längre, är äfven er
sak förlorad. Den nya styrelsens första omsorg skall
blifva att skaffa alla rätt och att föra ett decideradt
språk mot utrikes makters exorbitanta pretensioner.

Larsson betänkte sig några bistra ögonblick. Därpå
yttrade han:

-- Jag tror mig känna grefve Horn; det är omöjligt
att han kan lämna denna sak utan afseende.

Åter smålog statsmannen.

-- Jag tviflar att grefve Horn finner för godt att
befatta sig med edra angelägenheter. Han har för
närvarande nog af sina egna.

-- Han skall, han måste höra mig.

-- Men om hans afsked endast väntar pä konungens underskrift?

-- Så vänder jag mig till grefve Bonde.

-- Och om hans afsked väntar på ständernas underskrift?

-- Grefve Hård!

-- Samma förhållande.
-- Må vara. Innan jag har full öfvertygelse,
förändrar jag icke min åsikt i borgareståndet.

-- Jaså. Ni äger er frihet. Jag har rådt er som
en vän, men ni föredrar att blifva på engång deshonorerad
och fullkomligt ruinerad. Ni kan i alla fall trösta
er med er husliga lycka ... edra barn ...

-- Jag har sagt ers excellens engång förut, att jag
aldrig säljer min politiska öfvertygelse. Hot eller smicker,
det kvittar mig lika. Är det något, hvarmed jag annars
kan vara till tjenst?

-- Nej. Bevare mig himlen att vilja rubba edra
patriotiska tänkesätt ... Men apropos af edra barn, tillåt
mig, min bästa Larsson, ännu en fråga -- och här antog
grefven sitt blidaste småleende. -- Jag hoppas att er dotter
befinner sig väl? En förtjusande varelse; jag beundrade
verkligen hennes dans på maskraden hos grefve Tessin.

-- Herr grefven misstager sig. Min yngsta dotter
är ett barn och kan aldrig ha den äran att visa sig i
en så hög societé.

-- Hvad, min vän? Jag visste väl att ni var medbrottslig
i denna lilla förtjusande intrig, men jag trodde
icke ni längre affekterade att bibehålla er dotters inkognito.
För öfrigt talar hela Stockholm om ingenting annat
än mamsell Larsson och hennes täcka dans i kadriljen
för de kungliga, där hon spelade Vårens roll. Jag tillstår
att grefve Tessin och hans majestät själf med någon
förvåning hörde, att en person, som ej var inviterad,
hedrade societén med sin närvaro ...

-- Ers excellens, det är ett nedrigt förtal!

Den sista, väl riktade pilen begynte att tränga
igenom pansaret af is kring borgarekungens hjärta.

-- Men, min kära Larsson, hvarför neka till ett
litet oskyldigt skämt? En vacker flicka kan taga sig
friheter, med hvilka vår upplysta tid ej bör räkna så
noga. Ni såg själf, hvilken grace, hvilken hardiesse!
Å, det var för charmant! Er uppfostran skulle göra heder
åt en dam vid hof vet.

-- När jag säger ers excellens att det är lögn, så
borde jag ej behöfva säga det två gånger, genmälde
Larsson, i hög grad uppbragt och orolig.

-- Som ni behagar! Fråga hvem ni först möter
på gatan hvarom man talar alltsen i går. Hela världen
vet att min brorson var den som lyckades sauvera er
dotter ur trängseln. Jag säger ingenting därom. Jag
gillar hans smak.

-- Nedriga smädelser! Ah, I tron då, högförnäme
herrar, att I ostraffadt kunnen skymfa en borgares heder!

-- Förifra er icke! Hvem talar om heder? En bagatell.
Har ni händelsevis hört hvar er dotter nu befinner sig?

Larsson studsade. Det begynte blifva honom klart,
att äfven hans älskade barn kunde blifva ett offer för de
stämplingar, af hvilka han omgafs. Hans ögon flammade.

-- Hvad vet ers excellens om min dotter? frågade han skarpt.

-- Men så lugna er då! Er dotter befinner sig troligen
förträffligt. Jag hörde blott händelsevis, att hon
ridit ut i dag med en ung, mindre välkänd person, vid
namn Sager, i ändamål att spisa middag med en hop
muntra ungherrar på värdshuset Spanien.

-- Mitt barn! Min Ester! klagade den olycklige fadern och
vred sina händer. Han påminde sig ridten och trodde nu allt.

-- På värdshuset -- fortfor grefven utan
förbarmande -- lärer uppstått något gräl om hvem som
ägde de största anspråken på er dotters ynnest. Ungt,
hetsigt blod, ni vet hur det tillgår. Följden blef ett
par eller tre dueller -- en baron Krauser lär ha blifvit
på platsen, och er dotter säges ha tagit till flykten med
en bland herrarne. Allt detta tilldrog sig knappt för
en timme sedan. Man rapporterade det just innan ni
kom. Ni kan vara lugn. Såvidt jag vet, är er dotter oskadad.

-- Oskadad! utropade fadern i fullt raseri och trädde
hotande grefven på lifvet. -- Nedriga människa, tag allt
hvad jag äger -- ah, ni har redan tagit det! -- men
gif mig tillbaka min Ester, mitt barn, mitt älskade barn!

Grefven ringde och sade till kammartjenaren:

-- Led riksdagsmannen varsamt utför trappan; han lider af svindel.

Larsson sansade sig.

-- Herr grefve -- sade han med ännu darrande
stämma -- ni borde icke ha glömt Marie Larssons historia
och den icke hedrande andel ni hade däri. Det gifs en
försyn, som skall hämnas den ringas oförrätt på de mäktigas hufvuden.

-- Men min bästa vän ...

-- Smäda mig icke med er vänskap, herr grefve!
Från denna stund äro vi dödliga fiender.

Och borgarekungen gick mer styf än han kommit,
utan minsta krökning af sin oböjliga nacke.

-
28. Grefve Horns fall.

Vi skola nu, tvärtemot bruket i världen, vända våra
blickar från den uppgående solen till den nedgående,
från dem som uppklifva på ögonblickets skuldror
till dem som falla under bördan af dess tyngd. Märk,
att vi tala om förgångna tider och om en fallande storhet
-- hög och aktningsbjudande i själfva sitt fall -- icke
om dessa småkryp, dem tidens vindar oförskyldt lyftat
till höjderna, för att nästa minut åter bortblåsa dem till
deras rätta plats i det låga.

Och där dessa berättelser läsas af finska ögon, märk
att Arvid Horn var en finsk man, den störste statsman
som härtills utgått från landet österom Bottenhafvet.

Vi inträda i ett annat kabinett, lika elegant och än
mera luxuriöst möbleradt, än presidenten grefve Torsten
Bertelskölds. Men detta gemak bär i all sin prakt ett
tycke af ålderdom; där är damm på taflorna, damm på
statyerna, damm på de ståtliga folianterna i deras hylla,
damm på de fina, med siden och sammet beklädda
möblerna. Gardinerna nedfalla i tunga festoner och
förmörka rummet; mattorna äro så mjuka, som vore ljudet
af minsta steg olidligt för invånaren. Oaktadt sin kända
smak för lyx och komfort, bar ägaren ej på länge kunnat
förmå sig att låta damma och städa sitt arbetsrum; han
sätter mera värde uppå att icke minsta möbel rubbas,
icke minsta papperslapp förflyttas från sin plats. Han
är konservativ ända in i småvanorna af sitt dagliga lif,
och han har rätt att vara det: han är sjuttio år och
har i unga år hjälpt Carl XII att på den tidens sätt
damma och städa nordens riken,
Nu sitter grefve Arvid Horn, gammal och skröplig
vorden, vid det tungt belastade arbetsbordet. Urverket
har ej stannat; hans sekreterare har nyss bortgått,
belastad med bref till halfva Europas kabinetter och halfva
Sveriges och Finlands ämbetsverk. Ännu för få minuter
sedan uttänkte den gamle statsmannen nya politiska
kombinationer för tryggandet af rikets välfärd, fredliga
planer att låta odlingen eröfra nya riken inom 1721 års
mycket hopkrympta gränser. Ännu nyss var han själen
i sitt fäderneslands politiska lif och den som med stadig
hand höll statens tyglar, kufvande passionerna och


förmedlande så många hatfulla intressen, som korsade,
hotade och sökte tillintetgöra hvarandra. Men nu hade
han kastat världens börda från sina skuldror; han var
trött, han sökte hvila för sin själ, och framför honom
låg Carl XII:s stora bibel uppslagen. Hvad läste han
där? Det var Predikarebokens första kapitel:

»Allt är fåfänglighet. Hvad hafver människan mer
af alla sine mödo, som hon hafver under solene? En
släkt förgås, den andra kommer till; men jorden blifver
evinnerliga. Solen går upp och går neder och löper
till sitt rum, att hon där igen uppgå skall. Vädret går
söder ut och kommer norr igen, och åter på det rum
igen, där det begynte. Alla floder löpa i hafvet; dock
varder hafvet icke dess fullare; till det rum, där de
utflyta, dit flyta de igen. All ting äro mödosam, så att
ingen kan uttalat. Ögat ser sig aldrig mätt, och örat
hörer sig aldrig mätt. Hvad är det som skedt är?
Detsamma som härefter ske skall. Hvad är det man gjort
hafver? Detsamma man ännu härefter göra skall: oss
sker intet nytt under solene. Sker ock något, där man
af säga kan: si det är nytt? Ty det är ock förr skedt
i de förra tider, som före oss varit hafva. Man kommer
intet ihåg huru det tillförene gånget är, ej heller kommer
man ihåg hvad härefter kommer, när dem som tillkommande äro.»

Vid dessa ord sänkte sig den gamles ärevördiga
hufvud mot handen. De sjuttio åren af hans lif, de
trettio åren af hans makt gingo förbi honom som en
dröm, och han upprepade Predikarens ord: »Jag såg på
allt det under solene sker, och si, det var allt fåfänglighet och jämmer.»

Allt? frågade han sig själf. Och åter svarade han
sig själf: tomhet, fåfänglighet, förgänglighet!
Då föllo hans ögon på en annan bok, som låg öppen
sedan i går. Det var Senecas arbeten. Ett ställe var
där uppslaget, hvilket stämde öfverens med Predikarens
ord och lydde:

»Quosdam, cum per mille indignitates in usum
dignitatis subrepserint, misera subit cogitatio, ipsos
laborasse in titulum sepulchri.» Det är: »Några, som
med tusen ovärdiga medel krupit upp till höga värdigheter,
gripas plötsligen af den ömkliga tanken, att de
själfve arbetat på inskriften öfver sin graf.»

-- Hvad? utropade han. Är också jag en af dem
som föddes för stoftet och som smugit sig fram till en
makt, hvilken de voro ovärdige att bekläda? Hela
min lefnads verk, min ungdoms strider för konung och
fädernesland -- min mannaålders mödor, och detta fria
statsskick, som jag grundlagt, befästat och upprätthållit
i Sverige -- är allt detta ingenting annat än inskriften
öfver min graf?

Han höjde tankfull på axlarna och försjönk i en
dyster begrundning. Ack, hvilket lif är så fläckfritt,
att icke stundom en tyngande tanke på egna brister,
egna svagheter smyger sig in i det ädlaste hjärta och
rubbar det själfförtroende, som nyss förut måhända häft
sig för högt, det medvetande af stora idéer, stora handlingar,
hvilket måhända i stoltare ögonblick varit frestadt
att tillbedja sig själf! Den store, bragdrike, verksamme
mannen var i denna stund långt mer att beklaga, än
dagakarlen, som räknar hela sin mödas frukt efter den
veckolön han uppbär om lördagskvällen. Denne fattige
arbetare ser dock ett resultat framför sig: grefve Horn
såg sitt fädernesland sönderslitet af partier, sig själf
grånad och vanmäktig -- och han frågade sig: för hvad
har jag lefvat?
Då öppnades dörren, helt sakta som bruket var uti
detta hus, och kammartjenaren anmälde presidenten
grefve Torsten Bertelsköld. Den gamle statsmannens
panna mulnade ända till åskmoln; likväl sade han:

-- Grefven är välkommen.

Och in trädde med varsamma steg, likasom i ett
sjukrum, hans forne lärjunge, som vuxit mästaren öfver
hufvudet och som nu -- det visste grefve Horn rätt
väl -- var själen i den liga, hvilken länge arbetat på
hans fall. De båda herrarne kände hvarandra, men
huru mycket än tiden förändrat, fanns likväl något kvar
af det forna förhållandet, af mästarens öfverlägsenhet
på ena och lärjungens undfallenhet på andra sidan. Det
fanns ganska säkert icke mer än en dödlig, för hvilken
grefve Bertelsköld hyste en vördnad, eller rättare en
fruktan, som hvarken hån eller slughet någonsin
förmådde fullkomligt öfvervinna, och denne ende var hans
herre och mästare grefve Arvid Horn.

Och dock hade han nu -- kanske i den tron att
ingen annan kunde lyckas däri -- åtagit sig det svåra
uppdraget att förmå den gamle statsmannen till att godvilligt
nedstiga från sin höga plats som rikets styresman
och lämna makten ifrån sig i Hattarnes händer.

Han började ytterst försiktigt med några deltagande
frågor om hans excellens' hälsa, likasom hade detta
varit det enda och ganska naturliga ändamålet med
hans besök. Hela Sverige, försäkrade han, hade med
oro förnummit, att hans excellens' långvariga mödor
för dess väl medfört en kroppslig trötthet, hvilken,
hoppades han, likväl icke skulle hindra hans excellens
att ännu i många år egna sin mogna erfarenhet åt
fäderneslandets tjenst.
-- Förlåt mig -- afbröt honom grefve Horn i den
bekanta förnäma tonen, som lärjungen icke illa
efterhärmade emot sina klienter -- har jag äran mottaga
herr grefven som enskild vän, eller som deputerad från riddarhuset?

Presidenten försäkrade att han kommit blott af
personligt och skyldigt intresse, för att underrätta sig
om hans excellens' välbefinnande.

-- Det fägnar mig. Jag kunde annars inbilla mig
att jag lefver något för länge för herrarnes otålighet.
Med grefven är det en annan sak. Men jag blir gammal
för både vänner och fiender. När man, som jag, bär
ärr ifrån tvenne stridsfält, kan vigören icke räcka i
evighet. Mitt sår från Düna påminner ofta om sin
tillvaro, men jag skulle kanske glömma det, om jag ej
då och då blefve pä civila bataljfältet ecraserad af
anfall både i rygg och flanker. Det finns något som
för en gammal krigare är värre än gikten, och det är
riksdagarna.

-- Smädelsen skall aldrig kunna fördunkla ...

-- Låt oss icke tala om smädelsen. Den gör oss
samma tjenst som de glödgade kulorna, med hvilka vi
värmde våra tält om vintern i Polen: allt beror på huru
man tar dem. Apropos, hur avancerar saken på
riddarhuset? Blir man snart af med oss?

-- Ers excellens, riddarhuset, liksom de öfriga stånden,
vet att till fullo uppskatta ers excellens' eminenta 
förtjenster ...

-- Jag ber, inga komplimanger: låt oss nu lämna
våra läxor i den officiösa stilen. Jag frågar huru långt
man kommit med vårt syndaregister i afseende på
förnyandet af traktaten med Ryssland. Vi ha ju handlat
mot sekreta utskottets föreskrift, icke sant? Och vårt
fel förminskas icke däraf, att dess föreskrifter voro
förseglade och väntade på en konjunktur, som i vår tanke
icke inträffat.

-- Ers excellens känner bättre än jag, att den
ryska traktaten verkligen ansetts som en utmaningshandske
åt Frankrike, och att ständernas pluralitet torde komma
att ställa rådet till ansvar -- likasom att sekreta utskottet
anser konjunkturen favorabel för en allians med Turkiet,
subsidier af Frankrike och krig med Ryssland. Man
anser något böra vågas för rikets ära och själfständighet
samt våra förlorade provinsers återtagande.

-- Hvad? Favorabel? För det att denne äfventyrare,
denne Bonneval i Konstantinopel, inbillar eder
allehanda barnsagor om en turkisk allians! Ära och
själfständighet, köpta med tiggeri om franska subsidier!
Förlorade provinser återtagna af pojkar utan armé, utan
fältmateriel, utan flotta, utan penningar! Veten I då
så visst, mina herrar, att icke vårt svenska lejon i en
sådan råttfälla kunde få släppa till ännu en bit af sitt
luggslitna skinn? Och hvar hafven I fältherresnillet,
som skall bana eder vägen till dessa fabelaktiga segrar?
Jag förstår: hälsa Lewenhaupt från en af Carl XII:s
gamla soldater och säg honom att länder eröfras icke
med stora ord. Säg honom att det fordras en annan
konst att vinna bataljer på slagfältet, än bravorop på
talarestolen.

-- Jag ber ers excellens vara öfvertygad om att
förbittringen emot rådet, grundad eller ogrundad, är
ganska stark; men hvad ers excellens beträffar, skall
alltid en skyldig vördnad ...

-- Bah, hvem talar om mig?

-- Och vore icke den nyligen skedda olyckliga
noten till danska ministern ...
-- Förklara er! Danska ministern?

-- Ja, jag kan icke dölja det: ers excellens' brådska
att kommunicera med danska ministern den konvention,
som ers excellens nyligen afslutat med Frankrike, anses
innebära en våda för alliansen med sistnämnda makt,
och några bland ers excellens' fiender hota ers excellens
med en anklagelse för denna indiskretion.

-- Hvad? Vi skulle begära Frankrikes tillåtelse att
adressera oss till en annan makt i frågor som röra våra
egna intressen? Så, mina herrar! Det är således nu
så långt kommet, att ett land, som kallar sig fritt och
själfständigt, icke vågar yttra ett ord utan dess så kallade
allierades samtycke.

-- Ers excellens' fiender ...

-- Hvad angå mig mina fiender? Frågan är om
riket bör föras i ledband af en ränkfull kardinal i Paris
eller en ruinerad vagabond i Konstantinopel.

Och den gamle, nyss så skröplige mannen gick med
ungdomshäftighet fram och åter öfver den mjuka mattan.
Plötsligt stannade han framför Bertelsköld, fixerade honom
skarpt och frågade:

-- Hvem blir min efterträdare? Ni eller Gyllenborg?

Bertelsköld svarade med fattning:

-- Må himlen bespara oss denna fråga ännu många
år! Men om ers excellens' långa mödor skulle berättiga
till en efterlängtad hvila -- om verkligen denna anklagelse,
hvars löjlighet ers excellens behagat så klart lägga i
dagen, skulle uppfylla ers excellens med en rättvis
förtrytelse, var åtminstone öfvertygad, att det icke är jag
-- jag som haft den äran att tjena under ers excellens
och har ers excellens' ledning att tacka för den erfarenhet
jag möjligen kan äga i statsangelägenheter -- att det
icke är jag som eftersträfvar en plats, där hvilken som
helst måste fördunklas af företrädaren.

Grefve Horn fick under dessa fraser tid att lugna
sig. Han satte sig åter och yttrade helt kallt:

-- Enfin, det är således ni, som ämnar göra mig öfverflödig.

-- Ers excellens, dessa misstankar ...!

Och Bertelsköld gjorde min att aflägsna sig med
hela den förolämpade dygdens och vänskapens indignation.
Men Horn fortfor:

-- Herr grefve -- låt oss vara uppriktiga! Jag
beklagar mitt land, emedan det för någras maktlystnad,
någras äregirighet kommer att kastas ifrån den fredliga
banan af frihet och framskridande in på vådliga afvägar,
där mitt gamla öga endast kan upptäcka faror och
förödmjukelser. Jag vore frestad att också beklaga mig,
emedan jag icke lyckats uppfostra en annan skola af
statsmän, än talangfulle ränksmidare och uppbrusande
politici, hvilkas vyer knappt räcka till spetsen af deras
värja. Likväl har jag en anledning att tacka er, herr
grefve -- och jag tackar er. Ni har lyftat en börda
ifrån mitt hjärta. Se här! -- och därvid utpekade han
det ställe ur Seneca, som nyss förut gjort honom så
tankfull och nedslagen.

Seneca var ingen obekant storhet för grefve Torsten
Bertelsköld; men han hade för längesedan förgätit denna
sentens. Han återlämnade boken med den hånfulla
anmärkning, att den utan tvifvel var mycket moralisk.

-- Ja väl! återtog Horn med den öfverlägsna höghet,
som i ögonblicket bortsopade hånlöjet från
motståndarens läppar. -- Se där ett af dessa tänkespråk,
dem forntidens vishet slungar genom årtusenden framåt
emot den låga ärelystnadens fräcka panna! Jag vill nu
säga er, herr grefve, hvarför jag tackat er. Ett
ögonblick ansåg jag mig hafva lefvat förgäfves. Och ringa
må det synas inför den Allsmäktige, hvad min svaga
arm förmått. Men när jag mäter mitt verk med edra,
mina herrar efterträdare, då känner jag mig äga någon
rätt att säga till eder, som brådsken att blifva mig kvitt:
jag har upplyftat Sveriges rike ur dess djupaste förnedring,
dödsnöd och ödeläggelse till välstånd, anseende och
yttre själfständighet. Jag har ryckt det ur despotismens
kedjor, där det låg vanmäktigt, blödande och förkrossadt,
ett rof för Görtz och hans gelikar, som trampade det
under fötterna, och återgifvit det dess urgamla frihet,
1734 års lag och hvad som är mer än lagar: aktningen
för sig själf. Jag har emottagit det som en hopplös ruin;
jag återlämnar det som ett rike af framtid och lifskraft.
Mina herrar, hvad skolen I göra af mitt verk? -- hvad
skolen I göra af det rike jag lämnar eder?

Bertelsköld svarade icke. Denna gång var det slut med hans latin.

Grefve Horn fortfor:

-- Det fanns också ett ögonblick, när den gamle
romarens ord slogo mig med sanningens skarpa svärd,
där jag står vid slutet af min bana, och jag frågade
mig själf om mina medel alltid varit de värdigaste --
om icke äfven jag arbetat för en tom, eländig titel, som
skall blifva min grafskrift. Väl må jag bekänna, att
inför den store domaren däruppe står jag lika litet ren,
som någon annan dödlig varelse, full af brist och
fåfänglighet. Men jämför jag mig med eder, mina herrar
efterträdare, då har jag någon rätt att säga till eder:
jag bar icke smugit mig till makten genom att
undanskuffa en föregångare! Jag har icke hållit mig uppe
med lögn och svek; jag har icke med eländiga ränker
bedragit konung och fädernesland, för att så länge som
möjligt sola mig uti makten och förhäfva mig som en
af denna världens väldige. Nej, mina herrar! På den
plats jag innehaft har jag lyftats af tidens stormar och
en politisk nödvändighet; jag har behållit den så länge
jag haft det rena medvetandet att vara mitt fädernesland
nyttig, och jag störtas icke därifrån, såsom I en dag
skolen störtas -- jag nedstiger frivilligt, när jag ser
mina afsikter misskända, min kraft bruten, och jag
nedstiger, själf en fri man, omgifven af frie medborgare,
från den höjd, dit jag uppsteg i kamp mot absolutismen,
som genom mig blef lyftad från allas skuldror. Se där,
herr grefve, hvarför jag har att tacka er -- och nu står
det er fritt att handla efter ert godtfinnande. Jag
inlämnar i dag min afskedsansökan.

Grefve Bertelsköld ville säga något, men han fann
icke ord. Han stod som en skolgosse inför den gamle
mästarens färla, och han afträdde stum, förödmjukad,
full af raseri, men tillika med hämndens och segerns
djupt inom läpparnas fängsel begrafna hånlöje.

Och grefve Arvid Horn återvände, ensam vorden,
till Carl XII:s stora bibel, för att nedlägga sin förlorade
makt inför Dens fötter, som äger himlen till tron och
jorden till fotapall.

-

29. Ester Larssons flykt.

När den unga flickan och hennes beskyddare först
galopperade framåt stora vägen från Horns tull, är
det troligt att ingen af dem uppfattade hela vådan af
deras äfventyrliga företag. För Ester var blott det
klart, att hon icke ville, icke vågade återvända till
Stockholm, där hon blifvit så groft skymfad och nu
var ett allmänt samtalsämne, och till sin far, hvars
stränghet var lika järnhård i att bestraffa ett fel, som
hans kärlek varit öfverdrifven i att bortskämma ett
älsklingsbarn. Huru hade han icke behandlat Marie
Larsson, hennes kusin, hvilken anropade hans beskydd
och mottogs så, att hon hellre hoppade ut genom ett
fönster i vinterkvällen, än kvarstannade i sin
farbroders hus! Ester hade som barn hört sin syster
Veronica berätta denna upprörande händelse; den hade
gjort på henne det lifligaste intryck, och nu måste hon
själf, mera skyldig än sin kusin, vänta ett lika, ja hårdare
bemötande. Därför var hennes enda klara tanke att hon
måste bort, bort; men hvart, det visste hon icke.

De båda unga redo en stund tysta vid hvarandras
sida. Bertelsköld, äldre och mera erfaren, återkom dock
snart till en lugnare besinning och framkastade ett ord
om att Ester kunde ångra sin flykt; det vore då bättre,
att de i tid vände om.

Den unga flickan svarade häftigt, att han kunde
vända tillbaka, om han så behagade. Hon skulle icke
för något pris mera återvända till Stockholm.

-- Välan, sade ynglingen, så äro vi från denna
stund bror och syster. Ditt förtroende skall vara mig
heligt, och till ett bevis därpå vill jag föra dig till min mor.

Ridten fortsattes. Det mörknade och blef allt kyligare.
De båda unga voro glada att på aftonen uppna Mariefred.

Men att stanna här hade sina vådor, ty Larsson
skulle säkert icke spara något medel att återfå sin

Ester Larssons flykt.
förlorade dotter. Bertelsköld drog därför försorg om
att ridhästarna blefvo återskickade till Stockholm, köpte
en släde och ett varmare öfverplagg åt Ester samt
fortsatte resan med skjuts genom natten till Nyköping.
Härifrån skickades för-bud nedåt Norrköping och så
vidare söderut, och till Malmö skickades bref med
förfrågan om lägenhet öfver till Danmark. Allt detta
för att förvilla efterspaningarna. Flyktingarne reste
också på denna väg ut ifrån staden, men en half mil
därifrån ombytte de kläder i en bondgård och togo af
åt höger på vägen åt Örebro. De färdades nu i egenskap
af en bruksinspektor och hans syster, hvilka reste
från Säter för att tillträda tjenst på ett bruk uti Nora
bergslag, och lyckades som sådana uppgöra ressällskap
med en pratsam och karlavulen slaktaremadam från
Örebro, hvilken varit nedrest till Stockholm att sälja hudar.

Denna hedervärda medborgarinna försummade icke
ett så godt tillfälle att redan på förhand lätta sitt
hjärta från bördan af alla de viktiga Stockholmsnyheter
hon medförde till landsorten. Näst priserna på talg
och hudar, som i hennes krönika intogo det främsta
rummet, följde allt en smula politik, emedan gumman
hörde till hattpartiet, af det naturliga skäl, att hade
man krig, så hade man soldater, och hade man soldater,
så skulle dessa soldater hafva stöflar och renslar,
hvilket åter kunde vara en liten förtjenst för fattiga
borgare i dessa dyra tider. Längre sträckte sig icke
gummans räknekonst. Detta åter gaf anledning att
beskifva sig öfver riksdagen och Mössorna, borgarekungen
Larsson inbegripen.

-- Och så skall han ha en dotter, den där Larsson,
en halftokig flicka, som en natt klädt ut sig till
fröken och farit upp till en dans på hofvet och bjudit
upp kungen själf; och nog vet man, när drottningen
såg det, så blef hon så ond, att hon svimmade på
fläcken, där hon satt på sin kungliga tron; och då
har kungen sagt att det måste vara något trolltyg, efter
flickan förhäxat honom; för si, hon var finska, och
finskorna kan man tro om hvad som helst. Men när
man då såg efter flickan, hade hon försvunnit som
en rök, om det nu var genom fönstret eller skorstenen,
det kunde ingen så noga säga; men det har
drottningen aldrig kunnat glömma, utan hade sagt: hon
vånne ryssen toge hela Finland, ty därifrån kommer
bara otyg och illgärdsfolk. För si, det skall vara ett
tåcke land: där är kaffe så tjockt att skeden står rak i
koppen, och när de slå grädde i, måste de klippa af
den med ullsaxen.

Att motsäga den hedervärda gumman i hennes berättelser,
hade varit ett fåfängt försök, och våra resande
fingo tålmodigt hålla till godo med dessa historier, som
voro hvarken bättre eller sämre, än dem ryktet vanligen
uppdukar. I deras ställning måste de anse det för en
lycka, att deras följeslagarinna välment bjöd dem
nattkvarter i sitt hus uti Örebro, och sedan de där, för
första gången under sin äfventyrliga färd, unnat sig
någon hvila, fortsatte de följande dag resan till gamla
grefvinnan Bertelskölds egendom Falkby på gränsen af
Östergötland.

Af denna betydliga egendom återstod för den forna
ägarinnan endast en ringa lösbruten del, där hon nu
i en anspråkslös landtlig boning tillbragte aftonen af
sitt fordom stormiga lif. Största delen af egendomen
hade gått under klubban för kronorester sedan de
Görtziska utpressningarnas tid, och för denna hårda
hemsökelse hade bon att tacka sin mäktige svåger,
presidenten grefve Torsten Bertelsköld, hvilken, såsom vi
veta, med en fordom försmådd älskares hela hämndlystnad,
svurit henne en oförsonlig fiendskap. Mot
hans inflytande hade alla reklamationer varit förgäfves,
och grefvinnan ägde nu, utom sonens understöd, endast
så mycket öfrigt, att hon icke saknade det nödvändiga.
På Falkby -- ty så kallades äfven den lilla
del af godset, hvartill kronan »af gunst och nåde»
förunnat den tappre karolinen Gösta Bertelskölds änka
besittningsrätt för hennes person och återstående lifstid
-- på detta Falkhy kände man tvenne slags högtider,
utom de vanliga helgdagarna. Den ena inträffade, när
grefvinnan Ebba Liewen, född Bertelsköld, här
besökte sin svägerska och älskade ungdomsvän; den
andra, när ende sonen Carl Victor fick ledighet att
besöka sin mor. Dessa kära besök voro ljuspunkter
i det annars enformiga och ensliga lifvet på Falkby,
och dess almanacka hade sina tidskiften från det ena
besöket till det andra. När någon gång den sällsynta
lyckan skedde att båda inträffade samtidigt, plägade
grefvinnan på Falkby skämtande säga att hon kände sig
två sekler yngre, när hon på ena sidan hade sextonhundratalets,
på andra sidan sjuttonhundratalets ungdom
invid sitt hjärta.

-- Skada -- tillade hon då i samma ton, men
med en tår i sitt ännu blixtrande mörka öga -- skada
att stora ofreden ligger emellan dem båda!

Carl Victor Bertelsköld kände hjärtat klappa fortare
vid dessa minnen af sin mor, när han, en af de sista
novemberdagarna i skymningen, på afstånd igenkände
de löflösa, med rimfrost betäckta björkarna vid Falkby.
Härtills hade hans tankar nästan uteslutande upptagits
af omsorgen om det unga ressällskap han så oförmodadt
kommit att medföra -- huru han för henne skulle
mildra alla resans obehag, huru han skulle trösta henne
med hoppet om lyckligare tider och med den mest
aktningsfulla grannlagenhet befria henne från den
nedslående känslan af hennes ensamhet och värnlöshet vid
sidan af en ung man, så högt öfver henne i samhällsställning.
Och det syntes som om en blid stjärna enkom
sparat åt Ester Larsson denna bittra förödmjukelse, för
att kufva hennes själ det nyckfulla, egensinniga och
själfrådiga trots, som genom natur och uppfostran blifvit
hennes största, hennes vådligaste fel och som under
andra förhållanden sannolikt blifvit hennes säkra
undergång. Hennes stolthet, hennes öfvermod voro brutna;
den hårda pröfningen, ytterligare skärpt af deras
ressällskaps lilla Stockholmsskvaller, hade trängt ända till
hjärtats grund, och de första två dagarna hade Ester
på sin beskyddares uppmuntrande ord intet annat svar
än sin tystnad och sina tårar. Först på tredje dagen
återvann hon så mycket lugn, att hon då och då
kunde gälda grefvens uppmärksamhet med någon liten
återtjenst, såsom att hopsy hans söndriga handske
och koka för bådas korta måltid en skål varm mjölk på
gästgifvargården; och den som sett Ester Larsson så
ödmjuk och anspråkslös sköta dessa små bestyr, skulle
knappt ha mera igenkänt samma öfvermodiga flicka,
som helt kort förut sprängde öfver Stockholms gator
så att det gnistrade under hästhofvarna, och folkhoparna
rusade åt sidan, i den tro att de råkat i fara för en
skenande häst.

Denna förändring rörde Bertelsköld djupt. Han
hade undvikit ända till den aflägsnaste anspelning på de
ord, som i ögonblickets stormiga känslor undföllo honom
i sidorummet på det olyckliga värdshuset Spanien. Men
dessa ord började växa in i hans hjärta. Om redan
bildhuggaren med en känsla af kärlek betraktar den
döda leran, som under hans hand antager sköna, harmoniska
former, med hvilket intryck måste då icke en ung,
ädelttänkande, finkänslig man betrakta en ung, rik, men
formlös och missriktad kvinnosjäl, hvilken likasom under
hans hand återvinner det enkla blygsamma behaget af
en ädel kvinnlighet!

-- Ack -- tänkte han vid sig själf -- hvilken skatt
af godhet och älskvärdhet har icke legat förborgad
under denna missvårdade yta, och hvilket ädelt väsende
kan icke ännu skapas af detta naturbarn, endast hon
kommer under den rätta moderliga vården -- hon, som
aldrig vårdats af någon mor!

-- Mod, Ester! tröstade han. Mod, min lilla förgråtna
syster! Ser du björkarna därborta, där till
vänster på stranden af viken? Kanske kan du ännu i
skymningen upptäcka ett litet rödmåladt hus med hvita
fönsterposter och en hög flaggstång vid gafveln? Det
är allt hvad som återstår af mitt mödernegods -- ty
min far ägde endast sin långa huggvärja -- och det är
där du skall finna en mor.

Ester svarade icke. Icke skymningen, utan tårarna
hade fördunklat hennes blick.

-- Och en god, en ädel mor! fortfor ynglingen
varmt. Du är ett klokt barn, Ester. Jag bör därför
säga dig, att du kanske vid första mötet har att
vänta någon köld, kanske någon högdragenhet från
min mors sida. Många och bittra lidanden ha gjort
henne misstrogen mot människorna. Men så snart jag
hunnit säga henne hvem du är och hvad du lidit; så
snart hon har mitt ridderliga ord på din heder och
oskuld, skall hennes famn utan tvekan stå öppen för
dig, och du skall icke ångra att du förtrott dig i hennes
och mitt beskydd.

Bertelsköld hade sett något af världen, men ännu
för litet för att rätt mäta klokhetens makt i ett
sextonårigt hjärta. Ester fattades af en gruflig ångest.

-- Stanna! utropade hon. Af barmhärtighet, låt
mig stiga ur och hellre gömma mig i den fattigaste koja!
Ack, jag skall dö af blygsel för en enda blick, som förkrossar mig.

-- Men jag lofvar dig vid min heder, att du i
nästa ögonblick skall hvila som eget barn i min mors armar.

-- Nej, nej, stanna, af nåd, stanna, herr grefve!
fortfor Ester i samma ton, som ännu bar spår af hennes
forna häftiga lynne, i det hon omedvetet åter tilltalade
sin följeslagare med den titel, hvilken innebar hela
afståndet mellan deras börd och samhällsställning.

-- Nåväl -- sade Bertelsköld efter en kort
besinning -- jag vill uppfylla din önskan. I den lilla
stugan vid grinden bor min mors gamla trotjenarinna,
gumman Flinta -- änka också hon efter en tapper
karolin. Hennes hjärta är mjukare än hennes namn,
och du skall stanna hos henne, tilldess allt är förberedt
och jag kommer att afhämta dig.

-
30. Gamla bekanta.



När lifvets sommar är svunnen och höstvinden
ilar genom skogarna, är det förunderligt att se,
huru olika den kvarlämnar sina spår i löfträdens kronor. En del
härjas utan förbarmande, vissna bort, falla af och lämna
grenarna kala. Andra löfkronor vissna och falla delvis, så att
sidogrenarna afklädas sin skrud, medan sommarens grönska ännu
en kort tid dröjer i topparna. Åter andra motstå förhärjningen,
eller rättare, de få af den endast en ny och
lika förgänglig fägring i dessa mångfärgade brokiga blad,
som kläda dem i ett rörande behag, ljufvare, vemodigare,
än själfva ungdomens friskhet.

Och så är det med dessa förgängliga blommor af
kvinnlig skönhet, hvilka, liksom de andra, blomstra och
vissna, smickras och glömmas, darra en tid för vindarnas
sus och sjunka så bort i den tysta natten. Olika är
också för dem fägringens ålder, olika förvissningens spår;
mycket beror af yttre stormar, det mesta likväl af inre
lugn eller inre strid.

Två fordom tjusande kvinnor, båda i sin ungdom
föremål för Stockholms beundran och de stolte
karolinernes ridderliga hyllning, sutto nu gamla och glömda
i det lilla röda huset på Falkby gård. Båda voro af
samma ålder, nu femtiosex år; båda voro ädeltsinnade,
höghjärtade själar; båda hade delat gemensamma sorger,
gemensamma minnen; båda älskade hvarandra innerligt
och trofast alltsedan barndomen. Men likasom bådas
lynnen skiftade i olika färg, så buro äfven bådas drag
en olika stämpel af årens höst. Grefvinnan Ebba
Liewen, född Bertelsköld, hade bibehållit en stor del
af ungdomens fägring: den vackra, mjällhvita hyn; de
ljufva, goda och glada blå ögonen, som vid minsta
varmare intryck fylldes af tårar; de vackra, fylliga
formerna, som endast hade fått en ansats af matronans
värdiga korpulens; endast det blonda håret hade något
glesnat och grånat. Grefvinnan Eva Bertelsköld, född
Falkenberg, hade till sitt yttre likasom hårdnat under
tidens inverkan; den fordom smärta, smidiga växten
hade blifvit mager och något styf; de eldigt sköna dragen
hade fått ett tycke af stränghet; det svarta håret
begynte blandas med några silfverglänsande strån; endast
de mörka, fordom blixtrande ögonen hade ännu bibehållit
sin hänförande glans.

Grefvinnan Bertelsköld firade nu den ena af sina
länge efterlängtade högtider: hennes älskade ungdomsvän
hade lockats af det första sköna slädföret att resa
de tolf mil, som åtskilde dem, och besöka henne på
Falkby. Hon hade, efter sin egen försäkran, blifvit ett
sekel yngre och anade icke, att hon snart skulle sluta
äfven det andra seklets ungdom till sitt klappande
modershjärta.

De båda vännerna sutto i skymningen vid arbetsbordet
i hvardagsrummet och språkade förtroligt om
nytt och gammalt. Grefvinnan Liewen var barnlös:
det var därför naturligt, att bådas kärlek hade omfattat
det föremål, som stod dem båda närmast, sonen,
brorsonen Carl Victor Bertelsköld. De talade båda om hans
älskvärda, milda karakter, som så omisskänneligt påminte
om farfadern Bernhard Bertelsköld, och om de utsikter
han hade att under tidens stormar kämpa sig till en
fast och ärofull ställning i samhället. Båda voro ense
om att denna ställning borde betryggas genom en fördelaktig
förbindelse med någon af rikets mäktiga ätter, ty
ingendera väntade något pålitligt stöd af den själfviske
farbrodern, presidenten Bertelsköld. Men båda voro för
finkänsliga och kände för väl hela vådan af kalla
beräkningar, för att uppgöra ett sådant parti utan ädlare
böjelse. Deras gemensamma hopp var därför, att den
älskade ynglingen måtte själf välja och finna en honom
värdig brud vid svenska hofvet, och grefvinnan Ebba
föreslog skämtande att båda skulle för första gången
aflägga sin ständigt burna sorgdräkt på den glada dag,
då Carl Victor i deras åsyn förenades med en honom
värdig, ädel, intagande och högättad maka.

Under dessa samtal hade skymningen, utan att de
märkte det, nästan öfvergått till mörker, då dörren sakta
öppnades och en man trädde osedd in uti rummet, där
han några ögonblick helt tyst blef vittne till vännernas
öfverenskommelse. Men då trädde han raskt fram, kastade
sig i grefvinnan Bertelskölds armar och utropade i glad ton:
-- Håll ord, min älskade moder!

Grefvinnan uppgaf ett rop af glädje: hon igenkände
sin son. Och ynglingen hastade från henne att kyssa
sin fasters hand. Näst hans mor, fanns knappt någon i
världen, för hvilken han hyste en så obegränsad vördnad
och tillgifvenhet, som för den änglagoda och fromma
grefvinnan Ebba.

Carl Victor beslöt att icke lämna ett gynnande tillfälle
obegagnadt. Därför, när återseendets första utrop
och frågor voro förbi, vände han sig till sin tant och
bad om hennes goda hjärtas förord för en ung och
olycklig varelse, hvilken anropade hans mors skyddande välvilja.

-- Hvad? sade grcfvinnan Ebba förvånad. Mitt
förord? Narraktiga gosse! När har din mor någonsin
vägrat sitt bistånd åt en oförtjent olycka?

-- Aldrig, det är sant -- svarade ynglingen något
förlägen -- men min mor dömer måhända strängare än
min tant en person, som gjort sig skyldig till en ungdomsförseelse.

Grefvinnan Eva betraktade sonen med forskande, något mörka ögon.

-- Förklara dig, sade hon, hvem är det som gjort
sig skyldig till en ungdomsförseelse?

Carl Victor fattade hennes hand och såg henne
oförfäradt och trohjärtadt i de mörka ögonen.

-- Jag för med mig en ung flicka, hvilken jag
önskar ställa under min mors beskydd, sade han i bedjande ton.

Grefvinnans blick mulnade än mer.

-- Min son -- sade hon strängt -- du kommer
från ett lättsinnigt hof, där man påstår att det som i
min ungdom gällde för dygd och heder numera blifvit en
saga. Måste jag upplefva den skymf, att äfven du ...?
Men nej! Säg mig, att jag illa förstått dina ord; din
fars son kan icke glömma sin ridderliga ära, icke glömma
den aktning han är skyldig sig själf och sin gamla mor.

-- Det kan han icke; låt honom förklara sig, invände
mildt som alltid grefvinnan Ebba.

Ynglingen berättade nu öppet och enkelt sina första
tillfälliga möten med Ester Larsson vid Korsholms vallar,
tumultet på Larssons gård och därefter i Lillkyro skog.
Han glömde ej att berätta huru hon räddat hans lif på
isen vid Danviken; huru han erbjudit henne lektioner i
musik, huru hon i barnsligt öfverdåd inträngt förklädd
på den olyckliga maskraden hos grefve Tessin och huru
detta oförstånd kostade hennes rykte och åtföljdes af
förolämpningen på värdshuset Spanien. Han förteg icke
Esters fel; men han skildrade hennes uppfostran som
yngsta, moderlösa och bortklemade barnet i det rikaste
hus på hennes födelseort; hennes fars hela svaghet och
hela obevekliga stränghet, hvilken hon fruktade värre än
döden; han glömde ej att nämna hennes ovanliga egenskaper
både i förstånd och hjärta och slöt med en bön
att hans mor ville taga denna unga, olyckliga och förföljda
flicka under sitt beskydd, intill dess att man på ett eller
annat sätt hade utverkat hennes fars förlåtelse.

De båda damerna hörde honom med tålamod och
växlade endast stundom en frågande blick, när
berättelsen blef för varm för att kunna tolkas endast som
medlidande. När han slutat, uppstod ett slags familjeöfverläggning.

-- Har du betänkt -- sade grefvinnan Bertelsköld
-- att lagarna måste gifva dig orätt, ja hota dig med
strängt ansvar? Min son, hvad har du gjort? Du har
ryckt en dotter från hennes far!
-- Min mor, det finns högre pligter än lagarnas.

-- Det är sant. Men om lagarnas bokstaf denna
gång skyddar den heligaste af alla jordiska pligter, vågar
du likväl att trotsa dem? Hvad begär du af mig? Du
begär att en mor skall hjälpa dig sönderslita en fars hjärta!

-- Ack, ni känner icke denne hårde far! Han
vore i stånd att döda henne, men han gör det icke;
han handlar grymmare än så: han säljer henne till
maka åt en man som hon afskyr.

-- Är det en hederlig man, så måste hon prisa
sig lycklig, om han erbjuder henne denna räddning ur
en skandal, hvari hon icke tyckes vara alldeles oskyldig.
Ditt hjärta, min son, har denna gång talat högre än din
klokhet. Men låt oss rådfråga det som bör tala högre
än både klokhet och hjärta: vårt samvete. Fråga dig
själf, om ditt deltagande för denna unga flicka är så
alldeles rent från själfviska förhoppningar, att du öppet
kunde se hennes mor i ögat -- ifall hon ägde en mor
-- och säga till henne: hvad jag gör för Ester, det är
helt och hållet för hennes väl!

Ynglingen teg.

-- Nåväl, fortfor grefvinnan; kan du i en så ömtålig
fråga icke uppträda fullkomligt desinteresserad, så
att ditt samvete icke beslår dig med minsta förebråelse,
låt oss då genast återsända detta oförståndiga barn till
hennes far uti Stockholm.

-- Förlåt, min Eva -- inföll nu grefvinnan Liewen,
i det hennes vackra ögon fylldes af tårar -- jag har
aldrig kunnat åtskilja hjärtats och samvetets röst, och
mitt hjärta säger mig, att vi handlade grymt, om vi
stötte ifrån oss en olycklig varelse, som anropar vårt
beskydd, utan att ens höra eller känna henne själf.
Tillåt Carl Victor att presentera henne för dig. Var
god mot det stackars barnet; så ensam och öfvergifven
som hon nu är, behöfver hon tröst ännu mer än hon
behöfver råd.

-- Gud välsigne er, min älskade tant! utropade ynglingen
och kysste varmt hennes hand.

Grefvinnan Bertelskölds stränga uppsyn veknade för
detta oemotståndliga solsken.

-- Ebba -- sade hon ömt -- när du engång förflyttas
till de saligas boningar, skola själfva de förtappade
välja dig till sin förespråkarinna, ty din godhet är i stånd
att smälta själfva himmelens portar. Nåväl, min son,
din tant har icke uttänkt det rätta, hon har känt det,
och det betyder mer. Gå, hämta den unga flickan hit.
I afton skola vi endast tänka på min lycka att äga vid
min sida allt det som är mig dyrbarast på jorden. Men
hvad? -- din arm är förbunden? Du är sårad? Hur
har du blifvit sårad?

Carl Victor kunde ej ljuga. Han nödgades omtala
duellen, som han härtills förtegat. Hans sårade arm
var ännu icke läkt.

-- En duell, store Gud! Och du har dödat din
motståndare! Hvarför sade du det ej genast? Vi måste
nu tänka på din säkerhet. Vänta! -- jag bar någon
vana vid förbindningar; jag hade god praktik 1716 vid
belägringen af Kajaneborg. -- Och vid dessa ord måste
ynglingen afkasta sin rock och låta undersöka den sårade armen.

-- Förbandet är väl lagdt, yttrade hon. Hvem har förbundit dig?

-- Min reskamrat, svarade ynglingen leende. Ni ser, min mor,
att hon kanske icke vore ovärdig att blifva er lärjunge.
-- Det är bra och icke farligt, blott det ej vansköts,
fortfor grefvinnan, i det hon med skicklig hand pålade
en ny förbindning. -- Men se där, ett ärr på kinden;
hvar har du fått det ärret? Du rodnar? dock ej i
ärelös strid, vill jag hoppas?

-- Ah, du gör Carl Victor förlägen. En mor bör
ej fråga för mycket, inföll åter grefvinnan Ebba med
ett godt löje.

-- Min mor tillåter kanske att jag hitför mitt ressällskap?
sade Carl Victor, för att undkomma denna examen.

-- Kan hon ej efterskickas?

-- Nej, hon skulle ej komma då.

-- Hvad? Ej komma?

-- Bestämdt icke.

-- Nåväl -- gå då, men dröj icke länge.
 
Bertelsköld gick.

-- Älskar han henne? frågade grefvinnan Ebba, sedan han gått.

-- Tyvärr kan jag knappt mera tvifla därpå, svarade
den bekymrade modern. - Hvilken olycka! Men han måste sauveras.

-- Eva -- hvad du än ämnar göra -- glöm aldrig,
att också vi varit unga, också vi ha älskat och lidit!

Grefvinnan Eva tryckte sin väns hand. En sträng
hade vidrörts, som aldrig upphört att darra.

Innan de återkommit från sina minnen, öppnades ånyo dörren,
och Carl Victor inträdde, denna gång mycket blek.

-- Nåväl?

-- Ester har flytt. Hon står icke att finna. Ack, hon
har uttydt sin långa väntan som ett afslag af min mor!

-
31. Stora minan springer.

Vi förflytta oss nu omkring två månader framåt i tiden
till Januari 1739. De långa, trassliga trådarna af
riksdagsintrigen voro nu långt utspunna, noten hade blifvit
utlagd och dragen så nära land, att man trodde sig vara
säker om de stora fiskarna. Den största hvalfisken hade
dessutom redan blifvit harpunerad och dragen på det
torra, där han icke vidare rörde en fena. Den finska
enhörningen hade -- enligt tidens vältaliga liknelse --
upphört att stångas. Grefve Horn hade stigit ned från
maktens tinnar, och när denne buse fallit, trodde sig
Hattarne icke behöfva göra många omständigheter med
de små busarne.

Rikets råd blef då inför sekreta utskottet formligen
åtaladt för allehanda förseelser, såsom att rådet, tvärtemot
sekreta utskottets instruktion sedan förra riksdagen,
försummat franska och turkiska allianserna, förnyat
traktaten med Ryssland, vidtagit tre viceamiralers
utnämnande på en gång tvärtemot karaktersförordningen, med
mera. Deras excellenser försvarade sig tappert och värdigt,
dock utan framgång.

Denna Hattarnes första framgång var likväl nära
att genast i början slå om i nederlag. De ofrälse stånden,
på hvilka man trodde sig säker, begynte att spjärna
emot. Partierna voro nästan jämnstarka på riddarhuset,
men i de öfriga stånden hade Mössorna öfvervikt.
Bönderne betänkte sig; prästerne och borgarne försvarade
riksråden på den grund att de icke begrepo hvari desse
egentligen felat. Hattarne, skummande af raseri, ansträngde
sina yttersta krafter och lyckades förmå borgareståndet
att dela sina åsikter.
På denna punkt stodo sakerna, när berättelsens enskilda
trådar åter knytas ihop med den allmänna härfvan
af denna ryktbara statshvälfning.

Hela Stockholm var i jäsning; alla stånd höllo plena,
och partierna stridde med yttersta häftighet om makten.
Borgareståndet hade delat sig i tvenne hälfter. Plomgren
och hans anhängare gjorde allt för att rycka pluraliteten
öfver på Hattarnes sida. Men på motsatta sidan stod
Larsson, borgarekungen, järnfast och oböjlig som en
fura från sitt hemlands moar, och bakom honom en massa
af borgerskapet från småstäderna, hvilkas opposition
betydligt skärptes af det gemensamma hatet mot
Stockholmsborgarnes privilegier. Kardinalargumentet var beständigt
att man ville veta hvari riksråden felat. Hattarne svarade,
efter sin instruktion, att det kunde ej sägas, det
var en statshemlighet. Mössorna genmälde då envist, att
efter felet var osynligt, borde äfven straffet vara det.
Hattarne invände: det var nog att sekreta utskottet kände
förseelserna. Mössorna svarade att rättvisan vore förmer
än alla statshemligheter. Omöjligt att bringa dem ur
denna position.

Samma häftiga strid utkämpades inom den brinnande
härden för alla riksdagsintriger, sekreta utskottet, där
resolutionen skulle fattas. Adeln uttalade där med aderton
rösters pluralitet ordet skyldig. Prästerne kunde ej förmås
därtill. Borgarne voro delade här, som i deras plenum,
och dock berodde nu allt på dem, ty höllo de med
adeln, så voro där två stånd mot ett, emedan bönderne
icke hade några deputerade i sekreta utskottet, och detta
röstade ståndsvis. I denna afgörande stund, då segern
redan tycktes luta åt Mössornas sida och borgarekungen
stod där som en klippa, oåtkomlig för alla anfall, stacks
en biljett i hans hand, med begäran att han genast
skulle läsa den, emedan innehållet vore brådskande och
högst angeläget. Han bröt den mekaniskt och läste följande korta rader:

»En person, som kan gifva upplysningar om eder försvunna
dotter, väntar eder ute i förstugan. Om eder
dotters välfärd är eder kär, så kom pä ögonblicket».

Ingen underskrift. Medlet var välberäknadt. Det
argument, som Larsson redan höll i beredskap för att
vederlägga motståndarne och uppmuntra sina anhängare,
förstummades på hans läppar. Han for med handen
öfver den höga, af bekymren fårade pannan, och stapplade
ut med långa steg, utan att säga ett ord.

Förvirring och undran uppstodo bland Mössorna.
Hvad kunde förmå deras anförare att i ett så viktigt
ögonblick lämna dem i adelspluralitetens våld? Plomgren
var ej sen att besvara denna fråga. Det var tydligt,
påstod han, att den hedervärde riksdagsmannen hade
ingenting vidare att tillägga; han var öfverbevist och
ansåg själf den sak han försvarat förlorad för Gud och människor.

Under tiden fann Larsson i förstugan den ärlige
och välaktade äkta hälften till samma slaktaremadam
från Örebro, hvilken några veckor förut erbjudit de
tvenne flyktingarne ett nattläger uti sitt hus. Denne
hedervärde borgare sade sig vara uppmanad att berätta
Larsson allt hvad han visste om flyktingarne, hvilka
förmodades vara samma unga personer som gifvit sig
ut för att resa till Nora bergslag. Hans berättelse
var i så måtto af vikt, emedan Larssons efterspaningar
ganska riktigt blifvit ledda på villspår, så att han både
genom ämbetsmyndigheterna och egna utskickade lät förfölja
de flyendes spår ända till Malmö, naturligtvis utan all framgång.
Borgarekungen hörde honom med rynkad panna och
sammanbitna läppar. I denna stund hade han glömt
allt -- riksdagen, riksrådet, Hattar och Mössor, vänner
och fiender; allt var honom likgiltigt, endast han kunde
få någon spaning om sitt förlorade barn. Men på hans
häftiga frågor kunde slaktaren endast bekänna, som
sanningen var, att han alldeles icke hade någon aning
om hvart de två unga personerna vidare begifvit sig,
när de lämnade Örebro.



Minuterna förgingo, och Larsson hade ännu icke
upphört att fråga, då en af hans ifrigaste anhängare
störtade ut från utskottssalen och bad honom för all
del återvända, ty deras parti gick under. Den gamle
mannen vaknade som ur en dröm. »Ja, ja,» sade han
och återvände förströdd. Det var för sent. Hattarne
hade segrat äfven hos borgarne med fyra rösters pluralitel,
och fem riksråd förklarades skyldige.

Larsson teg: han själf var i denna söndringens tid
klufven i tu. Fadern och medborgaren kämpade om
hans själ; den ena hade bemäktigat sig hans hjärta;
den andra behöll ännu makten uti hans hufvud.

Hattarne i utskottet skyndade nu att uppsätta
resolutionen om de fem förnämste riksrådens afskedande,
nämligen grefvarne Bonde, Hård, Bjelke, Barck och
Creutz, hvilka fingo behålla sina förra titlar och
4,000 daler i årlig pension. Men härmed var ännu
icke statskuppen utspelad. Sekreta utskottets resolution
skulle ytterligare godkännas af riksstånden i deras plena.

Och nu börjades samma och samma visa om igen.
Ståndens öfverläggningar blefvo allt stormigare. Det
felades icke mycket, att ju ett formeligt blodbad
uppstått å riddarhuset. Orsaken härtill var åter
borgareståndets motspänstighet.

Besegrad i utskottet, hade Larsson ännu engång
med hela makten af sitt inflytande och sin oböjliga
karakter uppträdt i borgareståndet till de anklagade
riksrådens försvar. Aldrig hade hans stämma ljudit
så kraftfull; aldrig hade hans enkla, praktiska
bevisning, så förträffligt lämpad efter hans åhörares
uppfattning, just emedan han själf var en man ur deras
leder, så slagit hufvudet på spiken. I korta, raska,
gripande ord visade Larsson huru riket under Hornska
systemet arbetat sig upp ur sin vanmakt till välstånd;
huru freden vore för landet en lifsfråga; huru man
nu ville störta riksråden för att bringa ett annat
parti till makten, och huru man, ifall detta lyckades,
ofelbart skulle innan kort hafva krig, fattigdom,
manspillan, inbördes hat och hotande undergång. Han
besvor därför sina medbröder att icke lyssna hvarken
till löften eller hotelser från motsatta sidan; de skulle
som frie svenske män stå fast för den goda saken,
och de rättfärdige skulle på sistone segra, men de
orättfärdige förskingras som agnar i alla himmelens väder.

-- Akta er, Larsson -- hviskade tätt bakom honom
en af Hattarnes legde anhängare -- akta er! Vet ni
icke, att här utanför stå fullt med blå rockar, som fråga
alla in- och utgående om deras resolution?

- Hören I, svenske män? ropade Larsson med
dunderstämma, så att det ekade i salen. -- Man
hotar oss med de blå rockarna! Jag frågar om landet
har klädt sina knektar för att försvara oss emot våld,
eller för att nedertrycka rikets ständers ärliga, lagliga
yttranderätt?

Vid dessa ord uppstod ett obeskrifligt tumult, och
största delen af ståndet samlade sig kring borgarekungen,
ropande högljudt, att ingen skulle understå sig förmena
dem deras lagliga rätt.

Under tiden hade Plomgren smugit sig ut och
skyndat till riddarhuset med underrättelsen att Hattarnes
sak vore förlorad i borgareståndet, därest man icke
ofördröjligen ditsände en deputation, »som de djärfve
nedtystade och de försagde uppmuntrade». Genast
afbröts protokollets justering, en stor hop af adeln
trängde sig kring skranket under ropet pro patria et
libertate och utnämnde sig själfva till deputerade med
Lewenhaupt till anförare. På andra sidan fick lagman
Hammarberg ljud och föreställde huru oanständigt det
var att det ena ståndet ville påtruga det andra sin
mening; ginge deputationen till borgarne, så ville han
strax följa efter med andra hälften af adeln och förklara
deputationen olaglig, såsom afskickad utan behörig
votering. Förvirringen gick öfver alla gränser; sju eller
åtta sprungo mot Hammarberg och ropade att han borde
kastas ut genom fönstret; andra drogo sina värjor, och
Mössorna ställde sig med ryggarna mot väggen, för att
försvara sina lif. Förgäfves bad general Wrangel dem
komma ihåg att de voro svenske och ej polske adelsmän.
Landtmarskalken grefve Tessin, som varit »opasslig»,
infann sig under tumultet i schlafrock och fick efter
långt bultande ljud, då tumultet småningom lugnades
med den försäkran att deputationen skulle gå af; hvilket
ock skedde med mycket buller.

Dess ankomst till borgareståndet förnyade där tumultet
och ovissheten. Småstadskrämarne blefvo högeligen
skrämde. Förgäfves sökte Larsson intala dem mod.
Han vann endast uppskof. Man ville nogare betänka
sig. Borgarekungen rasade.

-- Betänka oss! utropade han. Betänka oss,
när en rättfärdig sak och rikets välfärd hänga på
våra ord! Ären I borgare? Ären I frie män? Och
dessa adelsvalpar, som skulle trampa oss underfötterna,
om vi icke vore riksens ständer och här lika
goda som de, dem låten I ostraffadt taga oss ordet ur munnen!

Åter hviskade någon bakom honom:

-- Larsson, kom ut! Er dotter hålles fången hos
grefvinnan Bertelsköld på Falkby i Östergötland.

Larsson vände sig icke ens om. Han for med
handen öfver pannan, men blott för ett ögonblick. I
nästa minut var han åter inne i sitt ämne, obekymrad
om det stoj, som från alla håll öfverröstade honom.
Denna hårdnackenhet, denna fasthet imponerade på de
klenmodige. De begynte åter samla sig kring den hvithårige,
högreste, väldige gubben, som så oförfäradt förde
frihetens och rättvisans språk emot adelsväldet, hvilket
hotade att förtrycka dem alla. Och åter lutade segern
åt Mössornas sida. De genomdrefvo åtminstone ett
mildrande beslut; man skulle mot riksråden vidtaga
»lindrigare utvägar».

Ett budskap få dagar därefter förändrade allt. Fyra
bland de anklagade riksråden hade förklarat, att de, för
att spara riket en inbördes fejd, ville frivilligt nedlägga
sina ämbeten.

Bestörtning, förvåning, triumf och skadefröjd omväxlade
bland vänner och fiender. Borgarekungen hade
tappat sitt högsta spel. Hattarne hade segrat.

-

32. Bref från grefvinnan Eva Bertelsköld, född
Falkenberg, till hennes son, löjtnanten
vid fortifikationskåren grefve
Carl Victor Bertelsköld.

Falkby den 20 Januari 1739.

Min älskade Carl!

Jag har med största consolation emottagit din
apostille från Bergen, tackandes Gud alla dagar, att han
dig lyckligen i dessa farligheter förhulpit öfver gränsen
till Norige; förhoppandes ock att du än vidare befinner
dig sain et sauf, som för din fattiga moder är, näst
Gud, den största hugnad i denna bedröfliga skilsmässan.
Att du tänker dig på våren dädan till England, är mig
intet emot, allenast du, käre son, intet sätter dig i skuld
för den dyra resan, och lärer du väl attendera, att
London är för mången ungdom en abime, där du, vill
Gud, intet tager skada af. Och skall där nu för tiden
vara bland ungdom af societén ett flitigt duellerande.
Käre son, jag persuaderar dig intet härom, det du intet
redan vet och besinnat; tänkandes att din malheur i
Stockholm är dig en påminnelse, att Gud och konung
gifvit dig en adelig värja att den mot rikets fiender,
och intet i avantures och particuliera rencontres, med
mandom bruka. Tag intet illa vid min moderliga uppriktighet;
Gud vet bäst att den välment är och att jag
nogsamt känner din genereusa caraetère. Men jag tänker
på din salige fader, huru han så trofast och manligen
stridde alltintill döden för konung och fädernesland,
blifvandes i alla vedervärdigheter vid det ena att frukta
Gud och fäkta för det som här i världen bör aktas högst
och heligast, utan att akta ungdoms narrspel och sådant
badinerie, som nu för tiden brukas. Därför han ock
efterlämnat åt dig ett ärorikt namn, som är ditt enda
arf, det du med Guds hjälp skall bevara och vidare
med ära lämna åt dina efterkommande.

Käre son, jag har i din affaire tagit mig den hardiessen
att tillskrifva hennes majestät och nyligen bekommit
ett nådigt och gracieust svar genom grefvinnan
Tessin. Hennes majestät har täckts erinra sig din salig
fader och äfven omtalat dig själf med éloge, utlofvandes
à tout possible förunna dig sin nådiga protection. Din
tante, som particalièrement för denna sak är inrest till
Stockholm, skrifver, att din oncle presidenten med hvar
dag får större influence och har alla apparencer att i
riksrådet succedera grefve Horn. Han kan således intet
tillåta sitt namn, Gud bättre, blifva draget inför
domstolarna uti din person. Men Ebba har ännu intet haft
den resignation att honom uppsöka; du vet att ingen
af familjen haft lyckan profitera af hans ynnest och
affection, om det annars må kallas en lycka. Än må
jag tillägga, att baron von Krauser, som du haft olyckan
döda, säges ha varit en horreur för allt hederligt folk,
och grefve Hård lärer sig utlåtit, du borde hafva en
récompense och intet ett åtal, för det du befriat
Stockholm från detta plågoris, som sju eller åtta unga personer
i duell om lifvet bragt. Hvilket, käre son, icke förringar
ditt fel inför den allseende Guden, alldenstund
du så olyckligen i förtid har bragt en skuldbelastad man
inför den dom som icke återvänder.

Min älskade Carl, jag förmanar dig hjärteligen, att
du intet låter någon désespoir få makt öfver dig. Din
benådning och återkomst kunna intet differeras längre
än nästa vår. Jag behöfver ej säga med hvilka känslor
du då skall emottagas på Falkby.

Den olyckliga unga person, som från Flinta deserterade
och som vi dagen därpå återfunno halfdöd af
köld i torpet på andra sidan om sjön, är ännu under
min vård och befinner sig väl. Jag tillstår att hon
mig mycken inquiétude förorsakat, likväl intet genom
sin conduite, som från början varit mera modeste och
undergifven, än jag kunnat af henne förmoda. Att
hennes éducation befunnits i högsta grad negligerad,
var att förutse. Hon har den största möda sig pålagt
att icke låta mig sådant märka, hvilket, då något
öfverdrifvet och intraitable henne i sinnet kommit,
hon alltid gjort våld att kufva och sedan med tårar
bedt mig henne intet förskjuta. Dessa excès'er ha ock
sista veckorna sällan påkommit, och är där ett ömt
hjärta och en ferme caractère, hvarpå jag sätter värde.
I mitt bibliotheque har jag åt henne de bästa böcker
utvalt, dem hon läser med flit och förstånd; hvarje afton
läser hon för mig ur din salige faders bibel, mig till
stort soulagement, särdeles sedan mina ögon icke tillåta
mig läsa vid eldsljus.

Hvad mig oroar och inquieterar, är, som du dig
kan föreställa, hennes fars ankomst, den jag snart alla
dagar med fruktan emotser. Hjälpe oss Gud, käre
Carl, hvad skola vi svara, när den stränge mannen
kommer att återfordra det honom med rätta tillhör,
hans eget barn? Kan ock icke presumera, att han
länge förblifver i okunnighet om den protection hon
funnit på Falkby, ehuru riksdagsärendena, hvari han
säges vara mycket melerad, honom härtills hindrat
henne att uppsöka. Jag föreslog den unga personen
att under din tantes protection återresa till
Stockholm, lofvandes henne allt möjligt skydd och förord af
en så öm protectrice som grefvinnan Liewen; hvilket
intet annat till påföljd hade, än tårar och böner,
dem jag för svag var att emotstå, som torde varit
min pligt. Oroa dig intet, min k. son, för det stackars
barnet. Torde hända allt aflöper väl, i synnerhet sedan
hon tyckes intet ogärna se en anständig ung man,
trädgårdsmästaren Bergflykt, som bor uti gårdsbyggningen.
Kan alltså hända att hennes far låter sig persuadera,
när hans dotters rykte sauveras genom ett fördelaktigt partie.

Jag hade i förra veckan ett agréabelt besök. Grefvinnan
Stenbock, som julat i Västergötland, visade mig
den gracieusa artigheten att under uppresan till Stockholm
besöka Falkby. Med henne följde fröken Malin,
som jag intet sett sedan åtta år: en singulière hazard
vis-à-vis unga Larsson, efter det just var Malins
costume hon begagnade på den fatala maskraden, som
för henne sedan så fast bedröflig blef. Grefvinnan
berättade mig denna anecdote, den jag låtsade finna
incroyable. Hon ville intet tro, att du var melerad
i denna affaire, ändock malicen det påstod, och sin
betjening hade hon afskedat för dess escamotage med
costumen. Lyckligtvis kunde ingen af de unga personerna
den andra känna, utom det att Larsson på
egen begäran förblef i kökskammaren. Vill dock intet
förtiga, min k. Carl, ehuru litet du torde attendera
därtill, att min guddotter fröken Malm embellerat på
dessa åtta år och all min förväntan öfverträffat. Det
förvånar mig, att du en så aimable person med en så
förträfflig uppfostran intet omtalat med mer distinction.
I min ungdom skulle hennes talenter intet mött så
kallsinniga blickar. Hon talade också om dig med en viss
égard ...

Min k. Carl, när denna sorgefulla tid väl öfverstånden
är, skola vi närmare tala om din carrière vid
fortifikationen. Vill din oncle i detta embarras dig
protegera, skall jag hans förra hårdhet intet mera
komma ihåg; men förlita oss på honom kunna vi
intet; han förlitar sig själf allenast på egen klokhet
och på den syndiga amuletten, konungens ring, den
där nu snarligen torde förhjälpa honom till de högsta
äreställen i riket. Bevare dig Gud, m. k. son, från
att någon tid detta afgrundens bländverk i dina händer
bekomma och däraf frestas, såsom månge af din släkt
blifvit hårdare än klippan däraf förstenade i sitt hjärta.
Utan blif vid din faders tro, likasom vid din faders
ära, och din faders tro var att Gud oss allena hjälpa
kan, men beläten af koppar äro såsom Babels gudar
och falna till aska med alla som sig på dem förlita,
inför lefvande Gud. Betänk det, min k. Carl, och
skrif snarligen, att jag må veta dig väl går. Därom
beder natt och dag
din trofasta moder
Eva Bertelsköld.

P. S. I den hastighet, när du for, hade jag intet
tid att equipera dig fyllest med strumpor och skjortor.
Jag skickar dig nu med en sillhandlare ett halft dussin
af hvardera, och må du veta, om de däraf få något
värde, att det varit min glädje dem både sticka och
sömma. Men som budet just afgå skall, vet jag intet
om Ester hunnit dem alla märka. Det ser jag, att hon
i hastigheten på några vändt grefvekronan upp och ned.
Må väl, jag skickar din compliment till grefvinnan och
Malin; en toute hâte
E. B.

-

33. En afton på Falkby.

En dag i början af Februari uppstod ett häftigt yrväder,
som betäckte slätter, vägar och isar i Östergötland
med manshöga drifvor. Den lilla bivägen till Falkby var
fullkomligt igenyrad, så att endast topparna af spolplanket
vid gården stodo upp öfver drifvorna, och flaggan på
den höga stången, som Carl Victor Bertelsköld engång
hade rest mot gafveln af det rödmålade huset, gnisslade
oroligt af och an, likasom en utkik, hvilken på afstånd
varsnar en fiendes annalkande.
Skymningen hade inbrutit, och grefvinnan på Falkby
satt med stickstrumpan i den vackra, med saffian
beklädda hvilstolen, som hennes son engång skickat henne
från Stockholm och som utgjorde enda lyxartikeln i den
annars tarfliga salen. Ett stycke från henne, närmare
dörren, satt Ester Larsson, kardande nu, och midtpå
golfvet stod trädgårdsmästaren Bergflykt, som hade blifvit
inkallad för att rådgöra om inrättandet af nya drifbänkar
i trädgården. Han var en man af vidpass trettio års
ålder, med slätkammadt ljust hår, af mycket ordentligt,
ärligt och redbart utseende, nitisk i tjensten, det kunde
man höra, men hvad däröfver gick, det tycktes också
gå öfver hans horisont.

När man var i ordning med drifbänkarna, öfvergick
grefvinnan skickligt till ett annat samtalsämne.
Trädgårdsbyggningen, sade hon, behöfde reparation till
våren; det kunde nu ske på samma gång. Det vore ej
mer än billigt att Bergflykt ändtligen finge ordentliga,
varma rum. Han kunde ej dömas till ständig ensamhet.
Den vackra årstiden hade han sina blommor; men en
sådan kväll som denna kände hvar människa behofvet
att äga någon som man kunde med vänskap och
förtroende trygga sig till ...

-- Man får då sköta om sina fönsterkrukor, genmälde trädgårdsmästaren oskyldigt.

-- Det kan inte upptaga lång stund att sköta dem,
återtog grefvinnan. Och sedan känner Bergflykt sig åter ensam ...

-- Jag ber om förlåtelse, men det tar sin goda tid
att ansa krukorna, i synnerhet om de taga mossa och
där visar sig mask på bladen, fortfor den unge mannen,
utan att låta bringa sig en hårsmån på sidan om hufvudsaken.
-- Ester, mitt barn, säg till om tevatten; det är
ett Herrans väder ute, och vi behöfva något att värma oss med.

Ester gick. Då fann grefvinnan för godt att gå rakt
på saken och lät utan omsvep förstå, att en förståndig och
bärgad man som Bergflykt borde söka sig en bra hustru.

Detta var tydligt. Den ärlige unge mannen rodnade
något litet och menade att det kunde inte vara ur vägen,
ty medan han var ute i trädgården, gick hushållet på
slarf, och medan han såg efter bönorna, åto sparfvarna
upp hans ärter.

-- Nå, hvad hindrar honom, min vän, att gifta sig när han behagar?

-- Jo jo men, det är allt ett litet hinder, menade trädgårdsmästaren.

Detta hinder ville han icke rätt ro ut med, men
så mycket förstod man, att han funderade på saken och
hyste vissa farhågor för möjligheten af en korg.

-- Men han kunde ju misstaga sig, invände grefvinnan.
Hvilken hederlig flicka skulle försmå en så bra karls hand?

-- Det kunde allt hända, svarade Bergflykt med
en suck. -- Den jag vill ha, säges vara mycket rik.

-- Det tror jag knappt han behöfver befara, anmärkte
grefvinnan leende. Ville Bergflykt hellre att hon vore
en fattig flicka?

-- Det ville jag visst, svarade blomstermannen med
ett komiskt uttryck af desperat resignation.

-- Nåväl. Rent ut, min kära Bergflykt: vill han ha Ester Larsson till hustru?

Trädgårdsmästaren tummade sin själskinusmössa och svarade därpå manhaftigt ja.

Grefvinnan fortfor:
-- Det tillkommer icke mig, utan Esters far, att
därtill samtycka eller refusera. Jag kan allenast säga
honom, min vän, att jag gillar hans val och önskar
därtill Guds välsignelse. Han vet redan orsaken hvarför
Ester kommit hit, och hvad man sagt om henne i
Stockholm; en ringa del sanning, det mesta förtal. Således,
min kära Bergflykt, må han aldrig förebrå henne det
eller säga sig, i det eller något annat, hafva blifvit förd
bakom ljuset. Han vet också huru Ester för hvar dag
blifvit undergifnare, förståndigare och mera aktsam på
sig själf; ja, jag kan säga honom att hon har blifvit mig
för hvar dag kärare, och jag vill tro att Gud skickat
henne denna pröfning för att ödmjuka och böja hennes
förut nog halsstarriga hjärta. Hvad säger han om att
genast i morgondag resa till Stockholm, för att
personligen begära hennes fars samtycke? Det är billigt att
en far lär känna den man, åt hvilken han skänker sitt
barn. Jag skall sörja för att han tillika genom andra
får veta att ni är en bra och hederlig karl.

-- Jag tackar allra ödmjukast att hennes nåd är så
nådig och inlägger ett godt ord, annars torde väl den
rike mannen, som säges vara snarlik en kung, kunna
svara mig, att porsris och lavendel inte trifvas tillhopa
i samma kruka. Och resa, ja se därtill vore jag flink
och redobogen ännu i denna kväll ...

-- Det är omöjligt. I ett sådant vargaväder ville
jag inte jaga min katt på dörren.

-- Inte för vädret, ers nåd, om det kommer an på att
förtjena en sådan rar törnros, som jungfru Ester; men jag
får vara så uppriktig och säga, att jag vet sannerligen inte
hvad hon själf har att säga om en sådan bonde som mig.

Anmärkningen var riktig och grefvinnan dröjde att
svara, tilldess Ester kort därefter inkom med teet. Då
vinkade hon flickan till sig, tog hennes hand och tilltalade henne med ömhet.

-- Ester, sade hon, du har aldrig, så långt du minnes tillbaka,
ägt någon mor. Föreställ dig, att jag är din mor!

Flickan kysste hennes hand.

-- Ja, barn, fortfor grefvinnan, du har i detta
ögonblick icke heller en far att fråga till råds, och likväl
är det för dig ett viktigt ögonblick, ty det gäller att
upprätta din heder och förena dig med en rättskaffens
man, som begär din hand och med hvilken du, om Gud
vill, skall blifva en lycklig, aktad och älskad maka.
Svara mig nu som du skulle svara din mor: hvad säger
du härom? Vill du räcka Bergflykt din hand och blifva
hans hustru?

Ester smalt i tårar, men svarade intet. Grefvinnan
återtog, under det att äfven hennes mörka ögon småningom
fingo den fuktiga glans, som fordom gjorde dem så förtjusande:

-- Tro icke att jag vill öfvertala dig, barn; långt
mindre tvinga dig till ett samtycke, som du en dag
kunde ångra, ifall det icke gåfves fullkomligt frivilligt.
Jag läser i ditt hjärta: jag vet hvad där föregår. Jag
har varit ung som du; jag känner de drömmar, som
gyckla för våra ögon i denna ålder af lifvet. Ack, mitt
barn, det kommer en vinter, när allt förfryser, som icke
äger en varaktig rot, och denna rot är, näst tron på
Gud, aktningen för sig själf och känslan af uppfyllda
pligter. Du är skyldig dig själf en upprättelse för din
ungdoms felsteg. Du har en gammal far, som du djupt
bedröfvat och förorättat: äfven honom är du skyldig den
upprättelsen att kunna träda inför honom med öppen
panna och säga: min far, här har ni er dotter tillbaka

En afton på Falkby.
utan fläck i världens ögon; skänk henne er förlåtelse,
och allt är åter godt, och edert ärevördiga hvita hufvud
skall icke läggas med sorg i grafven!

Ester var bruten. Hon kastade sig på knä för grefvinnan och hviskade:

-- Ers nåd ... min välgörarinna ... gör med mig som
ni vill ... ni vet det bättre ... jag är färdig att lyda er!

Grefvinnan kysste henne på pannan och upplyftade henne med godhet.

-- Gråt icke mera! sade hon. Jag begär en försakelse,
men jag fordrar ingen lydnad. Bevare mig Gud
att vilja binda dig med ett förhastadt löfte. Bestäm
själf den tid du behöfver för att med lugn kunna
öfverlägga det beslut du bör fatta.

-- Nej, ers nåd, nej, ingen öfverläggning! Jag lyder genast!
utropade Ester med en skymt af sin forna häftighet.

Grefvinnan skakade missnöjd på hufvudet.

-- Minns, varnade hon, att det löfte man engång
gifver bör vara oryggeligt! Jag tillstår, det vore mig
kärt, om ditt beslut ej dröjer länge, emedan händelser
kunna inträffa, som ... med ett ord, din far kan komma,
när vi minst förmoda det. Men jag ber dig, mitt barn,
betänk dig åtminstone till i morgon!

-- Nej, nej -- fortfor Ester i samma ton -- hvem
säger mig att jag i morgon är densamma som i dag?

Därpå lutade hon sig till grefvinnans öra och hviskade:

-- Jag fruktar mig själf!

Grefvinnan fixerade henne strängt, nästan med häpnad;
där uppstod en lång, pinsam paus. Den dittills
försagde friaren begynte mista tålamodet och framstammade
något om att han ingalunda ville tvinga den dygdeädla
jungfrun emot hennes vilja; hon skulle säga rent ut ja eller nej.

-- Nåväl -- sade grefvinnan, än strängare, ja hårdt,
och allt ännu med den mörka, forskande blicken --
handla så som du kan försvara det inför Gud och ditt samvete!

Ester såg henne rakt i ögat; hennes kinder färgades
af en hög rodnad. Hon reste sig med en värdighet,
som icke eftergaf grefvinnans egen och som påminte om
fadern i hans stätliga ögonblick.

- Ers nåd, sade hon, jag förlåter, att ni i ert hjärta
ökat bördan af mina fel med ett, hvartill jag aldrig har
gjort mig skyldig. Om jag räcker denne man min hand,
så gör jag det utan att blygas för Gud eller mitt samvete.
Hvad jag brutit, det vet han, och jag har intet
att tillägga, emedan jag är hvarken bättre eller sämre,
än han tror mig vara. Jag är liksom han af ringa,
borgerlig härkomst: vi torde därför anstå hvarandra.
Men hvarken er börd och er rang, ers nåd, eller edra
välgärningar, som jag aldrig skall glömma så länge jag
lefver, kunna tillåta er att skymfa mig utöfver hvad jag
med rätta förtjent. Ni tror kanhända icke, att vi folk
af borgerligt stånd också hafva ett hjärta, som känner
när det förtrampas och såras; men ni misstager er, ers
nåd; vi kunna vara lika stolta som ni!

Det var borgarekungens dotter som talade. Men
innan grefvinnan hann svara, hördes oförmodadt klangen
af bjällror ute på gården.

-
34. En gäst på Falkby.

Det är en känd erfarenhet, att just de ädlaste
personligheter, som annars fatta lifvet ur upphöjda synpunkter,
ofta äro lättare än andra åtkomliga för sin tids fördomar.
Vid tiden för denna berättelse hade man ännu ett halft sekel
till det märkvärdiga året 1789. Hvem undrar, att ännu år 1739, då
aristokratin regerade Sverige i frihetens namn, en hög dam, som grefvinnan
Bertelsköld, trodde sig göra en god gärning, när hon
beredde åt den af förtalet skymfade borgaredottern ett
passande parti? Denna lyckliga tillfällighet var i hennes
ögon så tydligt en himlens skickelse för Esters eget
bästa, att hon troligen icke varseblef huru nära hennes
egna moderliga planer för sonen stodo i samband med
denna förening. De hårda pröfningar grefvinnan genomgått
hade icke blifvit utan allt inflytande på hennes lifliga,
kraftfulla själ, som däraf hårdnat uti sitt yttre skal, och
det var därför med lika mycken förvåning som vrede
hon hörde Ester Larsson tala i sin faders anda med en
stolthet som grefvinnan icke väntat af en ung person,
hvilken hos henne var ett mellanting mellan
kammarjungfru och fosterdotter.

Hon fann därför i bjällerklangen på gården en
önskad anledning att utskicka Bergflykt, för att se åt
hvem som kunde ha vågat sig hit i detta grufliga oväder.
Därpå vände hon sig till Ester, som ännu stod framför
henne högröd och oböjd med de djärfva orden på läpparna,
och tilltalade henne med en matmoders befallande ton.

-- Hvad vill det säga? frågade hon. Har min möda
med dig varit så förgäfves, att du glömmer till hvem du talar?

Men Ester var nu engång åter uti sitt vilda lynne
och svarade, utan att sänka blicken:

-- Det är icke jag som har glömt det. Det är ers
nåd som har glömt, att också masken kröker sig, när
han trampas under fötterna. Jag är evigt tacksam för
ert beskydd, men det ger ej ers nåd rätt att förolämpa
mig med ovärdiga misstankar. Ers nåd fruktar att jag
äger något anspråk på grefve Carl. Men jag säger ers nåd,
och det borde icke ännu vara glömdt, att förrän jag skulle
förnedra mig nog lågt att vilja tränga mig in i er höga
familj, förr ville jag ensam dö i en drifva vid landsvägen.

Medan hon ännu talade, inträdde, ledsagad af
trädgårdsmästaren, en högrest, hvithårig, pälsklädd gubbe,
alldeles betäckt af snö, som han icke ens brydde sig om att
afskaka, stannade några sekunder vid dörren och besvarade
Esters sista ord med en djup suck, i det han halfhögt yttrade:

-- Jag tackar dig, Jakobs Gud, att jag hafver återfunnit
min sistfödda uti Egypti land och att hon ännu
är värdig att kallas mitt barn!

Ester hajade till och vände sig om.
-- Min fader! utropade hon och gömde ansiktet i sina händer.

Grefvinnan, som aldrig hade sett borgarekungen, förstod
i ögonblicket hvem hon hade framför sig. Men hon
beherskade sig och gick med värdighet honom till möte.

-- Jag förmodar, sade hon, att det är riksdagsmannen
Larsson, som hedrar mig med ett besök. Jag beder er
vara välkommen i mitt hus, och jag skattar mig lycklig
att kunna återgifva eder ert förlorade barn. Ester --
omfamna din far, och bed honom tillgifva dig all den
sorg du samlat öfver hans grå hår!

Ester stod orörlig och vågade icke upplyfta sina
ögon. Måhända rann henne just då i hågen huru hennes
kusin Marie Larsson engång blifvit emottagen vid ett
tillfälle som detta. Men vare sig att åren, sorgen, eller
de ord han nyss hörde sin dotter uttala hade brutit
faderns järnhårda sinne -- alltnog, den gamle utbredde
sina armar och sade med darrande stämma:

-- Ester! Mitt barn! Mitt älskade barn!

Och Ester flög i hans armar. Hon hade icke ord
att bedja med, hon hade blott tårar, så barnsliga, så
häftigt flödande tårar ur hjärtats innersta djup, att de
förkväfde hennes röst, och med denna vältaliga bön låg
hon snyftande vid sin faders bröst.

Det var som hade en hemsk förtrollning i ett ögonblick
blifvit upplöst. Den gamle Larsson glömde med
ens all den bitterhet, alla de hotande straffdomar, på
hvilka han rufvat under den långa besvärliga resan i snö
och yrväder för att uppsöka sin dotter. För Ester försvann
det framfarna som en elak dröm i den öfverlyckliga
känslan att äga sin faders kärlek, och grefvinnans förnäma
vrede smälte bort som en drifva i vårsolen vid anblicken
af denna så oförväntadt hastiga försoning mellan
ett felande barn och en hård, en djupt sårad fader. Den
ädla frun förstod det väl: hon var själf en moder.

Endast trädgårdsmästaren Bergflykt, som alltid varit
van att med den djupaste respekt beträda sin stränga
matmoders rum, kunde icke fatta den främmandes
obelefvenhet att inträda i denna helgedom klädd i en snöig
päls, och han betraktade med oförställd häpnad uppträdet
mellan far och dotter, hvilket för hans ögon hade den
märkvärdiga följden, att snön begynte smälta och rinna
ned från pälsen på Esters hår och skuldror. När därför
en tystnad uppstod efter återseendets första ögonblick,
fann sig den beskedlige mannen förpligtad att bedja
jungfru Larsson taga sig till vara; hon skulle visst annars
snart blifva genomvåt.

Denna oskyldiga anmärkning verkade på de öfrigas
upprörda känslor som en hälsosam kall dusch. Ester
lösgjorde sig med ett solsken af småleende ur sin fars
armar, upplöste hans bälte och hjälpte honom af med
den våta pälsen. Grefvinnan lät tillsäga om en varm
måltid och bjöd sin gäst taga plats i den förnäma
hvilstolen; en ära, hvilken hon annars icke brukade slösa
på hvem som helst. Larsson krusade icke heller emot:
det var just icke hans vana att krusa för de förnäma.
Men man såg att han gjorde så mycket hans sträfva
natur tillät, för att icke fela i skyldig aktning mot husets
värdinna. Kanhända fruktade han själf att framkalla nya
stormar, som kunde störa hans dyrköpta fadersglädje.

Ester, intagen af samma fruktan, delade sig med
den ömmaste uppmärksamhet mellan båda de gamla.
Än sökte hon i grefvinnans blickar läsa hennes minsta
önskan och förekomma den, i det att hennes bedjande
blickar gjorde en tyst afbön för hennes hejdlösa
häftighet kort förut. Än återvände hon till sin far med
en smekning, som tycktes vilja på förhand besvärja
hvarje hotande fara från detta håll. Och när hon
förstulet betraktade honom, under det att hon tycktes
syssla med att duka kvällsvarden, skymdes hennes ögon
ånyo af hemliga tårar. Hon fann sin fader mycket
åldrad, sedan hon sist hade sett honom. Den oböjliga
nacken hade fått en lutning, den höga pannan hade
fårats af djupa rynkor, och det förekom henne som hade
herskareblicken mattats i dessa genomträngande ögon.
Men hon sökte öfvertyga sig själf, att det var af
trötthet efter resan. Han hade ju hela den sista milen
nödgats vada till fots genom drifvorna, emedan hästarna
sjönko så djupt in, att de knappt förmådde draga den
toma släden.

Grefvinnan, å sin sida lika mån om att icke väcka
stormarna innan allt var förberedt, ledde samtalet från
resan och yrvädret till jordbruket på Falkby och förstod
så oförmärkt att låta sin trädgårdsmästares förtjenster
framstå i den gynnsammaste dager. Hon beskref bland
annat huru Bergflykt enkom införskrifvit en kappe potäter
från Tyskland och lyckats förträffligt att odla denna
nya, i Sverige ännu mycket sällsynta, i Finland nästan
okända växt, som borde blifva af mycken nytta. Bergflykt,
som fått en vink att stanna kvar och härtills hållit
sig blygsamt vid dörren, tillsades nu att beskrifva sina
försök för riksdagsmannen, hvilket han ock gjorde redigt
och klart, såsom allt där han var på sitt rätta område.
Till grefvinnans hemliga glädje, tycktes Larsson med
mycken uppmärksamhet fästa sig vid denna beskrifning.
Hans fyndiga hufvud uppgjorde genast en plan att införa
den nya växten på Bertila i Storkyro; han ville därför
noga veta metoden. Hvarpå grefvinnan icke allenast erbjöd 
honom en half kappe däraf till utsäde, utan äfven
drog försorg om att han vid kvällsvarden själf fick pröfva
den amerikanska rotfruktens förträffliga egenskaper.

Så långt var allt väl, och de tre närmast intresserade
personerna tycktes hafva slutit ett tyst förbund
att icke i afton vidröra ömtåliga ämnen, då olyckligtvis
Bergflykt, som fann sig i hög grad uppmuntrad och
smickrad af den ovanliga äran att sitta vid grefvinnans
eget bord, begynte i sin oskuld att tala om äppleträden,
som skadades senaste höst af frost, och huru han täckte
rötterna med halm »just samma dag, som unga grefven
kom hit med jungfru Ester».

Om Falkby remnat i stycken, hade en sådan händelse
knappt kunnat framkalla större häpnad, än denna
menlösa erinran väckte hos två af de närvarande.
Grefvinnan sände sin tjenare en af dessa blixtrande blickar,
hvilka döda ordet på djärfvare läppar än hans, och den
ärlige trädgårdsmästaren förstummades ögonblickligen,
utan att själf veta hvarför. Ester rodnade ända upp till
örsnibbarna och betraktade så noga de blå rosetterna
på den engelska tallriken framför henne, som hade hon
velat se tvärtigenom den. Knappt vågade värdinnan
kasta en förstulen blick på sin grånade gäst.

Men Larsson var denna afton icke mera sig själf.
Hans panna rynkades en enda gång i de välbekanta
bistra vecken; därefter vände han sig till
trädgårdsmästaren och sade helt lugnt:

-- När ni har unga trän, bör ni sköta dem bättre.
Taga de skada, så är det oftast dens fel, som dragit dem
upp. Torde ock hända, om Gud ger vår och solsken, att
de åter komma till lifs och bära välsignade frukter.

-- Ja -- sade grefvinnan rörd -- jag känner ett
sådant ungt träd. Stormen hade afbrutit en gren, och
frosten hade kommit dess löf att blekna; men rot och
kärna voro gudilof friska. Ni har sagt sant: detta träd
behöfver skötsel och varmt solsken, och vill Gud, skall
det ännu bära en rik frukt.

Man uppstod från bordet. Larsson kysste sin dotter på pannan,
tackade värdinnan och yttrade, i det han gick till sitt rum:

-- I morgon tackar jag för min dotter.

-

35. Seklernas arf.

Morgonen därpå hade yrvädret öfvergått till blida.
Klockan åtta inträdde Larsson, styf och ståtelig,
i salen på Falkby, där grefvinnan var honom till möte
vid det bastanta frukostbordet. Ester hade tidigare på
morgonen haft ett långt samtal i enrum med sin far.

Man hälsade med en viss högtidlighet, växlade några
likgiltiga ord om nattro och väderlek och satte sig därpå
till bords. Den gamle lät sig väl smaka, men Esters
tallrik förblef orörd, och hennes ögon voro förgråtna.

När måltiden var slutad, uppstod Larsson, bugade
sig prudentligt för värdinnan och tackade för sig och sin
dotter. De skulle nu resa, hästarna voro beställda.

Allt detta förekom grefvinnan något kallt. Hon slösade
inga toma invändningar, men hennes hjärta veknade
vid tanken på Esters blifvande öde. Först nu, när de
skulle skiljas för alltid, blef hon varse, att detta
olycksbarn blifvit henne kärare än hon själf anat. Det var
mellan dem båda en själsfrändskap, som nu först blef klar
för henne: samma eldiga själ, samma energiska vilja,
samma bestämda, stolta, själfständiga karakter. Skillnaden
låg i olika ålder, olika uppfostran, olika samhällsställning;
grunden var lika, resten berodde på lifvets öden.

Grefvinnan öfverlade med sig själf om hon borde
tiga eller tala. Men när afskedets stund var inne och
Ester hvilade vid hennes barm, då förekom det henne
som hade hennes ord i går blifvit en sanning och
som vore hon en mor, hvilken utsände sitt barn till
okända öden uti den kalla vinterfrosten. Hon beslöt att
tala och anhöll om ett samtal utan vittnen med sin
ärade gäst.

Larsson följde henne till sidorummet. Grefvinnan
yttrade då, med den varsamhet hon ansåg sig böra
iakttaga, att hon vore honom skyldig räkenskap för
hans dotters vistelse på Falkby. Hon hade mottagit
Ester som ett felande barn, hvars öfverilade flykt hade
sin ursäkt i den skymf hon lidit och de smädelser hon
fruktade i Stockholm. Ester var det unga träd, som
kanske icke blifvit med nog försiktighet vårdadt och
som skadats af frosten, men åter skulle grönska och
bära frukt under en öm vård. Hennes fader kunde vara
lugn; grefvinnan återlämnade hans dotter förbättrad och
renad af den hårda pröfningen. Hon hoppades därför
att alla felsteg vore glömda och att förlåtelsen vore
fullkomlig.

Larsson svarade enstafvigt, att han vore tacksam
för grefvinnans beskydd och icke vidare ville ihågkomma
sin dotters fel, allenast hon hädanefter visade
honom den obrottsliga lydnad, som vore hennes barnsliga pligt.

-- Nåväl -- fortfor grefvinnan, värmd af den
tanken, att hon ännu kunde göra något för Esters
lycka -- om ni nu ägde ett bevis, att er dotters rykte
ingenting lidit -- om till exempel en hederlig man, som
är henne värdig, skulle begära af er hennes hand --
hvad skulle ni svara därpå?

Larsson teg några ögonblick; en misstanke for
genom hans stolta själ, och han frågade med rynkad
panna hvad hennes nåd ville säga härmed.

-- Endast det -- svaradc grefvinnan oförskräckt
-- att i mitt hus finnes en ung rättskaffens man, som
skulle skatta sig lycklig, om ni ville gifva honom Ester
till hustru. Det fattas endast ert samtycke, och Ester
skall blifva en aktad, en ärad, en lycklig maka.

Larsson tydde dessa ord som en bekräftelse på sin
misstanke. Han stod upp, hans blick mörknade fruktansvärdt.

-- Mitt samtycke! utropade han. Det är nog; jag
genomskådar nu allt. Jag vet nu hvarför ni sände er
son till Finland, hvarför han smög sig in i min släktings
hus i Stockholm, hvarför Ester skulle skymfas, lockas
till flykt och finna en fristad hos er. Vill ni att jag
skall säga er hvarför? För det att er son var fattig
och behöfde mina penningar! Ja, ers nåd, så var det!
Mina penningar vägde till slut ändock mer, än allt edert
adeliga högmod, och ni blygdes icke att nedlåta er så
djupt, som att kalla en borgerlig flicka er dotter, på
det att er son skulle få frossa i öfverflöd och förgylla
sin murkna vapensköld med en simpel köpmans mödosamt
sparade ägodelar. Sådana ären I, högförnäma
herrar och fruar, som nu för tiden råden i Sveriges rike.
I skåden oss stormodigt öfver axeln och akten oss nätt
och jämt värdige att borsta edra skor och upphära
släpen af edra klädningsfållar; men när I behöfven vårt
guld, då ären I så nådiga och hållen det till godo och
våra barn på köpet. Mitt samtycke! Hvartill skulle det
behöfvas? Jag är icke mera rik; jag är fattig, ers nåd,
fattigare än ni själf. Tag därför ert ord tillbaka. Hvad
bryr ni er om min dotter, när hon icke mera kan uppvägas med guld?

-- Ni missförstår fullkomligt min mening, genmälde
grefvinnan, förvånad och retad, äfven hon, öfver en så
oväntad tolkning af hennes välmenta förslag.

Men Larsson fortfor, utan att höra henne:

-- Jag skall säga er något som ni kanhända icke
vet, eller redan har glömt. Min släkt har också anor:
de gå jämt lika långt tillbaka som släkten Bertelskölds.
Och mellan våra släkter har varit en fiendskap alltfrån
begynnelsen, för det att den ena stått på förtryckarnes
och den andra på de förtrycktas sida. Jag minns ännu
den tid, när eder mans far tiggde som en nåd att få
köpa några tunnor spannmål af min far, emedan allt
hans folk höll på att svälta ihjäl. Jag minns också den
dagen, när sex Larssöner, alla unga, ståtliga karlar, ställde
sig under er mans befäl och ingen af dem vände tillbaka,
ty den äran kostade dem deras hjärteblod. Slutligen
minns jag eder svåger, den eländige ränksmidaren,
som nu satt sig upp att styra riket; det är han som
fördärfvat fred och endräkt i landet, som två gånger
skymfat döttrarna af min släkt och snart skall bringa
mig själf till tiggarstafven. Och ni begär mitt samtycke
för er son att äkta min dotter!

Grefvinnan, ehuru själf sårad i sin svagaste sida,
hade fått tid att återvinna sin fattning.

-- Riksdagsman Larsson -- yttrade hon med förnäm
värdighet -- ni kan vara öfvertygad om att jag
fullkomligt delar er tanke angående en förbindelse mellan
min son och er dotter. Därom har också aldrig varit
fråga. Min afsikt var att begära Esters hand för min
trädgårdsmästare; ett parti, hvilket jag anser å båda sidor
passande. Och när ni nu känner min mening, förmodar
jag att ni själf anser edra öfriga suppositioner
åtminstone ganska förhastade.

Larsson återtog:

-- Ers nåd har rätt att förklara sin mening; jag
har kanske för mycket tänkt på gamla minnen. Men
då jag nu, som sagdt, är fattig, kan jag icke stå till
tjenst ens med att försörja ers nåds trädgårdsmästare,
och det torde således vara bäst att vi sluta detta samtal.
Dock -- ännu ett ord! Efter jag hör att vi äro af
samma mening om våra barn, och det möjligen kunde
hända att de själfva hade sin mening för sig -- ja, hvem
vet? en grefve kan också ibland falla på dårskaper --
så låt oss här inför den allseende Guden lofva, ni mig
och jag er, att aldrig med ord eller gärning samtycka
till våra barns förening med hvarandra! Må ingen af
oss vika från sitt bestämda mål. Må våra släkter i all
framtid fortfara att stå i två skilda läger, hand emot
hand och hjärta mot hjärta, så att ingen feg försoning
mellan oss äger rum, innan tiderna nått sin fullbordan,
och eftervärldens dom har fallit öfver den sak, om
hvilken vi hvardera strida!

Grefvinnan Bertelskölds högstämda själ fattade fullkomligt
storheten af den tanke, som gömde sig i den
gamle borgarekungens ärftliga hat. Till börd och lynne
aristokrat i detta ords bättre betydelse, var hon lika
öfvertygad om adelns berättigande, som Larsson om
folkets, och hennes enskilda önskningar sammanföllo
här med hvad hon ansåg för sitt fäderneslands väl. Hon
stod därför i begrepp att obetingadt afgifva det löfte
man fordrade af henne, då hon hejdades af en för båda
mycket oväntad syn.
Genom den öppna dörren till salen såg hon sin
egen son, hvilken hon trodde vara långt borta i Norge,
stående vid sidan af Ester Larsson, hvars hand han
fattat, under det att han med ohörbara ord tycktes
intala henne mod och hopp.

-- Du här! utropade grefvinnan, glömmande allt
för denna syn, som liknade ett bländverk af hennes
upprörda fantasi.

-- Ja, min mor, och i grefvens tid, tack vare er
berättelse om en viss rival! utropade Carl Victor
Bertelsköld gladt, i det han inträdde i sidorummet. Först
när Norges fjällar reste sina höga murar emellan oss
och jag stod där på min faders okända, snöiga graf;
först då blef det mig klart, att lifvet icke äger något
värde för mig utan Esters kärlek. Riksdagsman Larsson!
Jag anhåller ödmjukt och i all ära om eder dotters hand.
Min mor! Jag beder att ni vill kalla Ester Larsson er dotter!

Larsson och grefvinnan växlade blickar. Där reste
sig högre murar än Norges fjällar emellan de båda unga
nu -- dubbla, kopparfasta murar af seklers hat och
ärftliga fördomar. Grefvinnan teg; hon visste svaret
från andra handen, och det uteblef icke.

Den styfve, stränge, hvithårige gubben trädde fram,
tog sin dotter hårdt i armen och ryckte henne med sig.

-- Kom! sade han. Jag tackar grefven för anbudet;
det torde kanske icke vara så illa ment. Men eld och
vatten kunna aldrig förlikas. En Larsson och en Bertelsköld
kunna aldrig tillhöra hvarandra. Herr grefven vet
nu mitt svar; jag behöfver ej säga att det är mitt sista.
Farväl, fru grefvinna. Kom, Ester; hästarna äro förspända.


Ester lydde. Hon grät icke. Hon bad icke. Hon
visste väl att seklernas arf hade skilt dem åt. Men där
brann i hennes ögon en dunkel eld, och hon hviskade
till den bestörte ynglingen, som förgäfves sökte att hindra henne:

-- Följ mig icke! Min far har rätt: vi kunna icke
tillhöra hvarandra. Men älska hvarandra, Carl -- det
kunna vi, om än haf och fjällar skilja oss åt för hela vårt lif.

Och hon slet sig lös från sin far, slog sin arm om
ynglingens hals och kysste honom.
-- Farväl! sade hon. Och nu, min far, tillhör jag er. Befall öfver mig!

Några ögonblick därefter ilade släden bort ifrån
Falkby gård, och grefvinnan Bertelsköld stod ensam
kvar med sin återvände son.

-

36. Konungens ring.

Ännu engång inträda vi i presidenten grefve Torsten
Bertelskölds kabinett. Förmaket utanför är uppfylldt
af utländske diplomater, hofmän, militärer och
högre tjenstemän, som vänta på företräde. Alla vända
sig mot den uppgående solen. Alla täfla om att tigga
en nådeblick af den man, som nu skall taga rikets tyglar
och, lyftad på segrande hattekullar, länka Sveriges öden
mot nya banor i ständernas och frihetens namn.

Det är ju midt i Sveriges så kallade frihetstid.

Därinne sitter den snart allrådande mannen, Sveriges
verklige konung, fastän en annan bär namnet. Han
har kanhända åldrats och vissnat under bördan af alla
de intriger som fört honom till makten; men det märker
ingen. Den broderade sammetsrocken döljer skickligt
hans magerhet; den ytterst väl friserade peruken gömmer
de grå håren; ett fint anbragt, nästan omärkligt smink
ger hälsans och ungdomens färg åt den fårade pannan
och de förtorkade kinderna. Endast en grön skärm öfver
ögonen skymmer något den förr så hvassa blicken, som
genomskådar alla, men själf kan genomskådas af ganska
få. Det betyder dock föga: en tillfällig svaghet i synen,
ådragen under strängt nattarbete. Grefven sitter rak och
vigilant som en yngling i den med elfenben och pärlemor
inlagda fåtöljen och solar sig i glansen af sin
förestående makt. Han står vid målet för hela sin lefnads
äflan; hvilka otroliga mödor, hvilken mångårig
själsspänning har det icke kostat honom att hinna så långt!
Men nu är spelet vunnet, nu skall han intaga den plats,
från hvilken han störtat sin store mästare grefve Horn.
Hvad bekymrar det honom, efterträdaren, att denna tron
är byggd på folkgunstens och partiernas böljande våg!
Han har ju grånat i konsten att styra dessa ostadiga
elementer; han skall nu mer än någonsin förstå att beherska dem.

Handsekreteraren hade ännu icke slutat föredragningen
af morgonens många och viktiga ärenden, då
kammartjenaren anmälde, en efter annan, de nybakade
riksråden grefve Posse, baron Löwen, hofrättsrådet
Ehrenpreuss och statssekreteraren Cederström samt
ambassadören grefve de Lynar.

-- Bed deras excellenser hafva godheten stiga in i lilla salongen, var svaret.

-- Kammarherren monsieur de Broman ...

-- Säg att han väntar i antichambren.

-- Fiskal Spolin ...

-- Kör den oförskämde slyngeln på dörren.

Handsekreteraren fortfor:

-- Ödmjukt memorial från kronans befallningshafvande
i Storkyro socken, Finland: arfsmålet rörande
Bertila gård uppskjutet, i anseende till svarandens
uteblifvande under laga förfall som riksdagsman.

-- Går dock därhän. Fortfar.

-- Nådeansökan rörande dråp och blodvite i tvekamp:
hans majestät har, af förekommen anledning,
funnit godt i nåder förmildra krigsdomstolens utslag
rörande löjtnanten högvälborne grefve Carl Victor ...

-- Tig. Jag vet redan: ett års suspension från
tjensten och halft års förvisning ... Något måste man
göra för sina odågor till brorsöner. Vidare!

-- Kanslikollegium besättes enligt ers excellens'
förslag. Hofkansleren baron von Kochen, kansliråden
Nerés och Bahr insinuera om afsked ...

-- Tillägg grefve Bonde med flera. Fortfar.

-- Grefve Tessin supplicerar om ambassadörsplatsen i Paris.

-- Så? Han supplicerar? Nåväl, när man spelt
ut sin fars i Stockholm, är det tid att börja en komedi
i Paris. Han får platsen. Vidare!

-- Hans majestät låter genom monsieur de Broman
insinuera förhöjd pension för riksrådet grefve Taube ...

-- Refuseras. Hans majestät har icke alltid behagat
konformera sig efter rikets behof och patrioternes
önskningar. Och som hennes majestät lärer vara af annan
mening, skulle förhöjningen vara en indiskretion.

-- Hennes majestät hemställer genom kammarjunkaren
baron Höök angående tyska kammarfruarna.
Kunde som öfverflödiga supprimeras och depensen
inbesparas, öfriga hoffruentimbrets appointement till att därmed öka.

-- Hennes majestät pretenderar en berömvärd sparsamhet
för kammarfruarna. Men som hans majestät
torde preferera en annan mening, så annotera, att tyska
damernas gage förhöjes. Är det något vidare?

- Ingenting vidare, än förnyad ansökan om understöd
för soldatänkan Flinta. Hon säger att ers excellens
därtill med ed förbundit sig, när hennes man i tiden fört
ers excellens helbrägda fram och åter till salig kung Carl
vid Stralsunds belägring.

-- Flinta? Bosatt på Falkby, är det ej så?

-- På Falkby gård.

-- Refuseras. Ni kan nu sluta.

-- Jag får då svara, att ers excellens den eden intet kommer ihåg ...

-- Ni svarar ingenting. Har jag tid att mig befatta
med käringars påfund och eder som jag aldrig har
svurit? Nog. Ni kan gå.

Sekreteraren gick med en djup bugning.

Grefven blef ett ögonblick ensam. Han hade rätt:
hvem kunde i detta ögonblick begära af honom en tanke
på fattiga änkor och länge förgätna eder? Han frossade
i triumfen att se Sveriges konung och drottning, bland
svärmen af andra supplikanter, bönfalla hos honom, och
bönfalla förgäfves, om åtgärder som stodo i närmaste
samband med deras personliga sympatier och antipatier.
Med hvilken vällust skulle han icke nu se detta kungapar,
som engång så djupt hånat och förödmjukat honom,
i dess tur hånadt och förödmjukadt, kröka sig under
hans öfvermäktiga inflytande! Och icke blott de, utan
alla hans fiender, höga och låga, de skulle känna tyngden
af hans arm, de skulle nödgas själfve bära honom på
sina skuldror till makten. Hattarne själfve, som trodde
sig i honom finna ett verktyg för sina planer, de skulle
finna sitt misstag; han skulle hålla dem i tygel med
Mössornas parti, liksom Mössorna med dem; han skulle,
trogen sin vana, grunda sitt oåtkomliga välde just på
den tvedräkt som söndrade riket. Och under allt detta
ville han nu, nu först, genomföra den idé, som han
mottagit i fädernearf, men föra den vida längre än hans
fader ens vågat drömma: han ville ställa adeln högt
öfver både konung och folk, och när det väl hade lyckats
honom, då skulle han omskapa Sverige till en republik
efter polskt mönster med allrådande herrar och lifegne
bönder; stiftaren af all denna lycka likväl förbehållet
att själf vara den mäktigaste, för hvilken de andra
mäktige skulle ödmjukt buga.

Vid dessa stolta, själfviska, högtflygande tankar, som
kommo honom att förgäta hela mängden af de därute
väntande, utsträckte grefven mekaniskt sin knutna hand,
likasom för att på engång famna och krossa Sverige.
Då kände han på sitt finger tryckningen af den ring,
som han så sällsamt återfått och från hvilken han sedan
aldrig mer velat skilja sig. Det var konungens ring.

En demonisk tanke for genom hans själ.

-- Hvilket ömkligt släkte äro icke människorna,
sade han till sig själf. -- De tala om en Gud, en försyn,
och denna usla kopparbit är nog att förhåna dem. Hvad
har Gud, hvad har försynen gjort för mig? Intet! Men
denna ring -- det är löjligt, men det är likväl så --
denna ring bär den oemotståndliga lyckan med sig. När
jag förlorat den, gick mig allt emot: arbete, klokhet,
list, allt var förgäfves. Men sedan jag återfått den,
lyckas mig allt. Ja, allt! För mig finnes ingen omöjlighet
mera. Jag kunde begära en krona, om icke kronorna
nu för tiden stode här i landet i vanpris ... Men om jag
återgåfve dem deras värde? ...

Bertelsköld smålog, i det han tankfullt vred på den hårdt slutande ringen.

-- Hvarför icke en krona? mumlade han.

Utan att veta huru, hade han ringen lös i handen,
ringen som under aderton år nästan vuxit fast kring
hans finger. En underlig känsla, hälften hån, hälften
bäfvan, fick makt öfver honom. Han höll ringen mot
dagen, för att se om han ännu kunde urskilja dess
hemlighetsfulla R R R -- Rex Regi Rebellis.

-- Säg mig, sade han, säg mig du: skall jag begära en krona?

Kanske darrade hans hand, när han utsade dessa
ord, ty ringen halkade bort ur hans fingrar och klang,
när den föll emot golfvet, med ett eget främmande ljud
-- åtminstone ljöd det i grefvens öron som när man
afklipper strängen på en luta med sax.

Grefve Bertelsköld sprang upp från fåtöljen, för att
upptaga ringen. Det blef så besynnerligt mörkt för
hans ögon. Med möda fann han ringklockan.

-- Ljus! -- ropade han till kammartjenaren --
hämta in ljus! Det är ju mörka natten.

Tjenaren såg bestört på sin herre, ty klockan var
tio på förmiddagen och rummet belyst af full dager.

Men grefven fortfor att famla på golfvet liksom i
djupaste mörker och ropade ständigt på ljus, ty han hade
tappat något, sade han, men hvad, det kunde han ej
förmå sig att utsäga. Han fruktade troligen att man
än en gång skulle bestjäla honom på hans dyrbaraste klenod.

Kammartjenaren efterkom hans befallning och hämtade
tvenne tända vaxljus. Onyttig omsorg; grefven
beklagade sig i uppretad ton att man lämnade honom
ensam i mörkret. Betjeningen kom i villervalla, och
hviskningarna nådde snart till de många uppvaktande,
hvilkas tålamod höll på att taga slut i förmaket och
lilla salongen. Ryktet spridde sig, att grefve Bertelsköld
med ens blifvit vansinnig.

Hans läkare efterskickades; de besökande trängde sig
nyfiket i dörren. De ville se den man, som nyss skulle
styra ett rike och nu icke ens förmådde styra sig själf.

Konungens ring.
Läkaren kom och fann grefven sittande i fåtöljen.
En kall svett hade öfversköljt panna och kinder, bortryckt
sminket och blottat för allas ögon ett blekt, förvissnadt
och afmagradt ansikte. Men man hade misstagit
sig: han var icke vansinnig -- icke ännu.

-- Är det ni, min kära doktor? sade han med en
kvarlefva af den förra förnäma tonen. -- Säg mig, hvad
betyda dessa infama hviskningar omkring mig, och hvad
betyder det tjocka mörker, som omgifver mig?

Läkaren betraktade honom forskande, undersökte
hans ögon och svarade allvarsamt:

-- Det betyder, herr grefve, att ni är blind!

-- Hvad? Blind? Är ni galen, herre? Det är sant
att mina ögon ha varit svaga, men jag såg likväl för
en stund sedan tämligen bra.

-- Det är ingen vanlig svaghet, herr grefve; det är
svarta starren. Den har småningom utvecklat sig, och
jag har länge befarat något sådant. Men ni måste nyss
ha varit utsatt för någon häftig sinnesrörelse, hvilken
påskyndat det ondas utbrott.

-- Ja -- så är det, fortfor grefven förvirrad och
afbrutet. -- Ser ni, min kära doktor -- jag råkade
tappa något -- en bagatell -- icke värd en kopparvitten
-- souvenir af min aflidne far. Man tappar icke sådant,
förstår ni, utan chagrin, och -- men säg mig: det dröjer
väl ej länge, innan jag återfår min syn? -- Hör ni det,
doktor: jag måste hafva min syn tillbaka, och det snart,
snart, säger jag er. Liksom jag hade tid att vänta!
Tror ni att mina fiender vänta på mig!

-- Herr grefve, jag skulle bedraga er, om jag gåfve
er ett hopp, som konsten ej förmår uppfylla. Allt antyder,
att ni tyvärr är för hela er återstående lifstid ohjälpligt blind.
-- Hvad, miserabla kvacksalfvare! Och ni vågar
säga mig det och vet icke att ni sätter ert hufvud på
spel! Doktor -- ni måste återgifva mig synen, hör ni
det? Bästa doktor -- ni vet att jag kan kungligt belöna
er. Säg, hvad önskar ni? Äreställen? Titlar? Guld?
Allt tillhör er, ni äger att välja, ty ni vet att Sverige
väntar på mig. Men då måste ni också lofva att återgifva
mig mina ögons bruk. Grand ciel! Styra riken och
vara blind, det är ju ridikylt, icke sant? Men så skratta
då, doktor; medgif, att det vore en bétise, en sottise!

-- Än en gång, ers excellens, befall öfver mig;
men er syn kan jag icke återställa.

Grefven sprang upp från fåtöljen.

-- Ah, utropade han, jag är bedragen, jag är bedragen!
Dessa eländiga våga att trotsa mig, och jag
förmår icke straffa dem. Hvar är min ring? Gif mig
tillbaka min ring! ... Nej, bort, alla, bort! Ni vore i
stånd att stjäla min lycka. Malheur! Quel malheur!
Min sämsta betjent kan hitta en krona! Min argaste
fiende kan eröfra världen! Och jag är blind, vanmäktig
och blind! -- Nu minns jag, så var det: konungens
ring tappas aldrig utan en mened! Och en sådan usel
ed! Har jag ej brutit dyrare eder! Hören, mina vänner,
har jag ännu en enda vän, så gå till änkan Flinta på
Falkby och lofva henne all min förmögenhet, om hon
skaffar mig ringen tillbaka! Men hon måste göra det
snart, annars är jag förlorad, ty för mig finnes ingen
lycka i himmelen och på jorden utan konungens ring!

Och så fortfor den olycklige att famla och rasa
medan de närvarande drogo sig skygga tillbaka och
Hattarnes hufvudmän redan hviskade sinsemellan, att
här vore intet att göra, man måste skynda att erbjuda
makten åt Gyllenborg.
Då inträdde en svartklädd gestalt med en ängels
mildhet, närmade sig den fallne statsmannen, drog honom
med sakta våld till hvilstolen och hviskade:

-- Torsten, känner du mig?

-- Ebba! utropade han och tryckte hårdt hennes
hand. -- Kan du än en gång gifva mig åter min ring?

-- Nej, sade hon. Men låt oss bedja att jag kan
återgifva dig din Gud! Hvad båtar det människan, om
hon förvärf var hela världen och tager skada till sin själ?

-

37. Halftannat år senare.

En dag i September år 1740 hade höstens första
frostnatt efterföljts af en vacker solskensmorgon, då
en ung flicka med snabba steg återvände till staden
från kryddgårdarna utanför Vasa. Hon bar i hvardera
handen en korg, den ena fylld med rofvor, den andra
med kål, och på hufvudet bar hon en rutig ylleduk,
något framdragen öfver pannan, likasom för att med flit
dölja ett par vackra mörka ögon och ett svart hår. När
hon passerade förbi Korsholm, kastade hon liksom af
gammal vana en flyktig blick uppåt vallarna, men
fortsatte vandringen och vek ifrån hufvudgatan in i en
oansenlig gränd, där hon ingick uti ett gammalt, lågt
och oansenligt hus. Där nedsatte hon sina korgar i stugan,
som tillika var kök, och yttrade till en äldre kvinna,
hvilken ställde en gryta på spiseln:

-- I dag må du veta att jag haft lycka. Hvar
köper du skönare rofvor, och hvar finner du präktigare
kålhufvuden, Veronica? Magistraten själf kan inte uppvisa
bättre. Säg, tror du att jag kan få tala vid far?

-- Han sitter med Grenman därinne i kammaren
och uppgör affärer. Jag tror att han ämnar slå upp en
bod här i gränden. Ack, Ester, Ester, att inte far hellre
flyttar till svåger Blom, som köpte hans stora gård i
våras, när vi måste sälja nästan allt hvad vi ägde och
flytta hit i den gamla stugan! I stället att bråka med
fattigdom och bekymmer, skulle far ännu kunna lefva i
välstånd på gamla dagar, och du, min stackars Ester,
skulle slippa att gå en mil om dagen för uppköp i byarna.

-- Lefva på nåder, menar du? svarade Ester Larsson
litet spanskt. -- Nej, syster, förrän vi skulle tigga vårt
bröd af vår giriga svåger, som ropat in fars bästa ägodelar
för en spottpenning, förr kunde vi vandra till Storkyro
och begära tak öfver hufvudet hos vår ungerska kusin,
som tog den betan ifrån oss. Det kunde gå lätt nog det
-- tillade Ester godmodigt -- han har ju friat till mig.

-- Men du tänker väl aldrig ta en människa som är till
hälften turk? invände Veronica med oförställd häpnad.

-- Jo, när jag väl glömt den andra, men som det
inte lär ske i min tid, så får Istvan -- eller Penna, som
de nu kalla honom -- söka sig hvar han behagar en
värdinna på Bertila gård. Låt se, jag gläntar litet på
dörren till fars kammare.

Vid dessa ord öppnade Ester helt sakta dörren till
husets enda sidorum och tittade in. I kammaren satt
på en omålad bänk och vid ett likaså tarfligt bord den
gamle, nu från sin välmakt och väldighet störtade
borgarekungen, sysselsatt att med sin oskiljaktige trotjenare,
gamle Grenman, som blifvit honom trogen i nödens
dagar, uppgöra planer att åter komma till nytt välstånd.
Larsson hade åldrats, och hans styfva nacke var böjd
af olyckan; men under det att hans skarpa grå ögon
tycktes genomskåda tiderna, fortfor hans fyndiga hufvud
att, likasom förr, utspana bästa medlen att draga fördel
af konjunkturerna.

-- Jag säger dig, Grenman, yttrade han, att den
som vill vara med när det regnar gröt, måste ha slefven
i god tid färdig. Att vi få krig, innan nästa års skylar
bärgas, det är så säkert som morgonrodnad slaskig hatt
och hatteväsen hund och katt. Men Blommen och de
andra ställa sin marknad på vackert väder. Jag säger
dig, Grenman, att det blir vargaväder; inom två år
kostar salttunnan två tunnor råg, och rysk hampa finns
blott i galgarna. Vi måste ha penningar och lägga på
nederlag.

Bokhållaren skakade med en suck sitt grå hufvud.
Han ville ej ut med sanningen, att krediten var slut.

Larsson fortfor, lifvad af sin spekulation:

-- Jag skrifver till Stockholm: holländarne måste
dock engång ut med skadeståndet för våra röfvade
skepp. Mina gamla bönder skola lämna mig tjäran på
kredit, och Vasaråg till export. Lyckas ej det, så bandar
jag såar, du klyfver pärtor, mina söner hugga ved, och
mina döttrar sticka strumpor. Pengar, Grenman, pengar
måste vi ha till salt och hampa. Nästa sommar hugga
vi ut kammarfönstret till dörr och göra oss en bod.

-- Jo, det skulle se ut -- nickade Ester i dörren
-- ni banda såar! Nej, far; jag skall säga er en bättre
spekulation. I morgon är ni riksdagsman, och en
riksdagsman har kredit.

-- Det kommer an på, sade den gamle småleende.
Oaktadt alla skiften och öden, var där ännu en skymt
kvar af den svage fadern och den bortskämda favoriten.
-- Lita därpå, fortfor Ester. Jag hörde sägas att
här finnes ett stort parti, som voterar på far för det att
de andra votera pä svåger Blom.



-- Gå din väg! Nej -- kom först att jag må omfamna
dig, du mitt sorgebarn, som dock blef min sista glädje
här i världen! -- Så, nu kan du gå. Och därför är
min mening, Grenman, att vi trassera tretusen daler på
Merlades & Söner i Cadiz och införskrifva saltet genom
Friberg & Winkelman i Stockholm.

-- Men det går inte, det går inte, jämrade bokhållaren
uti ett slags desperation, ty det var troligen första
gången i sitt lif han vågade motsäga sin patron och mästare.

-- Går inte? Hvarför går det inte?

-- För det att -- stammade Grenman, som nu en
gång drefs till det yttersta, ... för det att vi ha ingen
kredit! Tjära, spannmål, allt går till Blommen, vår port
förbi, och frågar jag hvad tunnan kostar, se de sturska
ut och svara mig: pengar! -- Tretusen daler! Och vi
ha inte trettio!

Larsson teg och försjönk i en dyster begrundning.
Utan penningar måste köpmannen ofta reda sig: utan
kredit är han såld.

-- Kanske vore det inte omöjligt att finna en utväg,
återtog Grenman, spetsfundigt knäppande på en
obeskriflig tingest af näfver, föreställande en snusdosa.

-- Hvad menar du, karl? Understå dig ännu engång
att tala om kompaniskap med Blom.

-- Jag menar -- återtog bokhållaren oskyldigt --
att sedan nu presidenten Bertelsköld blifvit tokig och
hans brorson ärfver hela förmögenheten, som lärer uppgå
till fem eller sex tunnor guld, så beror det bara på
kära far att ...

Larsson gaf honom ett par ögon som tretums
spikar. Men Grenman observerade sin guddotter Ester
i dörren, fick ett nytt raptus af oerhördt kurage och
fortsatte dristigt:

-- ... så beror det bara af kära far att ställa alla
tillfreds och på samma gång stärka husets kredit. Merlades
& Söner remittera i Maj en saltlast på Friberg & Winkelman;
Friberg & Winkelman remittera lasten i Juni på
Larsson & Komp.; Larsson & Komp. acceptera påföljande
Januari en växel på Merlades & Söner; nettobehållning
hundra procent.

Den gamle köpmannen knäppte med fingrarna och
gick några slag fram och åter i rummet. Frestelsen var
stark, men icke nog stark att bryta hans järnvilja.

-- Bertelsköld & Larsson! mumlade han. Nej, det är en firma,
på hvilken vår Herre ej har några affärer att göra.

-- Men patron har själf sagt att här stundar ett
vargaväder, fortfor Grenman, hvilken lik trögkörda hästar
lunkade på, sedan han engång kommit i farten. -- Hvem
skall blifva er dotters stöd, när ni en dag faller undan?

-- Ester har bröder.

-- Och skall hon i all sin lefnad äta deras bröd?
Nej, patron, där sitter i henne en god del af ert eget
sinnelag. Ni går ej in på kompaniskap med er egen
svärson; Ester går ej in på kompaniskap med sina bröder
och svägerskor; det är allt garn af samma härfva, fader
Larsson, och därför kunde ni göra härfvan klar.

-- Det är någon sanning i hvad du säger, genmälde
Larsson, träffad af anmärkningens riktighet. -- Jag
hoppas ännu lefva den dag, när ovädret bryter löst. Jag
får då se på hvilken sida den unga mannen har ställt
sig. Ester, skrifver han ännu till dig, som han gjorde
det första året?

-- Ja, min far. Du har tillåtit det.

-- Skrif honom då, att han antager sig folkets sak,
och jag vill tänka på er förening.

-- Min far, svarade Ester, Carl Bertelsköld är en
man som ni själf och säljer ej sina principer. Jag kan
ej skrifva till honom hvad ni begär.

-- Nåväl, låt oss ej mer tala därom. -- Hvad kunna
Grönberg och Salovius vilja mig?
De tvenne hedervärde Vasaborgarne inträdde något
förlägne, tycktes det, öfver det armod, som rådde i huset,
och kommo efter många omsvep fram med sitt ärende,
som bestod däri, att Blommens motparti ämnade återvälja
stadens förre högt aktade riksdagsman, hvilket besvär
de hoppades han icke skulle undandraga sig; men
därtill ville de dock foga ett litet förbehåll, nämligen att
deras ombud skulle votera med hattepartiet, för att icke
förverka för staden de maktägandes gunst.

Borgarekungen reste sig styf i nacken och pekade
ut genom det öppna fönstret, där man hade utsikt öfver
Korsholms vallar.

-- Gå, sade han -- gå till vallarna därborta och
befall dem att blifva gräsbänkar, på det att de höge och
mäktige må kunna sitta bekvämt på dem. Hvad tro ni
vallarna svara? De skola säga er: vi mättes icke ut
efter denna dagens mått, och vi gjordes icke till ryggstöd
för denna stundens öfvermod. Vi mättes sådana att vi
kunde bestå genom tiderna, och vi restes här till att
försvara fosterlandet. Det är också mitt svar på edert
villkor. En hattebroder fån I aldrig af mig, om jag än
hölle ut i tjugu riksdagar. Och är Vasa så angeläget
om de maktägandes gunst, så må de skicka mjukare
män än jag. Men då må ock Vasa se till hvad det
sedan äger kvar af sig själf.

Grenman och de två borgarne växlade ögonkast.
Den ena förstod ej huru man kunde vara fattig, utan
vänner, utan kredit, utan möjlighet att åter begynna ett
verksamt lif, och ändock försmå förbindelsen med ett
rikt och förnämt hus, som kunde bereda utväg till allt.
De andra förstodo ej huru man kunde vara en fallen
storhet, förödmjukad, förbisedd, ja hånad af nära släktingar,
och likväl skjuta ifrån sig en lysande upprättelse,
blott för att envist hålla fast vid gamla fördomar. Alla
tre tego likväl; den höge, hvithårige gubben med sitt
forntidsallvar och sin orubbliga hållning skrämde dem
till tystnad.

Men Ester Larsson förstod sin fader. Hon närmade
sig honom, slog armarna omkring hans hals och hviskade:

-- Fader, du är en man, och jag är stolt att vara din dotter!

Slut på fjärde cykelns första afdelning.



