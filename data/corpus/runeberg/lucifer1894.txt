
LUCIFER
LJUSBRINGAREN
1894


STOCKHOLM 1893G. WALFRID WILHELMSSONS TR






Prenumerationspris:Helår 7 kr., kvartal 1,80,månad 60 öre,utom postarvode.Annonspris:8 öre pr petitrad.Rabatt för större annonser.
Arbetet
Redaktör: Axel Danielson.
Utkommer i Malmö hvarje söckendag.
Gedigen Ledareafdelning!
Satiriska uppsatser af Marat.
Lättläst, innehållsrik, hyfsad och vältryckt
eger Arbetet läsare inom alla samhällsklasser.
Talrika korrespondenter från skilda delar af landet, i synnerhet södra
Sverige, samt från utlandet.
ORIGINALTELEGRAM.
Fördelaktig annonsafdelning.

Tryckeriet,
som tillhör södra distriktets arbetareparti,
rekommenderas särskildt.
Tidningens och tryckeriets adress:Arbetet, Malmö.
Prenumerera å närmaste postanstalt!




INNEHÅLL.

Planscher:Till uppsatsen Den stora dagen är
1900, Stockholms Arbetarebörs,Teckning af R. Haglund. Interiör
med porträtt, teckning af P.
Hedman.
Porträtt af Elna Tenow f. Ros.
Porträtt af Axel Danielson.
Porträtt af Victor E. Lennstrand.
Interiör af Arbetarnes tryckeri i
Stockholm.
Polska fängslade socialister (efter
fotografi.)
Kvarnen och bränneriet.
Hvem är du Lucifer? af Ernst Hellborg3
Unionens opgave, af Björnstjerne Björnson5
Socialismen i Polen; af Stanislas Mendelson8
Den stora dagen. Invigningen af Stockholms 
arbetarebörs år 1900, referat af C. N. Carleson,festtal af Hjalmar Branting, hälsningstal
Axel Danielson, festkantat af K. Gabrielson15
Ett mönsterhandelsetablissement, af A. R.30
Själens sjelfständiga tillvaro nu och hädanefter,
i ljuset af den nutida psykiska forskningen,
af A. F. Åkerberg32
Lagstiftningen angående oäkta barn, af Anna
Bugge-Wicksell40
En social krönika fin de siècle, af Pehr Erikson43
Ditt och datt om arbetareförhållanden i Amerika,
af Alf. Luthman47
Tre sidor af Socialismen, af Pierre Lavroff49
Orgeltramparens familj, ett bidrag till läran om
folkökningen, af K. Wicksell50
Vetenskapens offer, referat af Elna Tenows
föredrag den 10 oktober 1893, A.F.Å.53
I ett fattigmans hem, af K. A. Tengdahl56
Makten från socialistisk ståndpunkt, en
orientering af G. H:son Holmberg59
Enkla händelser ur enkelt folks lif, af Karolus70
Kvarnen och Bränneriet73
Till porträtten: Kvinnan och humanitetsfrågorna,
af A.F.Å.; Axel Danielson; Victor E.
Lennstrand, af K. W—ll.74
Arbetarnes tryckeri i Stockholm, några ord till
bilden77
Framåt, ständigt framåt! af Karolus77
Literära annonser.
(Å en del sidor under texten: utdrag ur Den höges
sång och Solsången i Eddan, Gödeckes öfvers.


*

(Interiören, P. Hedmans porträtt-teckning: 1. Branting. — 2. Jörgen. — 3. C. A. Magnusson. — 4. L. A. 
Mårtensson. — 6. Luthman. — 7. Anton Nyström. — 8. Sven Linge. — 9. K. Wicksell. — 12. John Olsson. — 13. R. Hansen. — 14. Ziesnitz. — 16. Pehr Erikson. — 17. Palm. — 20. Bergström. — 21. Gabrielson. — 
23. Danielson. — 24. C. O. Pettersson. — 25. Sterky. — 26. Johansson. — 27. Rylander. — 28. Didrikson. 
— 31. Wickman. — 32. Bebel. — 33. Hellborg. — 34. Grönqvist. — 35. Olsson. — 36. Hallberg. — 37. 
Karlsson. — 38. Wawrinsky. — 39. Burns. — 40. Jeppesen. — 41. Lindström. — 42. Åkerman. — 43. 
Åkerberg. — 44. Lindberg. — 45. Lindblad. — 46. Reslow. — 47. Dalqvist. — 48. Fjällbäck. — 49 och 50. 
Medlemmar af Stockholms allm. kvinnoklubb. — 51. Svensson. — 53. Tengdahl. — 54. Mankell. — 55. 
Carleson. — 56. Lindborg. — 57. Hamilton. — 58. Klinckowström. — Bäckström, Hallgren, Lindqvist, m. fl.)



STOCKHOLMS ARBETAREBÖRS (inviges år 1900). Teckning af R. Haglund.



Tillhör uppsatsen: DEN STORA DAGEN ÅR 1900.  Teckning af P. Hedman.

Tillhör uppsatsen: DEN STORA DAGEN ÅR 1900. Teckning af P. Hedman.


ELNA TENOW f. ROS.

AXEL DANIELSON.VIKTOR E. LENNSTRAND.


ARBETARNES TRYCKERI I STOCKHOLM.

FELIX KON.NIEHOLAS LOURI.
HENRY DOULEMBA.THADDEUS REKHNEVSKY.MIECHISLAV MANKOVSKY.
Tillhör uppsatsen: SOCIALISMEN I POLEN af Mendelson.


KVARNEN OCH BRÄNNERIET.





Hvem är du Lucifer?



Ensam satt jag en skymningsstund i mitt soffhörn och tänkte eller kanske
drömde. De kontursvaga bilderna gingo i hvarandra och foro förbi min
själ utan att stanna, utan att fasthållas. Men plötsligt blixtrade ordet
“Lucifer“ fram bland dem; och min tanke grep genast tag uti det ... och de andra
bilderna försvunno spårlöst. Tankfull sporde jag då halfhögt:

Hvem är du, Lucifer?
Är du bland nidingar den störste,
som gäckande min själ förtär?
Säg, är du mörkrets dolske furste?
— Hvem är du, Lucifer?

Knapt hade sista ordet gått öfver mina läppar, förrän en manlig skepnad i ett nu
stod fram ur skymningen framför mig. Han höll i handen en fackla, hvilken kastade
ett ljusrödt sken öfver honom. Det ungdomliga anletet, hela hans gestalt utgjorde en
förening af skönhet och kraft, spänstig, okuflig kraft. De djupa, mörka ögonen
blickade så vänligt emot mig och det låg ett uttryck af tänkande allvar i dem. Det
var han . . . Lucifer! Jag kände det på mig. — — Han sade:

Som du ser mig, så jag är och var
— och ditt hår af fasa icke raknar.
Med förvåning ser du, att jag saknar
horn och hofvar, som man diktat har.
— Hör nu på din fråga ock mitt svar:


Gamle gudarnes förskjutne frände,
är jag menniskornas bäste vän
se'n den stund, jag eldens gnista tände,
stolt och glad er samlade kring den
och till mod er förra rädsla vände.

Det var jag, som edra tankars vapen smidde
mot de blinda gudars tyranni;
det var jag, som vakade och hoppfullt bidde,
det var jag, som främst ibland er stridde
för en framtid, ljus och glad och fri.

Sågs, ert slägte stundom hopplöst vackla
genom mörker uppå villsam väg,
var det jag, som höjde upp en fackla,
hvilken vänligt lyste edra steg,
lifvande igen hvar trött och feg.

Under tusen gånger tusen år
genom allt, hvad slägtet ädlast ville,
genom allt, som vördats såsom snille,
är det jag, som osedd, misskänd går
— utan mig ej slägtet stode, der det står.

Det är jag, som är dess friska kärna
jag är safven i dess gamla stam,
är den kraft, som troget skall det värna ...
jag är lifvets klara morgonstjerna,
hvilken ständigt lyser slägtet fram.

Han slöt, gjorde en rörelse med facklan — och var försvunnen. Och åter var
det mörkt omkring mig. Men hans ord gömde jag i minnet, ty jag kände, att de
voro sanning.

 Ernst Hellborg.







Unionens opgave.



Den danske krigshistoriker
kaptejn Sörensen har i bladet
"Politiken" bevist av
Kielertraktaten fra januar 1814 — av
dens ordlyd og av forhandlingorne om
den —, at Norge i föreningen med
Danmark var et souverænt land, og
at ved Kielertraktaten blev dets
souverænitet överdraget fra den ene
norske konge til den andre norske konge.
De motsatte påstande (f. e. prof.
Alins) beror dels på uriktig
oversættelse dels på uriktig tolkning.

Men har Norge aldrig, d. v. s. ikke
engång ved Kielertraktaten været
overdraget til Sverig, så har unionen
mellem Sverig og Norge heller aldrig
havt eller kunnet ha den opgave, at
lægge Norge under svensk vilje.

I fölge riksakten er unionens
opgave: et försvarsförbund under et
fælles dynasti, dette og intet annet.

I fölge riksakten vil dette sige: — 
först, at der skal være fred mellem
de to folk (hvorfor det er gjort
umuligt for det ene at blande sig i
det annets saker); dernæst, at de to
folk skal stå hverandre bi under krig
utenfra; endelig, at til yderligere 
borgen herfor skal dynastiet være fælles.

Men alt dette tilsammen er alene
opgavens form, dens juridiske opskrift.

Innenfor kan försvarsförbundet arte
sig ytterst forskjelligt.

Fra först av opfattedes det som en
militær og diplomatisk enhed, et
eneste sværd i en enevældig konges hånd.
Lit efter lit tok fredens interesser ut
sin ræt, og försvarsförbundet sås på
som en handelsmarine under to flag,
værget av orlogsskib; eller som to
folks arbejde, trygget af godt samhold.

Men atter har Europa förvandlet
sig til en krigslejr, og atter opfattes
försvarsförbundet som så og så månge
tropper, så og så månge orlogsskib,
fästninger, veje til krigsbruk, — d. e.
som et eneste militært vagthold og et
eneste diplomatisk vagthold (vedetter
for det förste).

Intil for nylig var alle brave borgare
enige herom; försvarsförbundets opgave
var som militaristerne og diplomaterne
vilde ha den.

Men så kom tvilen! De store
militærstaters rustninger blev så
overvældende, at vore egne umulig kunde
forslå. I alle fall ikke uten utlæg, 
som militarister och diplomater fant
moralsk forsvarlige; men ikke vi andre.

Og da spurte vi os selv: hvad vil
försvarsförbundet sige annet, æn at vi
to folk, når vi holder fred inbyrdes,
bor så helt utenfor hele det
europæiske krigshelvede, at vi også vil være
utenfor.

Försvarsförbundets opgave, mener
vi, er naturbestæmt ved ländenes
beliggenhed; den er den strængeste
neutralitet. Men dette vil igjen sige:
at vi må arbejde for oprettelse av en
fast europæisk voldgiftsdomstol, så alle
stridigheder, vi kommer i med andre
folk, kan inankes for den.
Ænvidere: at vi må arbejde for, at de store
krigsförende magter på en konferens
höjtidelig vedtager at respektere de
små staters neutralitet. Det er på
tide, at krigen inskrænkes til dem,
den angår. Aldrig har stæmningen
herfor været stærkere, aldrig har
utsigten til, at det ænnelig engång kan
lykkes, været större.

Vi ser altså försvarsförbundets
opgave i vort nationale arbejde,
værget av vor egen uavhængighed og
enighed og av fredstraktater. Denne
opgave, mener vi, er naturbestæmt av
vor ensomme boplass, av vor ringe
folkemængde, av vor ringe formue, og
av kostbar historisk erfaring. Den kan
fastholdes og gænnemföres, fordi vi
er to fri, to oplyste folk, respekteret
værden over.

Foruten at försvarsförbundet har sin
fælles opgave, har hvert folk sin
særskilte.

Norges er givet ved dets
næringskilder, deriblant især ved dets sjöfart
og ved dets utallige fossers kraft;
ænvidere ved, at det allerede nu er
uten adel, uten förste kammer, —
utvilsomt snart også uten statskirke.
Likesom militarisme og bureaukrati
ingen synnerlig magt har og taper den
efterhånden aldeles, således er hver
bonde selvejer; innen kort vil også
hver husmand (torpare) være det, og
selvfölgelig lannets fræmtid i
selvejende mæns vilje.

Skulde det ikke betyde noget for
Sveriges folkeparti og dets særskilte
opgave, at Norge fik fred til at
fullföre sin?

Det sker alene, når det store
svenske demokrati opfatter
försvarsförbundets opgave som givet her — og
ikké som givet ved den urtima
riksdags beslutninger eller ved svensk
regjerings inblanding i Norges saker.

Med hilsen fra

Björnstjerne Björnson.

*


Den danske krigshistorikern, kapten	
Sörensen, har i tidningen 
"Politiken" med stöd af den mellan Sverige och	
Danmark i Januari år 1814 ingångna
Kielertraktaten — såväl af dess ordlydelse som	
af förhandlingarne vid den — bevisat, att	
Norge, medan det ännu var förenadt med 
Danmark, var ett suveränt land och att 
Kielertraktaten endast öfverflyttade dess suveränitet
från en norsk konung till en annan norsk
konung (t. ex. professor Alins) bero dels på





oriktig öfversättning, dels på oriktig
tolkning.

Men har Norge aldrig, d. v. s. icke en
gång genom Kielertraktaten blifvit
öfverlemnadt till Sverige, så har unionen mellan
Sverige och Norge heller aldrig haft eller
kunnat ha till uppgift att lägga Norge
under svensk öfverhöghet.

Enligt riksakten är unionens uppgift:
ett försvarsförbund under en gemensam
dynasti, detta och intet annat.

Enligt riksakten vill detta säga: — först,
att det skall råda fred mellan de två folken
(hvarför det också är gjordt omöjligt för det
ena att blanda sig i det andras
angelägenheter) ; dernäst, att de två folken skola stå
hvarandra bi under krig utifrån; slutligen att
som en ytterligare borgen härför dynastien
skall vara gemensam.

Men alltsammans detta är endast
uppgiftens yttre form, dess juridiska lydelse.

Innanför denna kam försvarsförbundet arta
sig ytterst olika.

Från början uppfattades det såsom en
militärisk och diplomatisk enhet, ett enda svärd
i en enväldig konungs hand. Småningom
togo fredens intressen ut sin rätt, och
försvarsförbundet betraktades såsom en
handelsflotta under två flaggor, skyddade af
örlogsskepp, eller som två folks arbete, tryggadt
af god sammanhållning.

Men åter har Europa förvandlat sig till ett
krigsläger, och åter uppfattas
försvarsförbundet såsom så och så många trupper, så
och så många örlogsskepp, fästningar,
strategiska jernvägar — d. ä. som en enda
militärisk vakttjenst och en enda diplomatisk
vakttjenst (förposter åt den förra).

Intill nyligen voro alla goda medborgare
eniga härom; försvarsförbundets uppgift var
såsom militärvännerna och diplomaterna ville
ha den.

Men så kom tviflet! De stora
militärstaternas rustningar blefvo så öfverväldigande,
att våra egna omöjligt kunde förslå. I alla
händelser icke utan utgifter, som militarister
och diplomater funo moraliskt försvarliga,
men icke vi andra.

Och då sporde vi oss sjelfva: hvad vill
försvarsförbundet säga annat, än att vi två
folk, när vi hålla fred inbördes, bo så helt
utanför hela det europeiska krigshelvetet, att
vi också vilja stå utanför.

Försvarsförbundets uppgift mena vi, är
naturbestämd genom ländernas läge ; den
innebär den strängaste neutralitet. Men detta
åter betyder: att vi böra arbeta på
upprättandet af en fast europeisk skiljedomstol, så
att alla stridigheter, som vi kunna råka i
med andra folk, kunna hänskjutas till denna.
Vidare: att vi böra arbeta på, att de stora
krigförande makterna på en konferens
högtidligt utfästa sig att respektera de små
staternas neutralitet. Det är på tiden, att
kriget inskränkes till dem det angår.
Aldrig har stämningen härför varit starkare,
aldrig utsikten till, att det ändtligen skall
lyckas, varit större.

Vi se alltså försvarsförbundets uppgift i
vårt nationela arbete, värnadt af vårt eget
oberoende, vår inbördes enighet och af
fredstraktater. Denna uppgift, mena vi, är
naturbestämd, af vår ensliga boplats, af vår
ringa folkmängd, och af dyrköpt historisk
erfarenhet. Den kan fasthållas och
genomföras, derför att vi äro två fria, två
upplysta folk, respekterade öfver hela verlden.

Jemte det att försvarsförbundet har en
gemensam uppgift har hvarje folk sin särskilda.

Norges är gifven genom dess
näringskällor, deribland särskildt dess sjöfart och dess
otaliga forsars kraft; än vidare derigenom,
att det redan nu är utan adel, utan första
kammare och snart också skall vara utan
statskyrka. Liksom militarism och
embetsmannavälde ingen synnerlig makt ha, och
efter hand alldeles förlora den, så är också
hvarje bonde sjelfegare; inom kort skall också
hvarje torpare vara detta, och följaktligen
landets framtid ligga i sjelfegande mäns
vilja.

Skulle det då icke betyda något för
Sveriges folkparti och dess särskilda uppgift, att
Norge i fred finge fullfölja sin?

Detta sker endast, när den stora svenska
demokratien uppfattar försvarsförbundets 
uppgift såsom gifven här, i det ofvan sagda — och
icke såsom gifven genom urtima riksdagens
beslut eller genom svensk regerings
inblandning i Norges angelägenheter.

Med hälsning från

Björnstjerne Björnson.






Socialismen i Polen.
Af
STANISLAS MENDELSON.



Det polska upproret år 1863—64 
var besegradt. Ända till
100,000 af nationens bästa,
offervilligaste, mer eller mindre
demokratiska krafter hade gått förlorade och
försvunnit på slagfältet, i fängelserna, på
afrättsplatsen och på vägen till Sibirien. Den
ryska regeringen har på de besegrade låtit
verkställa ända till 25,000 domar till
fängelse, straffarbete och förvisning. Bland
dessa voro mer än fyrahundra officielt
konstaterade dödsdomar. Men ännu större var
antalet af de i tysthet mördade. Ännu år
1866 och 1867 hafva sådana hemliga
afrättningar egt rum.

Den olyckliga utgången af upproret
medförde för Polen ett nederlag i dubbelt
afseende. För det första var tsardömet
segraren. För det andra föll inom landet
ledningen af den allmänna meningen i händerna
på den inre reaktionen, dessa så kallade
“kloka och sansade“ elementer, hvilkas ideal
— såsom en sång uttrycker det — var
“goda inkomster af brännerierna, mycket
arbete af bönderna och godt förstånd med
regeringen“.

Det sistnämnda var visserligen omöjligt
att ernå; den ryska regeringen har företagit 
ett utrotningskrig mot den polska 
nationaliteten. Men till ersättning ha “de
kloka och sansade“ fått ganska mycket
arbete af bönderna och arbetarne och stora,
inkomster ej blott af brännerierna utan äfven
af en alldeles ny men dock redan kraftigt
utvecklad industri.

Ty inom landet har en ekonomisk
revolution försiggått. Bonden, som redan i
början af vårt århundrade fått sin personliga,
frihet, erhöll under upproret äfven en
jordlott sig tilldelad. Från början var det den
revolutionära regeringen som gjorde detta.
Således måste den ryska regeringen för att
vinna bönderna eller göra dem oskadliga gå
ännu längre än den revolutionära
regeringen åsyftat. Innehafvarne af den stora
jordegendomen måste derför införa en ny
metod för landthushållningen. Efter
afskaffandet af dagsverksskyldigheten blef jordens
skötsel genom aflönade arbetare nödvändig.
A andra sidan flyttade en del af
jordbruksarbetarne till städerna, der kapitalet
bemäktigade sig dem för att gifva dem bröd
och i gengäld taga dubbelt eller tredubbelt
arbete.

De “kloka och sansade“ började nu vara
nöjda. Frihetsbegäret skaffade man såsom en 

gammalmodig vara bort ur det “patriotiska“
skådefönstret för att i stället uppsöka nya
“positiva“ d. v. s. inkomstbringande slagord.

De “kloke“ glömde blott, att med denna
nya utveckling af den “nationella“
industrien äfven socialismen alldeles “positivt“
måste utveckla sig. Och från år 1878
börjar verkligen hos oss ett nytt
revolutionärt arbete, bildandet af ett, polskt
socialistiskt parti.

***

Den polska socialistiska rörelsen tog sin
början i ryska Polen och detta under åren
1877—78. Flyktingar från Warschau hafva
sedermera lagt grundstenarne till den
socialistiska propagandan i Galizien (Österrike)
och i preusiska Polen.

I vårt korta historiska utkast skola
vi göra början med de polska provinserna
i Tyskland, år 1881, der då för första
gången var tal om socialismen. Med
undantag af öfre Schlesien, äro Preussens
polska provinser ytterst litet utvecklade i
industrielt hänseende. År 1881 var
småborgardömet i städerna nästan helt och
hållet upptaget af den bismarckska
kulturkampen, hvilken hos oss äfven hade en
nationel karaktär. Den polska
godsegareklassen, mycket reaktionär som den var, hade
redan förut förstått att behålla den
politiska ledningen i sina händer. Dertill kom
nu kulturkampen, som af “nationella“
grunder gjorde det möjligt för de reaktionäre
polske deputerade att mot Bismarck spela
oppositionens martyrrol och dervid drifva
klerikal junkerpolitik.

A andra sidan var då — 1881 — sjelfva
blomstringstiden för undantagslagen mot
socialdemokratien. Den preussiska polisen och
det “nationella“ angifvaredömet voro starkt
beväpnade för att afspärra allt tillträde till
landet för de socialistiska ideerna. En
annan svårighet bestod deri, att de
partivänner, hvilka i Posen började den socialistiska
propagandan, voro utländingar, med
undantag af partivännen Janiszewski. (Den
kvinliga partivännen Jankowska och
partivännerna Mendelson och Truszkowski voro från
ryska Polen och redan förföljda af ryska
polisen). Såsom utländingar var det dem
icke ens möjligt att drifva den agitation på
konstitutionel grund, som genom,
undantagslagen icke var helt och hållet undanröjd.
Hela deras verksamhat måste inskränka sig
till hemliga möten och sammankomster. Men
vid en sträng tystlåtenhet voro arbetarne i
dessa trakter, som för öfrigt i allmänhet
ännu voro nybegynnare i fråga om sådan
organisation, föga vana. Också lyckades
polisen snart komma organisationen på
spåren. Derför hade man i främsta rummet
att tacka angifvelserna i den polska,
nationella pressen, för hvilken — såsom en
"patriotisk" press — arbetarne i Posen hade
alltför mycket förtroende. Efter tvänne
månaders svår agitation blefvo partivännerna
häktade och fingo betala sitt knappt började
arbete med sammanräknadt tio års fängelse.
När vi konstatera, att vid valen år 1881
den socialistiske kandidaten hade erhållit
knappt 35 röster, så se vi deraf, att hvarje
röst, som han erhöll, har kostat den
socialistiske valmannen 3 1/2 månaders fängelse.

I nära tio år måste rörelsen utveckla sig
i hemlighet och gjorde endast ringa
framsteg. Men nu hafva våra polska
partivänner i Preussen en veckotidning “die
Arbeiterzeitung“, och vid de senaste valen hafva
socialistiska kandidater erhållit tillsammans
ända till sextusen polska röster. I
September detta år har i Berlin den första
polska socialistiska kongressen egt rum (af
polackar i Preussen). På denna kongress har
partiet definitivt konstituerat sig. Om än
detta skett i fullständig solidaritet med den
tyska socialdemokratien, så har nämnda
kongress dock skapat en särskild agitation, ett
polskt socialistiskt, parti i preussiska Polen.

***

Mera framgång hafva våra stamförvandter
i Galizien (österrikiska Polen) haft att glädja
sig af. Början till en socialistisk rörelse i
denna del af Polen daterar sig från året
1879. Redan tidigare hade visserligen i
Galiziens hufvudstad Lemberg en rörelse i
framstegspartiets anda bland
handtverksarbetarne visat några tecken till lif. År
1878 egde der till och med en socialistisk
process rum mot några polackar och
ruthener, men först i slutet af år 1879
lyckades partivännen Warynski samla och
sammansmälta de spridda socialistiska krafterna
och kalla till lif en organiserad socialistisk
verksamhet. Visserligen var detta första
steg icke fritt från några taktiska fel. Man
hade kanske orätt i att alldeles lemna den
legala grunden och icke tillgodogöra sig
Österrikes konstitutionella grundrättigheter,
men å andra sidan måste man ihågkomma
följande vigtiga omständigheter. Den
österrikiska konstitutionens uttänjbarhet till
förmån för polisgodtycket är större i det
feodala Galizien än i Wien. Hvad som vid
Donau är lagligt, det är i Lehnberg
förbjudet. Hvad som i Lemberg är tolereradt,
det blifver i Krakau undertryckt. Hvad
som i Krakau ännu af polisen betraktas
såsom möjligt, det blifver på landsbygden
genom det administrativa godtycket och
gendarmeriet omöjligt. För det andra måste
man för att kunna begagna sådana
konstitutionella “friheter“ hafva en personal af
dugliga och skolade agitatorer. Men nu
var det just den första uppgiften att
anskaffa en sådan personal. Till de nämnda
båda orsakerna kommer för det tredje en
personlig: de partivänner, hvilka i
Galizien togo initiativet till en organiserad
rörelse, voro alla från ryska Polen och hade
hvarken nödig utbildning eller möjlighet till
att på ett tillfredsställande sätt
tillgodogöra sig de lokala förhållandena. Men ett
hafva de dock uppnått: de energiska och
ledande elementerna i den nuvarande
arbetarerörelsen i Galizien äro till större
delen rekryter af de socialistiska föreningarna
under åren 1879—80.

År 1880 egde i Krakau en jätteprocess
rum. De anklagade voro 35. Af dem
voro ungefär en tredjedel flyktingar från
ryska Polen, t. ex. Koturnicki, Mendelson,
Piekarski, Truszkowski och Warynski. Efter
två månaders förhandlingar frikände juryn
de anklagade i hufvudfrågan. Från denna
tid hafva de galiziska myndigheterna
uppgifvit högföräderiprocesserna mot socialisterna
och åtnöjt sig med att inför polisdomstolen
anklaga dem för hemliga föreningar,
hvarvid man hade garantier för deras fällande i
uttänjbara bestämmelser i konstitutionen,
som gifva spelrum åt polisgodtycket.

Emellertid har den socialistiska rörelsen
i Galizien vuxit polisdomarena öfver
hufvudet. Nu är hon redan en massrörelse,
med hvilken myndigheterna måste räkna. De
polska partivännerna i Galizien hafva
genomfört en sträng organisation. Denna är
fördelad på två organisationsområden:
Vestgalizien och Östgalizien. Hufvudsätet för
det vestra området är Krakau och dess
organ “Naprzod“ (Framåt), dess 
verksamhetsområde sträcker sig äfven till
österrikiska Schlesien. Hufvudsätet för den
östgaliziska organisationen är Lemberg, dess
organ är “Nowy Robotnik“ (Den nye
arbetaren). Den första Maj har i Galizien
blifvit en nationel arbetaremanifestationsdag.
I de stora städerna ega festprocessioner
rum, i hvilka fem- till sextusen menniskor
taga del. På landsbygden är
polisgodtycket vanmäktigt gentemot partivännernas
energi. Agitationen för den allmänna
rösträtten är helt och hållet i våra
partivänners händer. Det polska socialdemokratiska
partiet i Galizien är redan nu en mäktig
faktor i detta lands politiska lif.

***

Nu öfvergå vi till den polska
socialismens vagga, till den socialistiska rörelsen
i ryska Polen.

Redan i inledningen till vår skizz ha
vi flyktigt antydt tvänne sociala fakta, hvilka
efter upproret 1863 gifvit vårt land en ny
fysionomi. Det ena var den reaktion, som
efter utrotandet af de polska revolutionära
elementerna trädde fram i dagen. Det
andra var landets sociala omgestaltning, som
framkallades genom afskaffandet af de gamla
patriarkaliska produktionsformer, hvilka
hittills varit rådande inom landthushållningen.
Trots den ryska regeringens alla
bemödanden att bringa de poska provinserna till
ekonomisk ruin, har landet hastigt
återhemtat sig från de lidna förlusterna och visat
en beundransvärd förmåga af anpassning
till de nya ekonomiska formerna, hvilka
äfven äro de allmänna europeiska. Jag vill
icke öfverlasta denna artikel med siffror, men
jag kan ej underlåta att lemna några
statistiska-uppgifter. Under det år 1857
produktionen i det så kallade konungariket
PolenDet så kallade »konungariket Polen»
omfattar endast tio guvernement. De andra f. d.
polska provinserna, t. ex. Litthauen, betraktas af
Ryssland såsom »ursprungliga» (?!) ryska länder. uppgick till 53 millioner rubel, steg
den samma

år1870till73millioner,
„1884„92„
„1892„(omkr.)240„


Antalet spinnmaskiner och väfstolar var
här år 1886 2 1/2 gånger större än i hela
det öfriga ryska riket. Jernproduktionen
i denna del af de polska provinserna var
omkring tio gånger större än i hela det
öfriga kejsardömet.

Våra egendomsegande klasser ha i
öfverensstämmelse dermed ändrat sina politiska
sträfvanden. Det berömda ordet "görom
oss rika!" (enrichissons nous!) har blifvit
deras politiska lösen. Vi se således, icke
allenast att vårt lands ekonomiska läge blef
internationaliseradt, utan att äfven den gamla
polska nationalismen genomgått samma
evolution som liberalismen, framstegspartiet och
demokratien inom alla europeiska länders
bourgeoisi. Och likasom i hela Europa
så hafva äfven hos oss de revolutionära
idealen funnit sin enda tillflyktsort hos
det politiskt modvetna proletariatet. Äfven
hos oss har arfvet från föregående
frihetssträfvanden tillfallit socialismen.

År 1877 bildade sig de första
socialistiska grupperna bestående af studenter och
arbetare. År 1878 kan man redan i
Warschau spörja en tämligen utbredd hemlig
arbetareorganisation. Formen för denna
organisation var tvåfaldig — de hemliga
grupperna af agitatorer och en hemlig så
kallad "arbetaremotståndskassa". Nu är
det klart, att i ett land, der ryska lagar
och rysk ordning herska, der hvarje
förening och hvarje fritt ord äro förbjudna,
stöter en arbetarerörelse på nästan
oöfvervinneliga svårigheter.

Från år 1878 till 1883 hafva nästan
hvarje år häktningar i massa egt rum.
Hvar och en af dessa polis-attacker anställde
stora ödeläggelser i organisationen. De
bästa krafterna, de mest energiska och
offervilliga, träffades alltid svårast af
förföljelserna. De, som en gång blifvit häktade,
voro nästan alltid förlorade för
organisationen. Efter två eller tre års
ransakningshäkte blefvo de vanligen dömde till 5 à 10 års
förvisning till Siberien för att sedermera stå
under polisens uppsigt och vara tvungne att bo i
det inre Ryssland. De nya krafter, som
strömmade till organisationen, voro alltid utan
erfarenhet, och kunde icke ens tillgodogöra sig
äldre partivänners erfarenhet; ty större
delen af dessa försmäktade i fängelserna, och
endast några få af dem kunde fly till
utlandet.

Af de första socialistiska grupperna t. ex.,
hvilka hos oss invigde rörelsen (grupper,


hvilka grundlagts af bland andra den
kvinliga partivännen Plaskowicka och
partivännerna Druski, Dickstein, Hildt [som
härstammade från en svensk familj] Mendelson,
Warynski m. fl.) hade sålunda knappt tre
eller fyra medlemmar undgått fängelset.

Dessa förhållanden hade naturligtvis till
följd, att centralisationen i hemliga
grupper blef strängare genomförd, och att
agitationen och propagandan bland arbetarne
så mycket som möjligt skildes från den
öfriga partiverksamheten.

På dessa nya grundvalar stödde sig den
år 1883 bildade organisationen
"Proletariatet" . I spetsen för denna organisation stod
centralkomiteen, hvilken genom sina agenter
sammanhöll alla de andra
partiorganisationerna till ett helt. De hemliga
arbetareföreningarne voro lokaliserade, och i
spetsen för hvar och en af dem stod en
arbetarekomité. Dock hade
“Warschau-arbetarekomitén“ helt naturligt förvandlats till en
central “arbetarekomité“.

I hvarje stad, der den socialistiska
propagandan existerar, organiserade sig
arbetarne fackvis eller distriktvis. Det förstås
af sig sjelft, att man nu, lika som redan
förut, icke kunde undgå häktningar i massa.
Men ett uppnåddes — att organisationen
under nio års tid allt mera stärktes för att i
slutna led fortsätta kampen.

Med en utomordentligt energisk stab —
män, hvilkas namn skall för alltid lefva
i det arbetande folkets erinring —
utgör organisationen “Proletariatet“ ett
ärofullt blad i den polska arbetarerörelsens
historia. Den första processen mot denna
förening — den utagerades år 1885 inför
en rysk krigsrätt — bevisade, till hvilken
styrka organisationen upparbetat sig.
Regeringen hade beslutit att genom ett
skräcksystem sätta en bom for den växande
rörelsen. Af de 29 partivänner, som voro
invecklade i nämnda process, dömdes fyra
till döden, tjugutre till långvarigt —
åtta till tjuguårigt — straffarbete i Siberiens
bergverk. Det lindrigaste straffet, hvilket
de öfriga två partimedlemmarne undergingo,
var förlust af alla medborgerliga
rättigheter och förvisning till Siberien på lifstiden.
Den 28 Januari 1886, kl. 8 på morgonen
blefvo partivännerna Bardowski;
(fredsdomare), Kunicki (ingeniör), Ossowski
(skomakare) och Pietrusinski (skrifvare) hängda.
Deras sista ord voro: “lefve friheten! lefve
den sociala revolutionen!“ De andra
partivännerna måste i kedjor beträda vägen till
Siberien. Två af dem, Warynski och
Janowicz inspärrades i Schlüselburg, denna
lefvande graf, som tsaren har bestämt för
sina politiska motståndare. Anda till
tvåhundra häktade i olika städer i Polen och
Litthauen blefvo på administrativ väg
skickade till Siberien eller dömda till
fängelsestraff.

Denna rättegång var egentligen nästan
den enda domstolsförhandlingen.
Regeringen har öfvertygat sig om, att det “hvita
skräckväldet“ icke kan ernå den af henne
åsyftade framgången. Rörelsen växte allt
mera och inträngde med hvarje år i allt
vidsträcktare lager af det arbetande folket.
Den ryska regeringen beslöt derför att
hädanefter bedrifva förföljelsen i hemlighet.
De straffdomar, som nästan hvarje år egde
rum, utfördes på “administrativ väg“; och
till och med en dödsdom, hvilken år 1887
verkstäldes på partivännen Kowalewski,
utfördes i sådan hemlighet, att äfven i
regeringens officiella tidning, icke ett ord
nämndes derom.

Så mycket svårare är det att angifva
några positiva fakta, som bevisa de
socialistiska ideernas utbredning. Vid en
hemlig rörelse måste man väga hvarje ord för
att icke visa motståndaren vägen till nya
förföljelser. Emellertid hafva vi en hel rad
af fakta, som bevisa, huru stark den
nuvarande socialistiska rörelsen i vårt land är.
Särskildt vilja vi framhålla, att
småborgardömets tidigare motstånd mot socialismen är
brutet. Småborgardömet i vårt land har
till sin riktning förblifvit revolutionärt. Det
bevarar troheten mot det gamla
revolutionära Polens traditioner. Tyvärr hyste det
förr — trångt nationelt, som det var — 
en nästan vansinnig fruktan for den
internationella socialismen. Men denna fruktan
har nu till den grad försvunnit, att vi kunna
hoppas att i kommande strider räkna på
småborgardömet såsom en arbetareklassens
bundsförvandt. Till hvilken grad detta
samhällslager har försonat sig med ideen om
nödvändigheten af sociala reformer och lärt
sig inse, att arbetareklassen alltmera
utvecklar sig till det politiska ledareskapet,
detta visar vår nyare literatur. På den
senaste tiden hafva de förut så förstockade
nationelle småborgarne till och med
offentligen förklarat, att de anse för sin pligt
att i frihetens intresse hjelpa
arbetareklassen i kampen mot kapitalismen och den stora
jordegendomen.

Dernäst se vi majfirandets framsteg,
Redan år 1890 var antalet af dem, som
deltogo deri, i Warschau allena omkrig 9,000.
År 1891 räknade man 20,000 deltagare.
(Firandet sker naturligtvis, i enlighet med
förhållandena här, genom arbetets
inställande.) I detta antal äro inberäknade 6,000
arbetare i Zyrardow, hvilka vid detta
tillfälle råkade i en strid — som fortfor några
dagar — med den väpnade styrkan. År
1892 stod det industriella distriktet Lodz
i spetsen för rörelsen. En armé af
omkring 80,000 arbetare har under en
veckas tid gjort motstånd mot den ryska
soldatesken. År 1893 ha fabrikanterna i Lodz
en månad fore den 1 Maj förkortat
arbetstiden med en timme och dervid bibehållit
den förra daglönen oafkortad.

Slutligen vilja vi äfven nämna ett 
bevis på polisens vanmakt. Medan i början
af vår rörelse det lindrigaste straffet — och
detta i sådana fall, der inga bevis på
»brottslighet» förelågo — lydde på 2 till 3 års
fästning, slippa nu till och med
komprometterade partimedlemmar undan med korta
fängelsestraff. Rörelsen har till sin omfattning
blifvit alltför stark, och regeringen är icke
mera i stånd att fortsätta med den forna
grymheten.

När man tager i betraktande de svåra
politiska förhållandena, kan det synas, att
alla partimedlemmarne måste vara
öfvertygade om nödvändigheten af disciplin och
enhet i partilifvet. Men i sjelfva verket
saknas detta medvetande mycket ofta. I de
abnorma politiska förhållanden, under hvilka
vårt parti arbetar, och vid frånvaron af all
offentlig kontroll, förslöas
ansvarighetskänslan, och individuella fantasier få öfvervigten
öfver de allmänna partiintressena. Detta
olyckliga förhållande främjas äfven derigenom,
att en del grupper, hvilka egna sig åt
socialistisk propaganda, om de än sakna hvarje
systematisk plan för sin politiska agitation,
dock kunna få ett visst berättigande
genom den nytta, som de här och der göra. Och
sålunda inträffar det mycket ofta, att en
del grupper glömma arbetsfördelningens
nödvändiga princip, göra sig till grundsats
användandet af ett enda medel, ett enda
vapen och doktrinärt afsluta sig.

Men om det gifves förhållanden, som äro
till skada för partiet, så gifves det äfven
sådana, som tvinga till reformer inom
detsamma. Sådana förhållanden bringar oss den
senaste tiden. Det politiska förtrycket, det
sociala eländet och förföljelsen mot
nationaliteten blifva med hvarje dag större. Men
större blifver ock missnöjet, större blifver
längtan efter en bättre samhällsordning, och
större blifver lusten att kämpa för
ernåendet af en sådan. Under sådana
förhållanden sluta sig massorna tillsamman och 
individen böjer sig för det allmännas intresse.
Medlemmarne af organisationen
»Proletariatet» tillkommer äran af att hafva tagit
initiativet till alla socialistiska krafters
sammansmältande i en partiorganisation. Dessa
lofvärda ansträngningar ha ännu icke krönts
med fullständig framgång; men
grundstenarne äro redan lagda till en enhetlig
organisation, och denna skall heta: det polska
socialistiska partiet.

***

Jag vill afsluta min uppsats med en liten
bibliografisk öfversigt af den polska
socialistiska literaturen.

Tidningar: Vi hafva redan nämnt
»Gazetta Robotnicza» (Arbetartidningen) i Berlin,
»Nowy Robotnik» (Den nye arbetaren) i
Lemberg, »Naprzod» (Framåt) i Krakau.
Derjemte utkommer äfven »Der Arbeiter» på
judisk dialekt i Lemberg, en skämttidning
»Bocian» (Storken) dersammastädes och en
månadsrevy »Przedswit» (Morgonrodnaden)
i London. Af en mera nationel riktning är
»Pobudka» (Väckelseropet) i Paris. I
Amerika — för polackarne derstädes — utgifves
»Swiatlo» (Ljuset).

Böcker och broschyrer: Antalet af dessa
skrifter uppgår nu till mer än hundra. Vi
ega i polsk öfversättning »Das Kapital»
och nästan alla Marx' skrifter, bland andra
äfven hans »Zur Kritik der politischen
Oekonomie» (Bidrag till kritiken af den politiska
ekonomien). Af Engels' skrifter i polsk
öfversättning ha några redan utkommit i
andra upplagan; af Lassalle hafva vi på vårt
språk nästan alla de politiska och sociala
skrifterna o. s. v. Af dessa hundra
arbeten äro de flesta (ända till 60) utgifna af
redaktionen af »Morgonrodnaden».

I ryska Polen insmugglas dessa skrifter
med stor fara och ännu större kostnader.
Många af våra svenska partivänner veta,
med hvilka stora svårigheter ett fritt ord kan
komma till Finland. Men Finland har dock
sin författning, och förhållandena der äro
icke att jemföra med förhållandena i vårt
land. Men i trots deraf har »Föreningen
af polska socialister» i utlandet under de sju
första månaderna af innevarande år lyckats
smuggla in i ryska Polen mer än 15,000
exemplar af åtskilliga arbeten. I detta 
antal äro icke proklamationerna inbegripna,
hvilka för öfrigt ej blott äro tryckta i
utlandet, utan till en del äfven åstadkommas
inom landet å de hemliga tryckerierna.







Den stora dagen.
Invigningen af Stockholms Arbetarebörs.
Referat af
C. N. CARLESON.

Stockholm den 6 augusti 1900.


I förrgår afton nedtogs den sista spiran af
byggnadsställningen, i går morgse
bortforslades de sista resterna af
byggnadsplanket, och ett par timmar därefter hissades
på den åt strömmen vettande fasaden
broderskapets och framåtskridandets stolta
tecken — den röda flaggan. Det stora verket
var fullbordadt, och för de talrikt
kringströfvande, nyfikna skarorna utbredde sig
Arbetarebörsens palats med sina kraftiga linier,
med hela sin imponerande arkitektur.

Det var den segrande kraftens fröjd
öfver besegrade hinder i dessa blickar, som
mätte den väldiga byggnaden från tak till
fot, från hörn till hörn, det var det
hvitlysande hoppets entusiasm i detta sorl af
samtal, som fylde luften, och liksom för att
deltaga i skarornas jubel hade dagen klädt
sig i sin grannaste sol och sin vackraste
himmel.

***

Kan man väl tänka sig ett bättre, ett
vackrare läge än det, som de organiserade
arbetarnes nya residens har fått? Beläget
på den vidsträckta tomt, der ännu för sju
år sedan »Kronprinsens stall» stod och 
skräpade, vänder det en bred fasad åt
Strömmen med Vasabron och Strömsborg, men
har desslikes utsikten fri åt den leende
Helgeandsholmsparken och slottet till, sedan
den ryktbare »konstälskaren» Hammers sista
»lada», det gamla »Keyserska huset» för
ett par år sedan till följd af opinionens
tryck måste skatta åt förgängelsen.
Tillsammans med det utvidgade Posthuset, där post
och telegraf nu bo ihop i godan frid och
sämja, bildar Arbetarbörsen ett ståtligt parti
af den ram af palats och offentliga 
bygnader, som omsluter Norrström från Mälaren
ned till Skeppsholmen, där en vanprydande
del af örlogsflottan fordom var förlagd. Det är
ock en lycklig symbolik i detta läge. Därpå
andra sidan broarne resa sig den gamla
regimens statsbyggnader, Kungliga Slottet,
departementen, Rådstun och Riddarhuset,
bitna af tidens tand, här åter är det den nya
unga statsmakten, som byggt sig en borg
till stödjepunkt och värn för den nya tid,
som en dag skall gå öfver strömmen att
rifva och bygga af hjärtans lust bland det
gamla väldets vittrande institutioner. - Och på
höger hand öfver Jernvägsbron brusar
mellan bägge dessa världar lokomotivet, den
mäktiga häfstången för storindustrien,
hvilken hjälper oss öfver till det nya samhället.

Byggnadens yttre.

Som bekant upptager byggnaden hela det
kvarter, där » Kronprinsens stall» fordom var
beläget eller en yta af c:a 2,400 kvadratmeter.
Den begränsas således af Vasaplanen och
Centralplanen, utefter hvilka de mest
imponerande, rikast dekorerade fasaderna sträcka
sig, vidare af Klara Vestra Kyrkogata i öster
och Karduansmakaregatan i norr. Stilen är
en slags blandningsstil, om än grundtonen
är ränessans, men med förvånande
skicklighet har arkitekten förstått såväl att
tillgodogöra sig det vidsträckta tomtutrymmet som
ock att sammanfoga de olika stilmotiven
till ett arkitektoniskt mästerverk med
kraftig och harmonisk totalverkan. De
vexlande fönsterformerna, med här och der
effektfullt inskjutna romaniska motiv,
förläna byggnaden en liflig rytm, som
lyckligt anpassar sig till den mångskiftande
arten af lokaler. I hörnet af Vasaplanen och
Centralplanen afbrytas fönsterraderna af ett
ståtligt torn, hvars breda, kupolartade
öfverbyggnad påminner om spejaretornet på en
gammaldags fästning. Kupolen är
emellertid afsedd för ett helt fredligt ändamål, i
det den inom sina väggar kommer att rymma
ett observatorium eller s. k. «stjärnkikeri» för
det nya arbetareinstitutets räkning. Öfver
tornet fladdrar den gamla »blågula».

Byggnadens inre.

Åt Vasaplanen ha vi hufvudingången,
på ömse sidor om densamma ligga
butik-och expositionslokaler, inredda i stor
modern stil och försedda med breda
hvalffönster. Hela bottenvåningen ända fram till
hörnet af Karduansmakaregatan upptages af
dylika lokaler.

I betraktande af det centrala läget och
den lifliga kommersen vid Vasagatan,
sedan denna brutit sig igenom gamla
länscellfängelset och sålunda satts i direkt
förbindelse med Vasastaden, ha dessa lokaler
varit ytterst lätta att hyra ut. De ha gått
åt »som smör», som man säger,
maskinagenter, utställare af
landtbruksredskap m. fl. ha formligen slagits om dem.
En lokal stod dock icke att få, nämligen
den till höger om porten. Den var redan
tagen i besittning af Stockholms Allm.
Konsumtionsförening, hvars betydande
omsättning öfver hela hufvudstaden nödvändiggör
en rymlig och centralt belägen hufvuddepot.

Närmast öfver ha, vi vidare den vackra
entresolvåningen. Här är ej så högt i
tak, men ljuset faller rikligt in genom de
tredelade fönstren. Rummens inredning är
hållen i rococo, hvilken stil på de
senare åren trängt in öfverallt. Dessa rum
äro delvis redan uthyrda, men en del stå
ännu oupptagna, enär de antagligen komma
att användas för något arbetarerörelsens
ändamål. Man funderar på att här
inrymma Arbetarepartiets Juridiska
Förfrågningsbyrå samt därjemte bereda utrymme
åt de talrika sjukkassorna.

En trappa högre upp och vi äro inne i
den stora mötessalen, Den sträcker sig
genom hela byggnadskomplexet med platser
för c:a 3,000 personer. Bort i fonden
reser sig talarestolen på en bred estrad, och
utefter hvardera långväggen löpa långa
gallerier. Med sina stora fönsterytor, sitt
väldiga "glastak (gården är här öfverbygd), sina
smäckra pelare under de lätta gallerierna och
sina bänkmassor gör salen ett på en gång
öfverväldigande och angenämt intryck! Man
andas ut med liksom en frigörelsens lättnad,
när man tänker tillbaka på de trånga, skumma
och kvafva lokaler, hvari föreningarne ännu
på 90-talet måste krypa in. Det är en
samlingssal värdig arbetarerörelsen och
värdig de världsbefriande ideerna. För
ventilationen är ock väl sörjdt. Det nyaste
»systemet», där man ändtligen lyckats lösa
problemet: dragfri luftcirkulation, har här
kommit till användning.

I våningen öfver mötessalen tilldraga
sig vår uppmärksamhet de två stora för
fackföreningsmöten afsedda samlingssalarne
jämte en rymlig, ljus lokal, afsedd att
inrymma Arbetarepartiets bibliotek, som från
sin obetydliga början år 1892 svält ut
betydligt. Medan det ännu år 1893 blott
räknade omkring 1,800 band, eger det nu en
bok- och broschyrsamling på närmare 12,000
band, under det att boklånen, som för sju
år sedan belöpte sig till c:a 5,000 pr år,
nu uppgå till mellan 35 à 40,000. Åt
Centralplanen är motsvarande våning
uteslutande afsedd till uthyrning.

Vi stiga ännu en trappa upp och för
oss öppnar sig en oändlig fil af rum. Genom
klokt tillgodogörande af utrymmet har man
här lyckats bereda så godt som hvar och
en af de till omkr. 70 uppgående
fackföreningarne sitt särskilda byrårum, där en
permanent tjänsteman vissa tider hvarje dag
går yrkesmän tillhanda med upplysningar
om arbetsförhållanden inom yrket, lediga
platser m. m.

Här ha ock distriktstyrelsen, den
fackliga centralstyrelse, fackförbundsstyrelserna
m. fl. sina särskilda lokaler, allesammans
försedda med ett enkelt, men solidt och
tillräckligt möblemang, i någon mån
påminnande om en kontorsinredning med
kassaskåp o. s. v.

Ni torde redan ha lagt märke till, att
byggnaden ej bara är en arbetarebörs i
ordets trängre bemärkelse. Fastmer finner
här såväl den politiska som den fackliga
agitationen och diskussionen en trygg och
angenäm hamn efter de många årens
irrfärder.

Det är då ock i öfverensstämmelse med
anläggningens, syfte att åt arbetarepartiets
hufvudorgan i Stockholm, Socialdemokraten
anvisats en våning på åtta rum 1 tr. upp
åt Karduansmakaregatan, således i själfva
tidningstrakten, medan tidningens och
partiets tryckeri inunder på nedra botten
erhållit en tillräckligt rymlig lokal för sätteriet
och sina pressar, hvaribland märkes den
stora själflysande rotationspressen.
Redaktions- och expeditionslokalerna förefalla t.
o. m. för små i betraktande af den mängd
krafter, som erfordras för redigering och
expediering af en åttaspaltare med 25,000
abonnenter.

Festen.

Klart var att ett verk af sådana
dimensioner och en sådan betydelse som
Arbetarebörsen skulle följas ej blott med spändt
intresse inom Sverges landamären, utan äfven
uppmärksammas utanför vårt aflägsna land.
Då man under den oaflåtliga
kraftspänningen för arbetets lyckliga fullbordande
också erhållit uppmuntrande sympatibevis
härom, var man i själfva verket beredd på
att få mottaga som gäster representiva
personligheter för såväl vår egen som utlandets
arbetarerörelse.

Redan i förrgår började de anlända till
hufvudstaden. Med ångfartyg, ångbåt och
järnväg. Vare sig de stego i land vid
Riddarholmen eller Skeppsbron eller från
Centralstationen begåfvo sig till respektive
värdar kunde de ej undgå anblicken af den
centralt belägna, dominerande byggnaden,
och man såg flera liksom gripna af en glad
aning peka på Arbetarebörsen och fråga:
Det är väl aldrig det där ståtliga palatset?
Det jakande svaret spred ett skimmer af
stolthet och glädje öfver de frågandes anleten.

En för svenska lynnen ovanlig entusiasm
rådde äfven bland de talrika skaror, som
böljade på den vidsträckta Centralplanen
samt vid landstigningsplatserna. Bebel och
Burns anlände med nattsnlltåget söderifrån
och när de utträdde på stationens trappa,
svängdes i ett nu hufvudbonaderna i luften
och som ett brusande haf ljödo emot de båda
veteranerna välkomsthälsningar i ropen: Lefve
den internationella arbetarerörelsen! Lefve
freden mellan folken! Lefve Bebel! Lefve
Burns!

Det var med ett ord en obeskriflig
hänförelse. Äfven torde böra tilläggas, att
polisen skötte sina åligganden med
erkännansvärdt tillmötesgående och förstånd.

Under gårdagen hade skarorna svält till
massor. Redan tidigt på morgonen voro
arbetarne på benen och få voro de 
verkstäder och fabriker, som ej instält arbetet
hela dagen, och säkert är, att efter kl. 1
hvilade arbetet öfver hela hufvudstaden. Den
stora dagen var således vorden en
hvilo- och högtidsdag, en klang- och jubeldag i
ordets eminentaste mening. Nästan alla
tidningar innehöllo sympatiska referat af
gästernas mottagande och anslående
artiklar om Arbetarebörsens betydelse, om ock
den politiska kulören tvang en och annan
att strö väl mycket blommor för
stadsfullmäktiges fötter. Men då loforden denna
gång gälde stadsstyrpinnarne-tomtgifvarne,
så är ju därom ingenting att säga. Endast
en tidning, Svenska Morgonpipan, affärdade allt
sammans i en notis på 20 rader, medan
på ledareplatsen offrats tre segslitna spalter
om — nödvändigheten af »själfständiga och
kristliga arbetarefackföreningar» hvilken
artikel dock ej torde ha räddat en enda själ
från. den socialistiska fördömelsen.

I Arbetarebörsen, myllrade det af
kommande och gående. Då det sannerligen
ej är så godt att vid ett första besök hitta
rätt i jättevåningarnas labyrinter, inträffade
stundom rätt lustiga episoder. »Men hvar
i herrans namn äro vi nu?» var en fråga
som ofta återkom bland de kringströfvande
flockarne, så steg man vidare och lika galet
var det igen om en stund. Då fans ingen
annan råd än att uppsöka ett fönster för
att ånyo orientera sig. Så skrattade man
med friskaste hals åt de löjliga misstagen,
när man t. ex. fick Slottet i sikte, i stället
för Eldqvarn o. s. v. Synnerligen munter
var, äfven den improviserade lottdragning
om fackföreningslokalerna, som en del
fackföreningsmänniskor i hast arrangerade.
Lokalerna voro emellertid allesammans så
förträffliga, att ingen kände sig missbelåten,
Hur »olika än ödets lotter föllo».

Sommarrestauranten på takplatån var fyld
till trängsel och dricksvarorna isynnerhet hade
en strykande åtgång under de svala
suntälten, från hvilka dagen till ära fladdrade
muntert en otalig, mängd trehörniga små
röda flaggor och vimplar. De utmärkta
anordningarne och den hänförande utsikten
bidrogo i hög, grad att höja och lifva
stämningen. Om några outtröttliga ben
klättrade upp i Observatoriet är oss icke bekant,
men vår referent föredrog att låta titten
stanna vid restauranten och skölja gommen
med ett godt glas öl från det välkända
Sambryggeriet.

Att hufvudstaden på en sådan dag som
denna skulle pryda sig i flaggskrud, var
naturligtvis ej att vänta. Likväl iakttog man
— och detsamma har ock berättats oss från
åtskilliga håll — att flaggor här och där
prydde borgerliga bostäder, hvilkas invånare
sålunda ville lägga i dagen sin glädje och
sina sympatier för arbetarrörelsens sak. I
alla händelser var det ett mindretal ur de
mera lyckligt lottades klass, som så
demonstrativt egnade dagen sin hyllning, men
det var likväl ett glädjande vittnesbörd om,
att äfven vår borgareklass inrymmer
intelligenser, som ej stå alldeles oberörda af
socialismens ideer.

***

Kl. 7 den vackra augustiaftonen skulle
festen taga sin början. En oräknelig
människomassa böljade öfver Centralplanen och
Vasaplanen och utfylde äfven långa sträckor
af de angränsande gatorna. Och med hvar
minut ökades folkströmmen på broar och
gator, som föra fram till Arbetarebörsen.

Byggnaden sjelf strålade i en hänförande
ljusprakt, upplyst som den var med
elektriskt ljus från tak till fot; äfven butikerna
sände genom de väldiga fönstren kaskader
af ljus ur sina smakfulla lampknippen. Rundt
kring takets balustrad löpte en tättbesatt
rad af kulörta lyktor och i en vacker
gasdekoration i frakturstil öfver fasaden åt
Vasabron lästes orden: Stockholms Arbetarebörs,
medan en kraftigt strålande stjärna bröt
mörkret med sina uddar öfver
observatoriets kupol.

Efter mycket besvär — ty folket står
som packade sillar — lyckas vi krångla oss
in och på diverse hemliga bakvägar,
hvarvid en af börsens tjänstemän välvilligt
tjänstgör som vägvisare, uppnå vi ändtligen den
stora salen, där festen skall gå af stapeln.
Just när vi träda in på högra galleriet
börjar folket strömma in, pressas in genom
dörrarne från korridorer och vestibuler och
fördelar sig i ringlande floder och bäckar
öfver parketten och gallerierna. Det står blott
på några minuter, förrän hvarje sittplats är
upptagen.

Det är en på en gång hänförande och
originell anblick som möter ögat. De 
väldiga ljuskronorna och de otaliga armljusen
från pelare och väggar sänka salen i en
bländande belysning. Rundt om gallerierna
äro de bortåt hundra föreningsfanorna och
standaren ordnade i nätta dekorativa
grupper, och bort i fonden förena sig de
rödglänsande raderna i ett väldigt rödt
draperi, som täcker fondväggen, medan
uppöfver draperiet löper i smakfull bågform en
bred transparang med inskriptionen:
Prolelärer i alla länder förenen Eder! Med
slösande hand ha arrangörerna för öfrigt
utsirat mera bemärkta punkter i salen med
transparanger af olika form och färg. Det
röda är dock förherrskande. Rödt och guld,
guld och rödt! Men angenämt bryter sig
mot detta dekorationselement den friska
grönskan från palm, lager och cykas i
växtgrupperna på ömse sidor om estraden samt
från guirlander och festoner utefter
pelarraderna.

Det är öfverflödigt att säga det publiken
befinner sig vid det förträffligaste humör.
Det är ett sorl och ett skrattande och ett
pratande att man knappt känner igen sina
kära landsmän, man förnimmer liksom en
fläkt af den soliga söderns eld i denna af
fröjd och förtjusning, af segerstolthet, af varma
gemensamhetskänslor mättade atmosfer.
Man skulle kunna sitta här i timmar och
betrakta dessa lyckliga människor, —
lyckliga kanske blott för en dag — men plikten
kallar ....

Nere i salen strax invid estraden, där
tidningarne till referentborden skickat dubbla
besättningar, upptäcka vi mera kända
personligheter från in- och utlandet. Där stå
August Bebel och John Burns inbegripna i
ett lifligt samtal med Hjalmar Branting.
Den tyske arbetareledarens hår och skägg
ha grånat starkt, men eljes är det samma
fasta, markerade energi i anletsdragen, samma
lif och spänstighet som fordom i den lilla
gestaltens rörelser.

Burns åter gör ett intryck af lugn och
säker handlingskraft med sin korta,
undersätsiga, tämligen korpulenta figur. De båda
männen tyckas just nu göra vår unga
arbetarerörelse en komplimang, ty Hjalmar
Branting böjer lätt sitt massiva hufvud och
ler förbindligt å allas våra vägnar under
den tjocka mustaschen. Nu sällar sig till
kretsen Axel Danielsson, mörk och axelbred,
i sin mannaålders fulla kraft; det svarta
helskägget pryder sin man. Han sitter ännu
kvar i Malmö, men tycker fortfarande om
att resa och syns här också litet emellan.
Litet längre bort står Fredrik Sterky bred
och trygg; en hård agitationskamps
strapatser ha ej förmått att bita på hans goda
hull eller lägga veck i hans fryntliga min.
Han står just och språkar med ett par unga
damer, då en smärt man med milda,
djupblickande ögon tar honom i knappen. Det
är den gamle partivännen Luthman, som
slagit sig godt fram i yankeernas världsdel
och aldrig skulle ha lemnat sitt nya hem,
om ej Arbetarebörsens invigning med
underbar makt hade lockat hans håg. Nu är
han hitöfver på en, sommartripp. Äfven
ett par andra »Jankees» upptäcker vår
spejande blick. Där ha vi ju Nordman, gift
och familjefar sedan några år tillbaka; han
talar med lilla Atterdag Vermelin, en tid
spårlöst försvunnen, men dykande upp igen,
sedan det ändtligen böljat dagas i det
gamla Sverge. Och så ha vi gamle
»mäster Palm», grå i skägget som en
isbjörn; den lilla figuren kan ej hålla
sig stilla, utan kilar omkring på den
allbekanta foten så snabbt som en synål
ränner i en ryggsöm. Öfver venstra
galleriets räck lutar sig äfven en välbekant
gestalt. Mannen bär det odödliga namnet
Jonathan, och han ser i dag så godmodigt
ned på »de bloddrypande revolutionärerna
och samhällsomstörtarne», som om han
aldrig dikterat saligen afsomnade liberala
valmansföreningens kostliga bannlysningsbulla
våren 1893. Men nu syns i en
dörröppning Jörgens spejande blick och vänliga nick
och att fortsätta vore att falla honom i
ämbetet.

Det är ock på tiden att vända blicken
åt annat håll, ty upp på estraden skrider
nu ett långt tåg af män och kvinnor och
sorlet i salen tystnaf i döfva hviskningar.
Det är den stora kollektivkören, som
intager sin plats för att öppna festen med en
festkantat författad af K. Gabrielsson.

Kören är sammansatt af Allmänna
arbetaresångföreningen, Mål aresångföreningen,
Utilistiska samfundets kör, och —
Typografernas sångförening, som benäget 
medverkar, sedan Stockholms typografiska förening
i likhet med de flesta förbundsfilialerna för
några år sedan räckte brodershanden åt
de socialistiska organisationerna och satte
en ny länk till den solidaritétens kedja, som
bör förena alla arbetets söner.

Nu brusa de första tonerna genom salen,
allt mera fulltonig, allt mäktigare höjer sig
triumfens hymn, sänker sig så åter liksom
tagande ansats på fasta jorden för att stiga
till stormande jubel, och klara, skärande
höras genom melodiens skiftningar kantatens
ord. Den lyder:



Kör.
Det myllrar fram ett jättetåg
Af millioner själar,
Med framtidstro i ungdomshåg
Och hopp för fångna trälar.


Ur seklers långa slafveri
Det stundar bättre tider,
En dag med ljus och värme i
Ur mörka natten skrider.
Och brödrakärlek är det band,
Som skarorna förenar,
Och mot rättrådighetens land
Sig samla alla grenar.

Det tåget ej nationer har
Och inga skilda stammar,
Men människa är en och hvar
Som brodershägn anammar;
Förtryckar’n själf där kunde få,
Om han sitt bästa kände,
Ett bättre sätt att lefva på,
Som mer till lycka lände,
Det är ett tåg af folk i nöd,
Men rikt, trots alla brister —
Af unqdomsmod och hopp och glöd
Uppfylda socialister.

Recitativ.

Ja detta folk är rikt
I all sin bittra möda
Och segerns ande vigt
Sig vid dess fanor röda.
Och fästen brytas ned och fördomar också
Vid härnadsropens ljud där skarans stridsmän gå.

En stjärnas varma sken
Ger ljus och glans, åt färden,
Hon heter sanningen
Och famnar hela världen.
Hur skulle nederlag väl vara möjligt då,
När hon den fyrbåk är hvarefter alla gå.

Arioso.

Det vinkar så ljus en strand
Vid öknens synrand där borta,


Det är broderlighetens land,
Där tyrannerna komma till korta.
Och vi tåga, tåga ditåt.
Ingen makt kan oss hejda i världen,
Den ovän som korsar vår stråt
Trampas ned under brådskande färden.
Vi tåga, tåga framåt.

Kör.

Ja vi tåga, tåga ditåt,
Ingen makt kan oss hejda i världen.
Den ovän som korsar vår stråt
Trampas ned under brådskande färden.
Vi tåga, tåga framåt.

Enighet.

När i långa, mörka nätter mänsklighetens bäste lågo
Uti tvifvel, uti kval
Och ej skymt af räddning sågo
Ur förtryckets jättearmars envåldsmakt i jämrens dal;
När all mannakraft låg fjättrad
Under ödets myndighet,
Föddes det en fé på jorden,
Hennes namn var Enighet!
Välden har hon redan grusat,
Välden skall hon grusa än,
Makt har herrskare berusat,
Hon har lämnat räddningen.
Koras hon till ledarinna
Blir det segrar blott att vinna.


Att beskrifva det jubel, som skakar salen,
sedan kantatens sista toner förklingat, är
fåfäng möda, det dröjer minuter, innan
bifallsåskorna lägga sig.

Så följer Arbetaremarseljäsens oförgängliga 
sång, hvarefter, helsad med bedöfvande
applåder, framträder festens hufvudtalare
Hjalmar Branting. Det märkes liksom en

dallring af obetvinglig rörelse i hans starka,
genomträngande stämma, när han
begynner sitt invigningstal:

Medborgare, arbetareklassens representanter
från när och fjerran!

När en officiel invigningsakt för 5, 10
eller 20 år sedan förestod någonstädes i
detta land, fans altid att påräkna en
sjelfskrifven kunglig invigare och festtalare. De
senaste årern ha af välkända skäl anspråken
sänkts på detta slags orationer,
men jag fruktar att om vi än kunde göra
tankeexperimentet att förlägga den märkesdäg i
Sverges folks historia, som nu är inne, ett
årtionde tidigare än vår faktiska utveckling
det medgifvit, så hade vi ändå den gången
fått hjelpa oss alldeles utan kung Oskar
den andres festvältalighet. Ty ehuru
Stockholms stads kommunalrepresentation,
ombildad och förnyad på bättre medborgerlig
jemlikhets grund, har önskat här gifva en
gärd åt den storartade demokratiska 
folkrörelse, söm ändtligen sent om sider för
alltid löste, vårt gamla Sverige ur
stillaståendets olycksdigra trollring, och derför
frikostigt skänkt Stockholms Arbetarebörs sjelfva
den mark der vi nu befinna oss, så har
likafullt den institution vi i dag inviga helt
och hållet sin rot och sitt upphof, helt och
hållet sin nutid och sin framtid hos en
samhällsmakt, hvilken i våra dagar lyckligtvis
blifvit allt för reel för att behöfva någon den
gamla världens sanktion som officiel, hos
vår sjelfständiga, organiserade arbetareklass.
Men I veten alla hur deri flydda tidens
oinskränkta maktinnehafvare ännu helt kort före
1896 års afgörande folkriksdag, som definitivt
inledde den stora brytnings- och
nydaningstiden i detta land, med en blandning af
förakt och fiendskap sågo ned pä det hårda
arbetets söner och döttrar, på den stora
fromma, enfaldiga massan, som var god nog
att betala tullar och bränvinsmillioner och
att lära exercis och gudsfruktan till
öfverklassens värn mot inre och yttre fara, men
som icke dugde, ens att få simpel
medborgarerätt vid valurnan till den dåtida
stackars maktkringskurna andra kammaren, och
hvars första tvekande anspråk på att slippa
svälta allt för mycket och slippa träla allt
för omänskligt länge och att få behålla för
egen räkning en liten smula mera af de
värden deras eget arbete skapade, möttes
med länsmän och polis, med fängelse och
soldater söm gälde det högförräderi mot all
moralisk samhällsordning. Nog af, de då
maktegandes verld var en, det omsider vaknande
folkets var en helt annan, och inga broar
ledde från kungens och knappt nog från
öfverklassriksdagens salar öfver till de
torftiga förstadsrum, der Stockholms
arbetareorganisations första kärntrupper då i stillhet
förberedde en ny och bättre sakernas
ordning. Ja, detta var nu i grunden som det
skulle vara: den föraktade massan fick lära
att lita ensamt på sig sjelf, icke på de höga;
icke på några officiella representanter för
det officielt erkända samhället. När
derför nu valet fallit på mig att taga ordet i
denna högtidsstund, är det med ingen
annan rätt och anspråk jag gjort det än såsom
en bland de många, många, hvilkas
gemensamma, förenade arbete under ett och ett
halft årtionde hjelpt till att bygga upp
Stockholms socialdemokratiska arbetarerörelse,
hvilken sedan i sin tur nu kunnat bygga åt
sig sjelf den präktiga bostad, som den i
denna stund tager i besittning.

Vår hufvudstads socialdemokratiska
arbetarerörelse, det är allas vårt gemensamma
namn inför historien, och när vi i dag draga
in i vårt nya högkvarter är det vår
stolthet att vi kunna göra detta utan att vid
tröskeln behöfva lemna åt någon den
försigtiga hänsynens dörr vårdare en prick af
vårt gamla och alltjemt ungdomsfriska
program eller ett uns af den samhällskritikens
skärpa, som varit och är för vårt parti lika
oundgänglig som för kirurgen att ha
skärinstrumenten väl hvässade. Det är sant
emellertid att vi icke alltid skrifva ut vårt hela
namn — öfver ingångsportalen till denna
byggnad läsas blott orden: Stockholms
Arbetarebörs — men det är då af den goda
grund att dessa båda begrepp:
socialdemokratisk och arbetarrörelse, de täcka
hvarandra och de kunna ej längre från
hvarandra skiljas. Den som säger det ena, säger
dermed också det andra. Långt bakom oss
ligga de tider, då en arbetarerörelse ännu
var tänkbar i Sverige inom en liberal
partipolitiks snäfva ram, på det naivt
samhällsbevarande programmet: arbetaren nöjd med
sin lott och (framför allt) kapitalisten nöjd
med sin; när hvar och en sin syssla
sköter, så går oss väl ehvad oss möter. Och
äfven de kolonner af den stora
fackföreningshären, hvilka tidigt nog fått upp ögonen
för den djupa intressemotsatsen under
kapitalismens regim mellan den arbetande
klassen och dem som besitta
produktionsmedlen, men likafullt en tid bortåt ålade sin
tanke den frivilliga kastreringen att icke
deraf sluta till nödvändigheten af arbetets
sociala organisation och arbetsmedlens
öfverförande i det arbetande folkets
gemensamma besittning, de som sålunda sökte att
tygla kapitalismen inom sitt eget fack, men
genom en underlig motsägelse icke ville göra
sin yrkeskamp till ett led i det stora hela,
i arbetareklassens gemensamma,
internationella sträfvan att ersätta klassamhället med
jemlikhetens samhälle — äfven dessa har
erfarenhet och eftertanke lärt att den är
starkast som har de flesta kamrater bakom
sig när det gäller, och att omtanke om
ögonblicksfrågor fullt väl låter sig förenas
med klart medvetande om och entusiasm
för ett stort fattadt framtidsmål. När den
insigten mognade i midten på det gångna
årtiondet, då ryckte också de, hvilkas röda
fanor I nu sen der bland alla de andra rundt
omkring oss, typografer, bokbindare och
kanske några flera, in i kamraternas led,
och dermed brast den sista illusionsbubblan
hos dem, som spekulerat i arbetarrörelsens
söndring för att i det längsta hålla den på
släptåg i främmande intressens tjenst. Men
skulle trots den notoriska enstämmighet
hvarmed allt hvad arbetarerörelse heter hos oss
liksom ute i den stora verlden bär
socialismens färg, ännu någon tvekan kunna råda
om hvad^ Stockholms Arbetarebörs är och
alltid vill förblifva — välan, sen Eder
omkring! Röda lysa våra fanor, fälttecknen i
politisk som i facklig kamp, på röd grund
glänser vår store bortgångne lärares ord, den
moderna socialdemokratiens verldsomfàttande
lösen: Proletärer i alla länder, förenen Eder!
Och' högt öfver våra hufvuden vajar
derute för sommarbrisen, vid sidan af den
blågula flaggan, symbolen af vårt folks
förflutna lif, dess minnen och traditioner, goda
såväl som mindre goda, den varma röda
framtidsfanan, som är densamma i alla land
och som öfver allt samlar kring sig massorna
af dem, åt hvilka öfverklassens regemente
bragt betryck och brist, kroppsligen och
andligen, men som nu med förenade
krafter och hand i hand öfver de gamla
gränserna sträfva att bryta lönslafveriets ok och
slå dörren upp till den ljusare framtid, hvars
första, dagning vi alla redan tydligt skönja.

I full frihet och till full sjelfstyrelse,
obunden af alla hämmande hänsyn, drager
sålunda Stockholms arbetarerörelse in i sitt
nya hem. All den mångskiftande, men till
samma höga gemensamma mål syftande
verksamhet, som sammanfattas under
namnet arbetarerörelse, skall här — tills äfven
dessa rymliga salar en dag bli för trånga
för framtidsarbetet, som börjat öfvergå till i
allt ingripande nutidsverk — för vår stads
vidkommande ha sitt högkvarter. Rummet
der vi nu äro samlade skall se mindre
feststämda, mindre fredliga skaror än i dag:
hufvudstadens arbetare ha här en tribun
upprest för sina samlade opinionsyttringar
som klass likaväl som för klargörandet af
omtvistade frågor inom egna leder eller för
fackföreningens slutliga, mangranna pröfning,
när i någon af de större arbetsgrenarna
strejkens vapen måste efter mogen
öfverläggning tillgripas. Måtte denna nya, stora
samlingssal snart också den visa sig
otillräcklig att ensamt rymma allt det nya,
sjudande lif som efter rösträttens närmelsevisa
eröfring och under återverkan af
händelserna ute i Europa omsider tränger till att
ge sig uttryck bland Stockholms arbetare!
Det kan tyckas vara en klen
invigningsönskan, men den klass, som skrifvit: alltjemt
framåt! på sin fana, får aldrig stanna i nuet,
aldrig slå sig till ro så länge segern icke
helt är vunnen — och när vi väl äro der,
då först vidga sig uppgifterna på allvar!
Och hur långt ha vi icke till den
vändpunkten! Ännu återstår ju så godt som
allt att göra, det dyrbara vapnet politiska
rättigheter ha vi visserligen till hälften vridit
ur fåtalsväldets motsträfviga hand, men detta
var ju blott en böljan: nu tillstundar
användningen ...

Men återvändom till vår Arbetarebörs.
Sjelfva namnet för tanken öfver på en
annan af de hufvuduppgifter, som här skola
fyllas: arbetsanskafFningen genom
fackföreningarna sjelfva, så långt nu detta i en
anarkisk produktionsordning låter sig göra.

Till dessa platsanskaffningsbyråer för de
olika facken, som ligga här sammanförda i
den långa filen af rum litet högre upp, och
som arbetarne sjelfva skola förestå och
öfvervaka, komma — erfarenheten låter oss
hoppas det — arbetsgifvarne att med
ständigt stegradt förtroende vända sig, när de
behöfva pålitlig och duglig arbetskraft,
hvilken derför också kan med framgång göra
anspråk på den lön och de arbetsvilkör, som
fackföreningarnas prislistor bestämma. Det
säger sig sjelf att de lokaler fackföreningarna 
sålunda få till sitt förfogande icke tagas
i anspråk blott för arbetsförmedlingen. I dem
får hvarje förening sitt ständigt gästvänliga
hem, der dess lif koncentrerar sig mellan
de stora mötena härnere eller i någon af
de mindre salar, som för detta ändamål stå
i tur och ordning till de organiserade
arbetarnes förfogände.

Eller låt oss vandra till en annan del af
vår präktiga byggnad: bibliotekssalen, der
Arbetarepartiets bibliotek är inrymdt. 
Aldrig skall det kunna sägas att en
arbetarerörelse inreder åt sig en bostad efter
sitt sinne utan att boken, vetandets och
upplysningens förmedlare, der har en
hedersplats. Den nya demokratin har
aktning för vetenskap och konst, ty högre stiger icke
menskan upp, skref redan Tegnér så biskop
han var, än dessa två ledsaga henne. Men
det begära vi oryggligt att dessa kulturens
tvillingblommor skola vara till för alla, icke
för ett fåtal privilegierade, och vi
förbehålla oss också att i full frihet få pröfva
den andliga näring som bjudes från skilda
håll. Ty vi ha fått bitter erfarenhet om
att det tyvärr fins en falsk vetenskap
och en förskämd konst, hvilka sålt sin
sanningskärlek åt egoistiska klassintressen och
af hvilka den ena serverar skenbevis för att
tidens missförhållanden måste så vara,
medan den andra vyssar rebelliska tankar till
ro med vackert arrangerade sagor,
uppträdda på förnöjsamhetens röda tråd. Att
tänka fritt är sålunda på detta fält vår lösen;
för att tänka rätt efter öfverklassens
intressen ha vi intet hedersrum till öfvers. Men
eftersom vi varit lyckliga nog att kunna så
göra, ha vi med glädje upplåtit ännu en
del af vår byggnad åt den till folket
nedstigna vetenskapen: högst uppe i vår
byggnads förnämsta hörn har den populära
astronomien ett nytt och för sitt ändamål
förträffligt inredt hem. Det är oss en dubbel,
tillfredsställelse att i arbetarerörelsens hus
taga mot som gäst just den vetenskap, som
bland dem alla först och kanske kraftigast
bidragit att revolutionera vår hela
verldsuppfattning och bryta ned gamla,
olycksbringande fördomar.

Men jag får icke dröja för länge vid
hvarje särskild detalj, ty det är helheten,
vår stockholmska arbetarerörelses nya
palats, vi i dag glade helsa färdigt. Blott, en
erinran derför om »Den fria Rättshjelpen»
för de fattiga klasserna, den institution som
tills vidare, fått ersätta det värsta som
brister hos de byråkratiske fattigsakförarne, i
afvaktan på att det skall lyckas oss att
genomdrifva den stora demokratiska
omhvälfning af hela vårt rättegångs-, domstols- och
straffväsende, som nu ändtligen är uppe på
dagordningen. Arbetarnes
konsumtionshandel, den storartade affär som till vår saks
såväl som dess medlemmars gagn blomstrat
upp så kraftigt i arbetarrörelsens hägn, har
redan tagit sina vidsträckta lokaler i
besiktning; det må vara nog att här påminna
om detta stycke förverkligad socialistisk
organisation midt i nutiden, ty I fån snart i
dess främste skapare den bäste ciceron
genom hela dess invecklade och dock i
grunden så enkla och naturliga maskineri. Och
till sist också blott en kort honnör från denna
plats för hvad som ur en viss synpunkt
sedt är det vigtigaste af alltsammans: vår
arbetarepress, den politiska
Socialdemokraten, med dess: afläggare såväl som den icke
ringa fackliga pressen, har här omsider fått
ett lika förträffligt som — låtom oss hoppas
det! — varaktigt hem. A11 respekt för
mötenas muntliga propaganda; den är
nödvändig och hör till ett fritt och lifaktigt
samhälle som luften man andas; all möjlig
aktning och kärlek också för
organisationen, som strider, våra strider och vinner
våra segrar. Men hvart komme vi ändå
med allt detta, om icke vi hade det
kraftigaste agitations vapnet, upplysningsfacklan
som kan gå omkring till hvarje hydda och
dagligen klappa på och binda samman
proletärens torftiga hem med hela den stora
arbetareklassens höga sak? Hvar stode vi
utan vår själfständiga arbetarepress!
Lyckligtvis — dess runor behöfva icke här föras,
ty enhvar bland - Eder känner hvad den
betyder för vår sak och har lärt att hålla
den kär som vår dyrbaraste klenod.

Och för allt detta, för alla dessa vigtiga;
mångfaldiga uppgifter, som tillkomma en
arbetarerörelse och som konstituera
densamma, ha vi nu fått oss ett gemensamt
enkom bygdt och inredt hufvudqvarter.
Intet under då att i dag är glädje och
stolthet bland Stockholms arbetare och Eder
närvaro, I kära och hedrade gäster och
representanter från den svenska
arbetarerörelsens öfriga grenar såväl som från
broderländerna, de närmare och fjermare, är
oss ett lefvande vittnesbörd att våra känslor
förstås och delas hos våra kamrater och
bröder i den gemensamma stora kampen.
Den är ju också en och densamma
öfverallt, fast slaglinierna ha kunnat skjutas fram
längre på ett ställe än på ett annat och
fastän motståndarehärens olika uppställning
kan bjuda att vår taktik något varierar.
Men en seger för arbetareklassens sak på
en punkt är likafullt en seger för oss alla,
och derför kunna vi i denna undanskymda
del af verlden, som länge hade svårt att
riktigt komma med på allvar, med dubbel
tillfredsställelse nu inviga den fästning vi
bygt oss åt arbetarerörelsen. Eller låt oss
kanske icke säga fästning: det påminner så
mycket om belägring och mödosam
defensiv! Nej, det är rättare att kalla denna
Stockholms Arbetarebörs, som jag härmed
förklarar invigd åt sina, allvarliga ändamål,
för en skans, som vi redt i ordning åt oss;
midt i sjelfva breschen vi skjutit i det gamla
klasssamhällets ramlande yttermur. Här ha
vi nu satt oss fast, icke för att slå oss
nöjda ned, utan för att kunna härifrån med
större eftertryck rikta vår eld mot
olikställighetens ännu ointagna hufvudfästen. 
Härifrån skola nya, starkare stormkolonner gå
ut, med röstsedelns vapen politiskt, med
organisationens ekonomiskt. Vi tillönska dem
att snart kunna sända segerbudskap tillbaka
till detta sitt andliga hem; vi räkna på att
när vi nu väl fått upp den första röda 
fanan på en halft offentlig byggnad i
Stockholm, skall den icke länge vara ensam. Mot
arbetarrörelsens stigande flod hjelpa inga
fåtals väldets förskansningar; steg för steg
skola vi eröfra åt oss ett jemlikhetens och
rättvisans samhälle, der först äkta frihet kan
trifvas och äkta kultur. Lefve 
arbetarerörelsen!

*

Talet är af en gripande, verkan, man ser
gamla kämpar i ledet stryka en tår ur ögat
och det, fins säkerligen ingen bland de
församlade, som ej slår sina händer
samman till en från hjärtat gående applåd.

Efter Branting talar Axel Danielsson:

Partivänner!

Det är väl i allmänhet ganska visligt
inrättadt, att människan, på några
clairvoyanta Kalmarpigor när, då hon vill skåda
in i framtiden, knapt kan tydligt se
handen framför sig, om hon också på papperet
kan räkna ut mycket af hvad som icke är
henne tillåtet att se. Men nog hade det
varit mycket nöjsamt för dem, som för
ungefär 15 år sedan började den
socialdemokratiska propagandan i Stockholm, att se i
syne den tafla, som i dag rullat upp sig
från talarestolen i Stockholms Arbetarebörs
och höra den bifallsorkan, som hälsat några
af de män, som i midten af 80-talet
samlade omkring sig en liten ringaktad skara
arbetare. Hvilken växtkraft hos denna 
vårsådd! Det nya senapskornet är
hundrafalt fruktsammare än det gamla som Jesus
af Nazareth satte i jorden.

Det var ej tänkbart, att vi skulle hinna
mer på 15 år. Stort längre tillbaka
sträcker sig icke den svenska arbetareklassens
politiska historia. Det är vi, den lefvande
generationen, som äro författarne till dess
första kapitel.

Se vi ut öfver landet, finna vi, så långt
det sträcker sig mot gränsen för spoialt
samlif, öfver alt någon frukt af vårt arbete,
en förening, en klubb, en man eller blott
en skrift. Det är redan en aktningsvärd
armé, som vi ha på papperet. Men där
finnas ej alla. Det är det som gör
socialismens här så fruktansvärd, att den ej
låter inrullera sig, utan ständigt består af
en synlig och en osynlig del, en som vi
själfva kunna mobilisera och en annan, som
endast de stora händelsernas våg sköljer
fram.

Likvisst ha vi ingen tid att spilla bort
på stolta betraktelser öfver det förflutna.
Ännu är den allmänna rösträttens stora
infallsport för arbetaremassorna endast
öppnad till hälften. De garantier, som
patronväldet och bourgeoisien betingade sig, då
det motiga låset ändtligen måste vridas
upp för de upprepade bultningarne, hindra
ännu socialdemokratiens trupputveckling. Men
vi äro på god väg, och tåget kan ej hejdas,
sedan förtruppen sluppit fram. De
skrankor som ännu afstänga en betydlig del af
proletariatet från de lagstiftande
församlingarna, skola inom kort trampas ned af de
röstberättigade.

Jag är kommen hit i dag på er inbjudan
för att bringa eder en hälsning från det
stora arbetsfältet dernere i söder. Från
Skånes väl organiserade industriarbetare
och lifaktiga, offervilliga landtarbetare,
från Blekinge, Hallands och Smålands
torpare och småbönder hälsar jag er. Der
nere i söder, der de större städerna för
länge sedan kommo i vår okvalda
besittning, ha vi med mera energi kunnat rikta
vår agitation på jordbruksarbetare- och
husbondeklassen med det resultat, att vi ha
godt hopp om några landtkretsar redan
vid nästa val. I Malmö, Helsingborg och
Ystad gick det som I veten jämförelsevis
ganska lätt att föra partiet till fullkomlig
seger vid det senaste valet, sedan det
Herslowska partiet i Malmö redan förut blifvit
till hälften undanträngdt. Nu gå 
händelserna der nere i raskt tempo sin gilla gång,
och vi vänta oss mycket af det nya seklets
första år.

Från Folkets Hus i Malmö, den första
södra offentliga byggnad, som den svenska
socialdemokratien uppfort, har jag en
särskild hälsning. Det är ej på långt när så
stort som detta palats, men det har spelat
en betydelsefull rol i arbetarerörelsen, och
dess tillvaro har eggat många andra städer
att följa Malmö socialdemokraters exempel.
Emellertid är det mycket för litet. Men
det vore ett slöseri som icke anstår
sparsamma socialdemokrater att bygga ett nytt,
då vi ha starka funderingar på rådhuset,
en präktig, monumental byggnad i
renässansstil och med ett framspringande
bursprång, liksom enkom inrättadt för den röda
fanan.

Lycka till med eder Arbetarebörs, bröder!
Det är ingenting mindre än hela folkets
öden, som skola bestämmas i de byggnader,
der arbetarnes organisationer ha sitt säte och
sin säkra hemvist. Detta medvetande bör
prägla våra öfverläggningar och beslut.
Makt och ansvar växa proportionelt. Vi
ha sett att Europas folk haft lycka med
sitt val af den beslutsamma väntans taktik,
der de mera otålige ville gå till storms.
Det kostar för mycket blod att storma
bastioner med bajonett i våra dagars krig.
Ju väldigare en massrörelse är, desto
försiktigare måste den ledas. Se på
Frankrike! Der kostade det jämförelsevis litet
offer af lif för att tvinga de borgerliga
partierna in på en socialistisk lagstiftning, och
nu går det nästan af sig sjelf, i samma mån
småbönderna och medelklassen lära sig
förstå socialdemokratien. Se på England, där
faserna i den sociala revolutionen
betecknas af parlamentsbiller och
kommunalstyrelsebeslut. Se på Tyskland, där järnbandet
lossnar alt mer efter hvarje val!
Mänskligheten lider visserligen icke så mycket af
närsynthet som af långsynthet. Det är
henne svårare att förstå det närvarande än
det förflutna. Men det bör dock vara oss
alla klart, att stora händelser försiggå
omkring oss utan det myckna buller som
larmar oss till mötes från historiens blad.
Vi lefva midt uppe i den fruktade sociala
revolutionen, och huru än dess sista skede
skall gestalta sig kunna vi tryggt skrifva
oss till minnes såsom resultat af våra
iakttagelser och erfarenheter under dessa år,
att förändringen skall försiggå lättare och
med mindre kostnader i lif och blod, desto
grundligare den föregående propagandan
varit, och desto mera omfattande
arbetareorganisationen är i förändringens ögonblick.
Därmed är vår uppgift nu och alltid gifven.

Ett lefve för socialdemokratins störa seger
i vårt land!

***

På detta tal följde brusande applåder.

Och nu är hänförelsen laddad så starkt,
att det är nästan onödigt att nämna, det
alla följande talare helsas med de mest
intensiva bifallsyttringar. Vid Bebels och
Burns framträdande, då de framförde enkla,
hjärtliga helsningar från Germaniens och
Albions broderpartier, når entusiasmen sin
höjdpunkt. Man trodde att applåderna
aldrig skulle taga slut. Det är ett
undangömdt, men vaket och kärnfriskt folks varma
återhelsning till de stora kulturfolken.

Utrymmet tillåter oss ej att ens i korta
drag skizzera mängden af anföranden och
helsningar från alla verldens håll och
kanter. Å de skandinaviska socialistiska
klubbarnes i Nordamerika vägnar talade
Luthman varmhjärtade ord, för Stockholms
allmänna kvinnoklubb och i Norrköpings
väfverskeförening talade ett par kvinliga talare,
delegerade från Norrlands 
sågverksarbetareförbund samt från mellersta Sverges
grufarbetareförbund bragte helsningar från dessa
lifskraftiga organisationer och de
demokratiska vensterföreningarne läto genom dr.
Bergström framföra sitt tack för gammalt
samarbete i rösträttskampens dagar samt
lyckönskan, om ock banorna nu började
småningom divergera. Från Köpenhamn och
Kristiania m. fl. platser i in- och utlandet,
från korporationer och enskilda ingingo
helsningstelegram, och äfven från ryska och
finska socialister kommo välönskningar om
tomtebolycka, alltsammans glädjande intyg om
att en löftesrik och lifskraftig solidaritet mellan
folkens bästa element äntligen slagit fast
rot i de frostiga länderna vid Nord- och
Östersjö.

Nämnom slutligen att den stora kören
mellan de många talen lät gifmildt höra
gamla och nya sånger om en ljus framtid
som växer sig fram ur det närvarandes
kala, fattiga hedar! Tog så församlingen
under körens ledning till sist upp den
välbekanta »Arbetets söner», som sjöngs med
en hittills okänd kraft och kläm. Talrika
grupper här och der satte i med den igen
under salens sakta försiggående utrymning
vid 11-tiden.

Så var då lyktad en bemärkelsedag ej
blott i arbetarerörelsens, utan i hela det
svenska folkets häfder, en dag, som först
framtidens skördar skola gifva det rätta
värdemärket.

I dag är striden åter ny.

Men framåt, alltid framåt!




Gif de hädangångne ro och lindring åt dem, som lefva.

Han blir utan allt, som icke beder; ingen tror på en tigandes tarf.

Ej glömme sig gäst för alltid på ett ställe kvar.

Mången varder hemsökt af det han minst väntat.

Ofta till leda sparas det till lisa var ämnadt.

Öfver rikedom och hälsa råder ingen, fast allt går honom i handom.

Gläd den förgråtne med goda verk; det är skönt för själen.

Var sen till hämd, fast de harm dig göra.

Strängt en hvar sitt lynne styr, som vet, hvad vett är.

Ovisst är att veta hvar ovänner sitta.

Svek får slita segt ris.

För sent är att sorgset varna, när sak är afgjord.

Öfvermod må ingen hysa, det väl jag varsnat har.




Ett Mönsterhandelsetablissement.
(Tillägg till Referatet »Den stora dagen».)



Då fackföreningsrörelsen i början på 1890-talet
allvarligt tog itu med förkortning och
reglering af arbetstiden, väcktes äfven hos
handelns arbetare en helt naturlig önskan, att görà något
äfven på deras, genom förhållandenas makt så
svårreglerade arbetsområde.

Här voro dock svårigheterna långt större än på
andra arbetsområden, beroende på
handelskonkurrensen och åtskilliga inrotade missförhållanden,
hvartill kom att en handelsafFär icke sysselsätter ett så stort
antal arbetare, att en strejk med utsigt till
framgång skulle kunna tillgripas. Både köpmän och
delvis äfven expediter och arbetare påstodo till
och med att en förkortning och reglering
åtminstone inom minuthandeln skulle vara om icke en
ren omöjlighet, så åtminstone en mycket svårlöst
fråga.

Det gällde således att till en början visa, att
det lät sig göra att reformera äfven detta
arbetsområde.

Genom upprättande af en konsumtionshandel
närmast afsedd för Stockholms arbetare, trodde
handelsarbetarnes fackförening sig kunna visa, huru
saken bäst skulle kunna ordnas.

För detta ändamål utfärdade nämda förening år
1893 en inbjudning till Stockholms fackliga och
politiska arbetareorganisationer om tillslutning till
en under bildning varande konsumtionsförening.
Ehuru intresset för en dylik affär då var ganska
lifligt, måste likväl frågan af flere skäl falla för
tillfället.

1896 gjordes ett nytt försök, då
handelsarbetarnes nu betydligt större fackförening deponerade
2000 kronor i Riksbanken som en första
grundplåt till ett rörelsekapital. Till
konsumtionsföreningen egde hvem som helst, enskild eller förening,
tillträde mot 5 kronors afgift till förstärkning af
rörelsekapitalet.

Handelsarbetarnes intressen af en mönsterbild
för handelsafFärer å ena sidan, och allmänhetens
intressen af säkerhet och kontroll mot
uppskörtning, humbug och förfalskade varor å andra,
ökade hastigt konsumtionsföreningens medlemsantal,
så att det, i början af år 1900 steg till 5000 med
cirka 40000 kronors kassa.

Nu ansåg man det vara tid ätt våga
försöket, helst som Stockholms under byggnad
varande Arbetarebörs var så nära färdig, att den
kunde erbjuda konsumtionsföreningen rymliga och
tidsenliga magasins-, expeditions- och
expositionslokaler.

Om vi i dag, på arbetarebörsens invigningsdag,
närma oss dess ståtliga hus från Vasabron, springer
oss genast i ögat den originella skylt
konsumtionsföreningen anbragt ofvan ingången till sin
expositionslokal vid hörnet àf Vasaplan och Klara Westra
Kyrkogata: en jättejordglobHandelsarbetarnes år 1800 antagna facksymbol och
fanemblem., två meter i diameter,
omsorgsfullt utförd i klara och vackra färger.
Globen markerar särskildt världens största
handelscentrer och största handelskommunikationsleder.
Globen roterar en gång på fem minuter. Öfver
globen läses i en båge: Internationellt arbete —
Internationellt välstånd — Fred mellan folken —.
Under globen läses i guld på svart botten:
Stockholms Allmänna Konsumtionsförening. Öfver det
hela äro Sverge-Norges och den röda fanan
draperade med korslagda stänger.

Expositionslokalen upptager tillsvidare tre
afdelningar: en för viktualier, en för specerier m. m.
och en för diverse mera allmänt förekommande
husgerådsartiklar. Expositionen är endast ett
proflager af alla i affären förekommande varuslag och
dess olika kvalitéer. Här aflemnar allmänheten
sina rekvisitioner eller gör sina uppköp för
personlig afhemtning. Några små pulpeter, hvarå
finnas varuförteckningar och priskuranter samt
rekvisitionsblanketter, äro med något mellanrum
uppställda framför diskarne så att köparen kan
sittande vid en pulpet från disken låta sig
förevisas de profver som önskas se.

Mindre rekvisitioner nedskrifvas på vanliga
papperslappar.

Likaså mindre partier till direkt afhemtning.

Aflemnade rekvisitioner numreras och läggas
genast i en låda som genom ett pneumatlskt rör
skickas ut till de bakom expositionslokaleri åt
Klara vestra Kyrkogata liggande
expeditionslokalerna.

Varor som afhemtas expedieras genast och
återsändas jemte rekvisitionen, hvarå expeditören
tecknat sitt namn, med lådan till expositionslokalen,
der köparen vid betalningen får sin rekvisition
kvitterad vid kassan.

Ute i expeditionslokalen har hvarje stadsdel
sitt särskilda fack med afdelningar, der expedierade
varuposter inläggas under afvaktan på utsändning.
Här är en särskild kassa för alla varor som betalas
först vid aflemnandet hos köparne.

Kunder kunna antingen insända sina rekvisitioner
pr post eller telefon, om de ej vilja aflemna dem
personligen, eller ock nedlägga dem i de
uppsamlingslådor, som finnas anbringade på flera ställen i de
olika stadsdelarne, och som tömmes två gånger
om dagen.	.

Bortom expeditionslokalen ligger packrummet, i
jordvåningen och under stora samlingssalen
förrådsmagasinen.

Till magasinen leder direkt in från gatan en
körbana med vändskifvan i inre ändan och med
så stark lutning ätt magasinsgolfven å ömse sidor
komma att bilda lastkaj.

Hissar leda till jordvåningen. Hissarne äro
likaledes försedda med en vändskifva för de små
rälsvagnar, som på sina spår kunna genomlöpa, de
med elektriskt ljus upplysta magasinen i alla
vinklar och vrår. Från magasinen löpa spåren in
i packrummen, dit varorna intagas efter behof.

I packrummen sker inpackning för försändning
till landsorten, uppvägning och inräkning etc.
af varor för expedition i Stockholm o. s. v. Då
varuposterna äro packade eller iordninggjorda samt
försedda med adresslappar och ordernummer
enligt rekvisitionen, intagas de i expeditionsrammet
och inställas i stadsdels- eller landsortsfacken.

Rekvisitionen, försedd med expeditionsarbetarens
namn, lemnas till kassan, der den summeras,
kvitteras och införes i expeditionsjournalen samt
återlägges till varuposten.

För att reglera arbetets jemna fördelning dag
efter dag äro i packrummen rundt kring väggarne
och i kolonner från golf till tak ute i rummet
anordnade en mängd fack med många afdelningar
för alla de varuslag som äro af den beskaffenhet,
att de kunna på förhand vägas, mätas eller räknas
o. s. v. De dagar eller tider, då expeditioner
ej brådska, uppvägas, mätas etc. varorna i mindre
poster såsom 1/1, 1/2, och 1/4 kilo, liter, dussin,
styck o. s. v. och inläggas i sina resp. fack.

Genom denna anordning kan expeditionen bli
mycket snabb vid direkt afhemtning eller på
aflöningsdagar, lördagar, helgdagsaftnar o. s. v. Då
en rekvisition inkommer till expeditionsrummet kan
den utföras på otroligt kort tid, äfven om den är
ganska stor. Med rekvisitionslistan i hand går
arbetaren in i packrummet och uttager och
afprickar listan, samt lägger varorna i pneumatiska
apparater om de skola afhemtas, eller lägger dem
i sitt fack om de skola utsändas.

Expeditionen underlättas betydligt derigenom,
att konsumtionsföreningens medlemmar förbundit
sig att göra sina hufvuduppköp för hela tiden
mellan sina aflöningsdagar. Och de vilja gerna,
fortsätta dermed, ty de hafva funnit detta 
ekonomiskt fördelaktigare, än att plottra bort sina 
penningar på småinköp.

Utkörarne stanna vid expeditionsrummets lastkaj
och mottaga der varorna för den stadsdel som
står i tur för utsändning. Ordernummerna 
antecknas, hvarefter utköraren redovisar vid återkomsten
efter kassans expeditionsjournal.

Kredit å varor lemnas ej.

Utsändningen af varor till de olika stadsdelarne
sker tre gånger om dagen å tider som 
tillkännagifves och äro afpassade dels efter affärens dagliga
öppnings- och stängningstider, dels efter 
aflöningsdagar och lördags eller helgdagsaftnar.

8-timmars arbetsdag är genomförd med undantag
af nyssnämda dagar då någon förlängning eger
rum. Sedan Stockholms fackföreningar 
genomdrifvit att alla arbetsveckolöner skola utbetalas på
fredagsmiddagarne blir det i regel alltså endast två
dagar i veckan någon förlängning af arbetstiden 
behöfver ifrågakomma.

Ersättning härför lemnas i fjorton dagars 
ledighet under sommarens minst brådskande tid efter
tur för hela affärspersonalen.

Affären öppnas kl. 9 fm. och stänges kl. 8 em.
med middagsstängning mellan 2—4, fredagar, 
lördagar och helgdagsaftnar undantagna, då 
middagstiden är en timme kortare och stängningstiden kl.
9 em. Från måndag till torsdag förskjutes 
arbetstiden en timme morgon, middag och afton för en
tredjedel i sänder af personalen, så att arbetstidern
kan hållas till åtta timmar fastän affären hålles
öppen i nio.

Varulagret står under kontroll af en 
handelskemist.

Ehuru affären lemnar varor till hvem som helst,
bygger den dock närmast på den fasta kundkrets
den har gifven bland konsumtionsföreningens 
medlemmar. - Härigenom göres det också möjligt att
bryta en reformerande bresch i handelsaffärslifvet.

Konsumtionsföreningen står i direkt förbindelse
med producenterna i in- och utlandet så långt detta
är möjligt, hvarigenom lemnas större garanti mot
varuförfalskningar och diverse andra underslev
som annars ofta begås af mellanhänder.

Konsumtionsföreningens styrelse och föreståndare,
väljes på sammanträde i januari så snart
föregående års räkenskaper äro afslutade.

Personalen i expositions-,- expeditions-, packrums-,
och magasinslokalerna och vid kassapulpeternä
skall enligt reglementet utses bland förutvarande
handelsexpediter eller kompetente förutvarande
handelsarbetare för att dessa fack icke skola lida
genom minskningen i handeln på enskilda händer.

Januaristämman med konsumtionsföreningen
bestämmer öfver affärens möjligen blifvande nettovinst.

Af alla tecken att döma går
konsumtionsföreningen en lysande framtid till mötes och
kommer säkerligen att motsvara såväl handelsarbetarnes
speciella förhoppningar, som ock allmänhetens,
enkannerligen de organiserade arbetarnes. A. R.







Själens sjelfständiga tillvaro nu och hädanefter,
i ljuset af den nutida psykiska forskningen.
Af
A. F. ÅKERBERG.



Den vanligaste bland de former, under
hvilka det spiritistiska
mediumskapet i våra dagar framträder, är det
automatiska skrifvandet, eller att mediet
nedskrifver meddelanden, som hvarken till
innehåll eller form bero på någon som helst
medveten själsverksamhet hos detsamma,
utan som fastmera ofta nog äro en
öfverraskning lika mycket för mediet sjelft som för
andra närvarande personer. Den tid är nu
förbi, då man betraktade denna företeelse
såsom humbug och bedrägeri. Ingen, som
tagit kännedom om dessa mediers
prestationer, förnekar nu mera det automatiska
skrifvandets verklighet.

Men när man skall förklara det, skilja sig
vägarne. Troende spiritister anse dessa
meddelanden härröra från andeverlden.
Skeptiker anse dem härröra från en omedveten
själsverksamhet hos mediet sjelft eller från
hvad man kallar “den sekundära
personligheten“ och blott utgöras af glömda men
i hjernan uppmagasinerade föreställningar,
hvilka likasom väfvas upp igen och genom
skrifvandet komma i dagen. Och många,
ja kanske de flesta på denna väg erhållna
meddelanden — fromma betraktelser och
utgjutelser af i allmänhet tämligen trivialt
innehåll — synas knappast tarfva någon annan
förklaring. Men annorlunda ter sig saken, när
de relatera fakta, som hvarken mediet eller
någon af de andra deltagarne i seancen
känna eller ens kunna känna, men som
sedermera bekräfta sig. Sådana meddelanden
åtminstone måste väl härröra från
andeverlden? Detta följer ännu icke med
nödvändighet. De, hvilka i det längsta sträfva
emot att till förklaring af de mediumistiska
företeelserna taga sin tillflykt till
andeteorien, kunna här med fog erinra om, att “den
sekundära personligheten“ såsom
förklaringsgrund för dessa företeelser har en vida större
räckvidd än materialister och agnostikerDe som förneka möjligheten af något vetande
om det öfversinliga.
tänkt sig. Den omfattar nämligen ej blott
en gång medvetna men sedan glömda
förnimmelser, utan äfven sådana, som aldrig
varit medvetna för dagsmedvetandets
personlighet. Menniskan står i mycket flere
förhållanden till verldsalltet än hon genom
sina fem sinnen får kunskap om, men största
delen af de intryck, hon däraf får, stannar,
under hennes vanliga tillstånd, nedanom
medvetandets tröskel.

Föreligger således ingenting, som nödgar
oss att antaga, att genom automatisk
skrifning erhållna meddelanden åtminstone ibland
måste härröra från någon källa utom
mediet? Jo, helt visst! Här komma vi i
första rummet till de sällsamma fall, der de
härröra från en annan lefvande person, af
hvilken mediet omedvetet påverkas. De
märkligaste erfarenheter af detta slag torde
vara de, hvilka under de senaste åren gjorts
af den bekante engelske publicisten W. T.
Stead, förut redaktör af “Pall Mall Gazette“,
nu af “Review of Reviews“. Ur den
märkliga berättelse härom, som förekommer i en
artikelserie om “Medvetandet nedan om
förnimmelsetröskeln“ (The subliminal
consciousness) af den framstående psykologen F. W.
H. Myers i det engelska samfundets för
fysisk forskningThe society for psychicæl reseasch. Detta
samfund, som har sitt hufvudsäte i London, har
satt såsom sin uppgift undersökandet af sådana
fakta, som höra till själslifvets mera
hemlighetsfulla område (somnambulism, fjärrskådande,
tankeöfverföring, automatisk skrifning m. m.). Vid dessa
undersökningar, går det till väga med den mest
kritiska noggrannhet, så att inga sådana fall
upptagas såsom bestyrkta utan att hafva underkastats
den strängaste pröfning och (när det gäller saker,
som icke omedelbart kunnat inom samfundet
iakttagas) gjorts till föremål för verkliga korsförhör
med personer, som varit vitnen till desamma. Handlingar (Proceedings)
meadela vi följande:

Sedan mr Stead blifvit skrifmedium, fick
han en dag (i Augusti 1892) plötsligen
skrifva automatiskt från “Julia“ (“så kallar
jag“, säger han sjelf, “den osynliga
intelligens, som för min hand“):

“Hvarför tycker du, att det är underligt,
att jag skall skrifva med din hand? Hvem
som helst kan skrifva med din hand.“

Stead: “Hvad menar du?“

Hon: “Hvem som helst af dina vänner.“

Stead (tviflande): “Här på jorden?“

Hon: “Försök!“

Stead: “Behöfva de veta om det?“

Hon: “Nej.“

Stead: “Då är det förbi med alla
hemligheter i verlden!“

Hon: “Nej, själ står i beröring med
själ öfver hela verlden. Enhvar, till
hvilken du kunde tala, om du vore förnimbar
för hans fysiska sinnen, kan tala till dig
andligen, hvar helst han är, ty anden
fjättras ej af materiens inskränkningar.“

Hon förklarade vidare, att en menniskas
verkliga jag (det transcendentala eller
öfversinliga jaget) kan — utan att hennes jordiska
personlighet vet någonting derom —
meddela sig till en annan menniska. Men
hemligheter, som det verkliga jaget ej vill hafva
kungjorda, meddelas icke.

Ehuru ännu tviflande, huruvida detta var
möjligt, började Stead anställa försök med
en kvinlig vän i London. Försöken
lyckades till en undransvärd grad. Då han en
gång automatiskt nedskref ett meddelande
från denna dam, frågade han midt under
detta meddelande: “Är det värkligen ni.
som skrifver, eller är det endast mitt
medvetande nedan om förnimmelsetröskeln?“
Hans hand fick skrifva till svar: “Jag vill
försöka att bevisa för er, att det värkligen
är jag som skrifver. Jag har just nu i
min hand ett föremål, som jag vill bära till
er byrå. Jag sitter vid mitt bord. Det
är en liten gåfva, som jag vill gifva er.
Det är eri gammal tistel.“ Följande dag,
då hon besökte honom, erfor han, att det
var en parfymerad tvål, hon velat gifva
honom, och att dess stämpel var en tistel!

Under flere månader fortsattes dessa
meddelanden nästan dagligen. De flesta af dem
voro af en enskild natur. Oftast voro de
endast korta anteckningar om ett
kyrkobesök, en visit hos en vän, om böcker som
hon läst, om hennes helsotillstånd o. s. v.
Alltid kommo de på det sätt, att mr Stead
sjelf fick skrifva dem automatiskt, och
alltid fick han bekräftelse på dem när han
träffade nämnda dam (miss Summers kallas
hon i mr Myers’ artikel). Men sjelf var
hon vid dessa tillfällen icke medveten af
att hon meddelade sig med honom. En gång
öfverraskades han af att få nedskrifva en
berättelse om ett obehagligt uppträde i en
kupé der hon hefann sig på ett i gång
varande jernvägståg, och som slutade med, att
fridstöraren hoppade ur, då tåget saktade
sin fart vid ankomsten till en station.
Äfven detta bekräftade sig. Och det var ej
blott samtida händelser, som sålunda
meddelades. En gång fick mr Stead nedskrifva
i de mest minutiösa detaljer ett temligen
smärtsamt kapitel i denna dams
lefnadshistoria, hvilken hon aldrig i detalj
berättat för honom, och då han uppläste denna
berättelse, erkände hon att den var absolut riktig.

Några misstag, som i dessa meddelanden
förekommo, äro for den verkliga
beskaffenheten af detta undrans v är da andliga
samband menniskor emellan lika upplysande som
de fall — hvilka voro de allraflesta — der
ingen afvikelse från verkligheten egde rum.
En gång fick mr Stead nedskrifva en del
af ett samtal, som hans väninna skulle ha
haft med en viss namngifven person, och
som var af ganska obehagtigt innehåll. Det
befans sedan, att hon samtidigt verkligen
träffat den i fråga varande personen på hans
kontor, men att något så beskaffadt samtal
dem emellan, som mr Stead fått nedskrifva,
alis icke egt rum. Deremot hade detta
samtal verkligen 250 engelska mil derifrån egt
rum mellan en hennes vän, som mr Stead
icke kände, och en annan person. Hennes
vän hade meddelat henne hvad som skett,
och mr Stead — som ingenting visste
derom — hade fått skrifva det. Miss
Summers var icke litet förvånad öfver, att
hennes väns samtal med en person sålunda
tillskrefs henne sjelf och inflickades i hennes
affärssamtal med en annan person, ungefär
såsom då vid ett telefonsamtal något som
talas på annat håll kommer med till följd
af kontakt i ledningen.

En gång skulle mr Stead på
jernvagsstationen i Redcar (i norra England) möta ett
utländskt fruntimmer, Gerda Grass, som hade
något arbete för “Review of Reviews“.
Tåget, som enligt tidtabellen skulle komma
2,52 hade ännu icke kommit 3,5. Han tog
fram papper och blyertspenna och frågade
i tanken, hvar hon var. Han fick genast
skrifva: “Jag är på tåget, som just nu
beskrifver kurvan innan man kommer fram
till Redcars station; jag skall vara hos er
om en minut.“ Han frågade i tanken:
hvarför i all verden kommer ni så sent?“ Han
får skrifva: “Vi ha blifvit uppehållna så
länge i Middlesborough, jag vet icke
hvarför.“ Han stoppade papperet i sin ficka
och gick till ändan af platformen, och der
var tåget. Mr Stead sade: “Så sent ni
kommer. Hvad i all verlden kan orsaken
vara?“ “Jag vet icke“, sade hon. “Tåget
stod så länge i Middlesborough, att jag
trodde vi aldrig kunde komma derifrån. Nu
visade han henne hvad han nyss skrifvit,
och hon häpnade.

Damen i fråga bekräftar denna
berättelse i ett i “Proceedings“, infördt bref af
d. 4 April i år.Proceedings of the Society for Psychical
Research, Juni 1893, s. 53—60.

Sådana fall som dessa — der en person
omedvetet meddelar en annan sina intryck
och erfarenheter, och den andra först genom
att automatiskt nedskrifva det gjorda
meddelandet får kännedom derom — jemförda
med somnambulernas om intelligens och vilja
vitnande tal och handlingar, som de efter
uppvaknandet i regeln glömt men i ett
liknande tillstånd erinra sig, visa till fullo,
att hos menniskan finnas förnimmelser och
föreställningar, som i hennes vanliga
medvetenhetstillstånd äro likasom undangömda,
men som dock måste på något för henne
sjelf okändt sätt vara medvetna. “Det
medvetande, i hvilket vi vanligen lefva“, säger
F. W. H. Myers, “är icke det enda
medvetande, som existerar i samband med vår
organism. Vårt vanliga eller empiriska
medvetande torde bestå blott af ett urval från
en mängd tankar och sensationer, af hvilka
åtminstone några äro lika medvetna som
de, hvilka vi erfarenhetsmässigt känna.“
Gränslinien, som skiljer vårt s. k. normala
medvetande (dagsmedvetandet) från det dolda
medvetandet är emellertid rörlig; i vissa
abnorma tillstånd träda en del annars både
för oss sjelfva och andra förborgade
förnimmelser ofvan om denna gränslinie
(medvetandets tröskel). Här ha vi sålunda hos
samma subjekt tvänne medvetanden. Ja man
kan i viss mening här tala om tvänne
personligheter; ty hvad som konstituerar
personlighetsmedvetandet är just den
erinringens tråd, som sammanlänkar de olika
momenten deraf, och dagsmedvetandet och
medvetandet under tröskeln ha, som sagdt,
olika erinringsserier. Men
dagsmedvetandet har, anmärker Myers, intet annat
företräde framför det andra än att det bäst
motsvarar det vanliga lifvets behof.
Benämningen “sekundär personlighet“ har
egentligen intet skäl för sig. Vårt jag
manifesterar sig genom vår kroppsliga organism,
men en del deraf förblifver alltid
omanifesterad eller likasom i reserv.

Mr Myers uttrycker detta genom följande
liknelse: “Den spelande kan icke uttrycka
alla sina tankar på instrumentet, och
instrumentet är icke så inrättadt, att alla dess
tangenter kunna ljuda på en gång.“

Benämningen “sekundär personlighet“ är
olämplig ej blott därför, att hon betecknar
en i verkligheten ej befintlig ursprunglighet
och sjelfständighet hos det normala
medvetandet gent emot det dolda själslifvet,
utan äfven derför, att hon förutsätter, att
hos den menskliga individen skulle finnas
blott tvänne medvetenhetstillstånd, tvänne
“jag“ — det ena ofvan, det andra nedan
om det normala medvetandets tröskel. Men
den nyaste forskningen har till fullo
ådagalagt tillvaron af flere olika, i olika skeden
af hypnotisk sömn framträdande
medvetenhetstillstånd. Tre sådana konstaterades af
en af det engelska psykiska samfundets mest
framstående forskare, den för några år
sedan aflidne mr Gurney. Angående de
modifikationer af erinringsförmågan, som olika
stadier af hypnotisk sömn förete, gjorde han
följande rön: Man samtalar om någonting
med en i första stadiet af sådan sömn (A)
försatt person. Derefter bringas han till
ett tillstånd af djupare sömn (B). Man
försöker fortsätta samtalet men finner, att han
ingenting minnes deraf, ja icke ens minnes
att man talat med honom. Man ställer till
honom en ny fråga och beder honom komma
ihåg den. Derefter återför man honom till
tillståndet A. Han kan icke erinra sig,
hvad man sade honom, då han befann sig i
tillståndet B.; men han fortsätter det
samtal, som börjades då han förra gången var
i tillståndet A. Ånyo förd till tillståndet B.,
erinrar han sig åter, hvad man sade honom,
då han förra gången var der, men har glömt
allt hvad man sade honom i tillståndet A.
När han blifvit väckt, kommer han
ingenting i håg af hvad som passerat, vare sig
i tillståndet A eller i tillståndet B.Proceedings 1887, 522; Rockas d'Aiglun:
Hypnosens djupare stadier, s. 57, 58. Dr
Herbert Mayo har konstaterat ett fall af
femfaldigt minne. Försökspersonens normala
tillstånd afbröts genom fyra sjukliga
tillståndsförändringar, af hvilka han efter
uppvaknandet icke hade något minne. Hvart
och ett af dessa tillstånd företedde en för
detsamma egendomlig form af erinring.Proceedings 1882, s. 288, Rochas d'Aiglun,
anf. arb. s. 57. Denna
redan af magnetisörer i förra hälften af detta
århuudrade upptäckta flerfald af
medvetenhetstillstånd hos en och samma individ har
äfven ådagalagts genom en mängd lyckade
försök af de franske forskarne Pierre Janet
och Rochas d'Aiglun.Se Rochas d'Aiglun: anf. arb. Ju djupare tillstånd
af hypnotisk sömn försökspersonen kommer
till, dess undransvärdare företeelser af
klarseende, fjärrskådande och andlig rapport med
frånvarande personer kunna hos honom
framträda.Rochas d'Aiglun: anf. arb. 1 och 2 kap. Ja, på det djupaste stadiet
inträder ett ekstatiskt tillstånd, der han finner
sig försatt i en högre verld och har
himmelska visioner.Rochas d'Aiglun: anf. arb. 5 kap. (Ekstasen).

Allt detta tyder på, att i det menskliga
jaget finnas likasom flere medvetenhetslager,
af hvilka det, som utgör vårt vanliga
normala medvetande, ligger så att säga på
ytan. Innehållet af detta medvetande har,
anmärker mr Myers, bestämts genom ett
slags naturligt urval, som kommit till stånd
sålunda, att vår förmåga att samtidigt gifva
akt på mångahanda intryck är mycket
begränsad, och att vi derför nödgats
koncentrera vår uppmärksamhet på de
förnimmelser som mest stå i samband med det yttre
lifvets kraf. Vi måste t. ex. gifva akt på
när en person ropar oss; men vi kunna låta
bli att gifva akt på en flugas surrande i
rummet, sedan vi en gång blifvit medvetna
deraf, och genom att icke akta derpå, komma
vi derhän att vi ej märka det. På samma
sätt uppfattar vårt yttre jag de budskap,
som föras till oss medelst luftvågorna, men
märker icke de budskap, som komma till
oss genom telepatisktelepati = kännande eller förnimmande på
afstånd, af grek. tele på afstånd och patos
kännande. inverkan från andra
själar.Proceedings Febr. 1892, sid. 307. De djupare
medvetenhetstillstånden, existera således samtidigt med vårt
vanliga medvetande; de äro blott likasom
undangömda eller dolda för detsamma.
Mellan dem finnes ingen oöfverstiglig skranka.
Från de djupare medvetenhetslagren kunna
budskap sändas till de närmare ytan
befintliga. Häri ligger mediumskapets
hemlighet. De fenomen, hvilka framträda i de
djupare stadierna af hypnotisk sömn eller
somnambulism, gifva oss nyckeln till
densamma: Somnambulen erinrar sig saker, af
hvilka han i vaket tillstånd har intet minne,
hvilket visar, att de ligga gömda i dess
medvetande. Hos skrifmediet träder detta
dolda medvetande icke omedelbart fram
i dagen, men det får automatiskt nedskrifva
hvad som der ligger gömdt. Somnambulen
röjer ofta tecken till fjärrskådande,
förutseende och telepatiskt samband med andra
personer. Skrifmediet får stundom
automatiskt nedskrifna meddelanden om hvad som
sker på andra orter eller om stundande
händelser eller budskap från frånvarande
personer. Här försiggår någonting liknande
den hypnotiska suggestionen,Suggestion = den inverkan, medelst hvilken
hypnotisören bibringar sin försöksperson en
föreställning eller nödgar honom till en handling. ehuru — i
sådana fall som mr Steads — suggestionen
icke kommer från meddelarens
dagsmedvetande, utan ifrån något af hans själslifs dolda
gömslen.

Då sålunda en person kan få skrifva
automatiskt genom inverkan från en på
jorden lefvande menniska, utan att denna för
att utöfva en sådan inverkan behöfver göra
bruk af sin kroppslighet, ja utan att ens
hennes sinliga medvetande deri har någon
del, ligger det antagandet nära till hands,
att en sådan inverkan äfven vore möjlig
från väsenden, hvilka ej ega en sådan
kroppslighet som vi. Om och när sådana
meddelanden förekomma, måste de gifvetvis bero
af en på mediet utöfvad suggestion från ett
sådant väsende.

Om man än icke utan att göra sig
skyldig till en stor lättrogenhet kan utan
vidare antaga, att alla de meddelanden, som
erhållas genom automatiskt skrifvande eller
genom talande i trance härröra från
sistnämda källa, finnas dock många fall, hvilka
svårligen på annat sätt kunna förklaras.

I ett i engelska psykiska samfundets
handlingar infördt bref till mr Richard Hodgson
(sekreterare för amerikanska samfundet för
psykisk forskning) dateradt Newyork den
22 December 1891, berättar brefskrifvaren,
att han ungefär ett år förut fick skrifva
automatiskt från en afliden vän: “Det är
en sak, som jag önskar, att du kunde göra
för mig, men jag inser ej, huru du skall
kunna det, nämligen: hindra min son
(dennes namn utskrefs här fullständigt) från att
dricka!“ Mediet, som aldrig hört talas om,
att den aflidnes son var begifven på
rusdrycker, uttryckte i tanken sin förvåning
och tvifvel, men fick ytterligare skrifva:
“ja, jag är ledsen att nödgas säga det, han
dricker alldeles för mycket.“ Vidare fick
han skrifva namnet på ett hotell, der den
unge mannen i synnerhet hängaf sig åt detta
olycksbringande begär. Vid anstäld
efterforskning hade brefskrifvaren funnit att det
förhöll sig alldeles så, som han automatiskt
fått skrifva.Proceedings, Juli 1892, s. 244, 245.

I bref från ett fruntimmer, mrs Julia
Finney, till mr Hodgson, daterade
Rockland (Massachusetts) den 19 April, 3 och
11 Maj 1891, bekräftas en i
Religio-Philosophical Journal för den 31 Jan. s. å.
införd berättelse om ett fjugufem år förut
erhållet meddelande från hennes aflidne
broder. Denne, en begåfvad skald, som under
signatur “Cousin Benja“ utgifvit en
diktsamling, hade dött af lungsot. Djupt fästad
vid sin syster, som han var, hade han då
han kände sitt slut nalkas, sagt henne, att
han ville gifva henne ett öfvertygande
bevis på sin fortsatta tillvaro efter döden.
Han tog en liten tegelbit, gjorde derpå med
bläck två märken på ena sidan och ett på
den andra, bröt den sedan itu, gaf systern
den ena delen med uppmaning att förvara
den väl; sjelf ville han förvara den andra
delen. Derjemte gaf han henne ett
försegladt bref, som hon ej skulle öppna förr
än han sjelf efter sin död meddelat henne
dess innehåll. Kort efter hans död fick hon
genom knackningar i bordet, hvilka
aflästes genom upprepande af alfabetet, detta
meddelande: “Du skall finna den der
tegelbiten i skåpet under tomahawkenTomahawk = indiansk dolk..“ “Benja“.

På uppgifvet ställe fann hon verkligen
en tegelbit gömd längst in i ett snäckskal.
Den passade fullkomligt i hop med den af
henne förvarade andra delen af den ituslagna
tegelbiten. På framstäld fråga angående
brefvets innehåll fick hon genom
knackningar dessa ord: “Julia, handla rättskaffens
och var lycklig! Benja.“ Nu öppnade hon
brefvet, och der stod ordagrant detsamma.
Mr Hodgson har från mrs Finney
mottagit en sändning, innehållande det nämnda
brefvet från hennes bror jemte snäckan med
tegelbiten i.Proceedings. Juli 1892, s. 248—251.

På mediumistisk väg erhållna
meddelanden, hvilka komma såsom budskap från en
afliden, med hvilken mottagaren varit
förenad genom ett oupplösligt band af kärlek
eller vänskap, och som bära en sådan
pregel af den aflidnes individualitet, att han
på dem ej kan misstaga sig, äro såsom
andemeddelanden betraktade de enda
egentligen öfvertygande. De budskap, som blott
innehålla allmänna förmaningar eller fromma
betraktelser, låta deremot mycket väl
förklara sig blott ur mediets dolda själslif,
utan att man behöfver taga sin tillflykt
till någon andeuppenbarelse.

Alla. mediumistiska meddelanden komma
närmast från själslifvet nedanom
dagsmedvetandets tröskel. Deras innehåll kan vara
af mångahanda slag — förut hafda men
glömda och gömda föreställningar, yttringar
af en för vårt sinliga medvetande dold
vexelverkan med naturen och menniskorna, ja
äfven med andevärlden. Ty allt detta fins
i vårt själslifs förborgade innandöme.

Men hvarför göra så mycket väsen af
dessa det dolda själslifvets krafter, hvilka
ju icke äro af något praktiskt gagn för vår
jordiska tillvaro? torde någon fråga. Härpå
svarar mr Myers vackert och djupsinnigt:
Just deras gagnlöshet för jordelifvets
ändamål visar, att de icke blifvit utvecklade
i kampen för vår jordiska existens, utan att
de fastmera måste datera sig från en
tillvaro före och bebåda en tillvaro efter detta
lif, likasom de rudimentära organenRudimentära organ = outvecklade eller
förkrympta organ. hos
fjärillarven beteckna, att den leder sitt ursprung
från en flygande insekt och sjelf skall blifva
en sådan.Proceedings, Dec. 1892, s. 528.

Men är det då af ett så ofantligt
intresse för menniskan att veta, att hon är
bestämd för ett odödligt lif? Har hon icke
nog af det närvarande lifvet, om hon blott
rätt vill tillgodogöra sig det? Så fråga i
våra dagar många. Ja, man betraktar det
såsom någonting sjelfviskt att vilja hafva ett
evigt lif, att icke åtnöja sig med att
arbeta för kommande slägtens lycka och
sedan försvinna. Men all kärlek till
menniskor är individuel och kan icke fördraga
tanken på individens förintelse. Är det
egoism att önska ett evigt lif, så är det
åtminstone, en egoism, utan hvilken ingen
verklig altruism kan finnas.Altruism = sträfvandet att lefva för andra,
af latin, alter (franska autrui) en annan. Med rätta
betonar filosofen Immanuel Hermann Fichte, att
humaniteten såväl i sina högsta som i sina
ringaste yttringar icke har att göra med det hela
utan med den enskilde, att hennes intresse är,
att hvarje individ skall fullt ut lefva sitt eget
lif; och att religionen alls icke vet af
något blott allmänmenskligt, utan har till sitt
mål den enskildes fulländning och salighet,
och att det just ligger i hennes princip att
till och med för den djupast sjunkna
menniskas räddning uppoffra allt hvad som är
blott allmänt.S. H. Fichte: Anthropologie. 2te Auflage,
Leipzig 1860, s. 601.

Allraminst passar det sig för socialister
att betrakta den individuella odödligheten
såsom någonting likgiltigt eller värdelöst.
Ty i motsats till den samhällslära, enligt
hvilken talrika klasser kunna — hvad
krafvet på en fullt mensklig utveckling angår —
uppoffras för vissa förmenta kulturändamål,
fordrar socialismen ett samhällstillstånd, som
möjliggör alla individers fria och
harmoniska utveckling, och det är just i en sådan
utvecklings intresse som den vill upphäfva
kampen om tillvaron på det ekonomiska
området och göra producerandet af
förnödenheter för det menskliga lifvet till
samhällets gemensamma angelägenhet. Till de
nutida samhällsförbättrare, hvilka bränmärka
såsom sjelfviskt sträfvandet att bevisa att
det gifves ett lif bortom grafven, ställer
mr Myers en fråga, som det blifver
kinkigt nog för dem att besvara, nämligen:
hvarför är det menniskovänligt att för
menniskoslägtet önska den mindre välsignelsen
(en kortvarig lycksalighet på jorden) men
sjelfviskt att önska den större (en evig
lycksalighet)?F. W. H. Myers: Science and a future life,
s. 48.

När man blott håller sig till ytan af det
menskliga själslifvet, kan det nog se ut, som
om själen blott vore en funktion af
hjernan och menniskan blott en sammansättning
af materiella atomer hvilken med dessas
upplösning måste upphöra att existera såsom
individ; men går man ut på djupet
försvinner detta sken fullständigt. Den psykiska
forskningen gifver derför ett mäktigt stöd
åt den kraftiga individualitetskänsla, utan
hvilken intet verkligt stort ernås.

Att likväl denna forskning för så många
ter sig såsom ett sysslande med för
menniskan främmande och aflägsna saker, är
blott en ny illustration till den gamla
sanningen, att ingen kunskap är så svår som
den att känna sig sjelf.


  

Ingen ängslas, som ej ondt gör.

Ohyfsad man aldrig känner sin egen mages mått.

För honom ler lifvet fagrast, som väl vet, hvad han vet.

Lamt går mycket, då du om morgonen sofver; hurtig är till hälften rik.

Vän din skall du en vän vara och gälda gåfva medgåfva.

En är rik, den andre fattig, men lasta ingen för det lytet.

Sök ej klyftigt med din klokskap pråla; var hällre i ditt väsen varsam.

Sina gärningars frukt
får enhvar;
säll den, som gärna godt gör;
Min rikedom
räkte ej till mer
än en säng, i sanden bäddad.




Lagstiftningen angående oäkta barn.
Af
ANNA BUGGE-WICKSELL.



Den lilla afdelning af familjerätten,
hvilken behandlar de oäkta barnens
ställning, bär i de flesta länder pregeln
af att i en sorglig grad vara hvad man
kallar klasslagstiftning, d. v. s. en
lagstiftning, gifven af öfverklassens män och riktad
emot underklassens kvinnor — genom
deras barn. Ser man särskildt på den
svenska lagstiftningen på detta område, får man
emellertid medgifva, att den i ett afseende
står framom de flesta andra länders,
nämligen så till vida att sjelfva begreppet »oäkta
barn» inom den svenska lagstiftningen har
fått en åtskilligt trängre bemärkelse, än fallet
är annorstädes, ja äfven trängre, än fallet
är enligt den i landet gängse uppfattningen.
När man nämligen i dagligt tal använder
uttrycket »oäkta barn» så menar man
dermed vanligtvis alla barn, hvilka äro födda
af föräldrar, som ej äro sammanvigda.
Enligt lagstiftningen deremot är denna
definition altför vid. Det finnes en ganska
stor klass af utom äktenskapet födda barn,
hvilka i svensk lag äro och kallas äkta barn.
Detta är fallet med alla barn, hvilkas
föräldrar äro fästefolk, eller som äro födde
»under äktenskapslöfte,Om äktenskapslöftet egt rum före eller under
hafvandeskapet är härvid likgiltigt; ja äfven ett
efter barnets födelse tillkommet äktenskapslöfte
har samma verkan. eller som äro
frukten af en våldtagning. Dessa barn hafva
alldeles samma rättigheter och anspråk gent
emot föräldrarne som de inom äktenskapet
födda.

I verkligheten innebär nu detta ej så
mycket, som det kan synas. Det
otvetydigaste och reelaste är, att de gent emot
såväl fader som moder hafva samma arfsrätt som
de, hvilka lagen kallar »barn af laggift säng».
Deremot följer ej af deras ställning såsom
äkta barn, att fadern, ifall han t. ex. är
en högt uppsatt och förmögen man, kan
på lagens väg tvingas att uppfostra dem
i sin personliga närhet eller under dermed
jemförliga förhållanden, att låta dem
åtnjuta en öfverklassuppfostran. Detta beror
dock ingalunda derpå, att lagen gör något
slags förbehåll med afseende på dessa barns
rättigheter såsom äkta barn. Det kommer
helt enkelt derutaf, att lagen i det hela
endast gifver sväfvande och allmänna
antydningar om föräldrars skyldigheter i detta
afseende gent emot sina barn; när en
förmögen mans inom äktenskapet födda barn
i allmänhet äro tillförsäkrade en
omsorgsfull och vårdad uppfostran, så är det den
sociala vanan och allmänna opinionen, som
står bakom och upprätthåller deras ställning.
Men till förmån för de utom äktenskapet
födda, men likväl äkta barnen talar ingen
allmän opinion; den sociala vana, som
bestämmer öfver deras öde, går i en helt

annan riktning; lagen må hur mycket som
helst beteckna dem såsom äkta — allmänna
meningen kommer ändå att kalla dem
oäkta, och allmänna meningen är i dessa
saker alltid starkare än lagen. Det är, som
sagdt, i verkligheten endast deras arfsrätt,
som genom lagens försorg är betryggad;
lagen kan tillförsäkra dem föräldrarnes
egendom, när dessa äro döda, men ej deras
kärlek och vård, medan de ännu lefva.

Komma vi deremot till de jemväl i
lagens ögon oäkta barnen, de hvilka äro
»aflade i lönskaläge, hordom eller förbjudna
leder», så har den svenska lagstiftningen
just ingenting att rosa sig af framför andra
länders, ehuru det onekligen finnes
lagstiftningar, som äro ännu värre än vår.
Lagen säger visserligen äfven om dessa barn,
att de skola »af fader och moder njuta
nödtorftig föda och uppfostran, till dess de sig
sjelfva nära kunna.» Men i verkligheten
erbjuder den svenska lagen båda föräldrarna,
icke allenast fadern utan (hvad ej
förekommer annorstädes) äfven modern, ett
kryphål, hvarigenom de kunna undandraga sig
all omsorg om barnet. Man kan
nämligen ej lagligen tvinga ens modern att
någonsin erkänna ett oäkta barn såsom sitt, det
införes i kyrkoboken såsom »barn af okända
föräldrar,» och har det lyckats modern
eller båda föräldrarne att anbringa barnet
någonstädes, så kunna de sedan faktiskt
försvinna och öfverlåta barnet till
fosterföräldrarnes barmhertighet eller i värsta fall
till fattigvården. Om arfsrätt för dessa barn
är det naturligtvis aldrig fråga, hvarken efter
fader eller moder; dock kan modern, ifall
hon särskildt önskar det, tillförsäkra barnet
arfsrätt efter henne, derigenom att hon i
kyrkoboken låter anteckna det såsom sitt
barn; dock har lagen (eller rättare Högsta
domstolen) såvidt möjligt försvårat äfven
detta genom att dekretera, att det ej är
nog, att modern faktiskt finnes införd i
kyrkoboken, utan det skall också vara
godtgjordt att införandet har skett på hennes
särskilda föranstaltning. I andra länder är
vanligtvis modern skyldig att vidkänna sig
sitt oäkta barn, och detta står till henne
i precist samma förhållande som hennes
äkta barn, om hon eger sådana, såväl med
afseende på arfsrätt som
uppfostringsskyldighet: det är Sverige förbehållet att beröfva
de dock i alla händelser alldeles oskyldiga
barnen äfven moderns skydd och vård.

Till gengäld lägger den svenska lagen,
ifall modern sjelf vill uppfylla sina
skyldigheter gent emot barnet, ej så stora hinder
i vägen som t. ex. i Frankrike och i
Tyskland, för att äfven fadern kan tvingas att
vara med, d. v. s. att lemna hvad man
kallar uppfostringsbidrag. Ifall fadern ej
godvilligt lemnar sådant, kan barnets
moder stämma honom inför rätta för dess
utfående: visserligen åligger här
bevisbördan henne, men redan hennes blotta
påstående gäller såsom half bevisning, och
kan han ej prestera fullt motbevis eller genom
ed frånlägga sig faderskapet, så fälles han,
äfven om hon ej lyckas åstadkomma full
bevisning.

Enligt gällande preussisk lag kan ett
oäkta barn ej göra anspråk på
uppfostringsbidrag från faderns sida, ifall modern ej är
en »unbescholtenes mädchen», d. v. s. en
kvinna af förut alldeles fläckfri
lefnadsvandel — ja, denna fordran är i lagens
tolkning skärpt ända derhän, att redan den
omständigheten, att hon af sin älskare
mottagit pengar, eller gåfvor är tillräcklig att
beröfva hennes barn faderns understöd.
Det säger sig naturligtvis sjelft, att en kvinna
af verkligt dåligt rykte icke har någon
möjlighet att för sitt barn erhålla något

uppfostringsbidrag från faderns sida; lagen
fordrar med andra ord för att sådant skall
kunna erhållas, att barnets moder skall ha
varit sin älskare fullkomligt trogen före och
under deras sammanlefnad, och detta till och
med utan att under hela tiden af honom ha
mottagit något som helst understöd eller ens
någon obetydlig gåfva. Gäller saken en man
ur de förmögnas leder och en flicka af
underklassen, så är det temligen sjelfklart, att
denna fordran så godt som aldrig blir
uppfyld, om ej af annan orsak, så helt enkelt
emedan knappast en ibland tiotusen fattiga,
unga flickor torde ega kännedom om,
hvilken ödesdiger betydelse det kan få för
hennes barn, ifall hon af dess fader
mottager någon liten penningsumma eller
någon liten grannlåt.

Någon motsvarande bestämmelse finnes
dess bättre ej i svensk lag; ja icke ens
det faktiska sakförhållande, att kvinnan vid
tiden för barnets tillkomst haft flere älskare,
kan befria en utaf dem ifrån att att bli
dömd skyldig att betala uppfostringsbidrag.

Detta bidrags storlek bestämmes för
hvarje särskildt fall af domstolen och rättar
sig vanligtvis efter mannes stånd och
förmögenhetsvilkor, dock inom en mycket trång
marginal. En vanlig arbetare torde
vanligen ådömas ett uppfostringsbidrag af 10
kr. i månaden, medan en man ur de
högre klasserna näppeligen i något fall
ådömes mera än 20 kr. för samma tid.

Idealet för en lagstiftning om oäkta barn
skulle vara det, att ett sådant icke under
någon omständighet finge bli lidande på
grund af föräldrarnes begångna fel; ty huru
strängt man än må bedöma deras
handligssätt, så är det dock oförnekligt, att barnet
ej har någon skuld deruti. Men detta
ideal är nog lika svåruppnåeligt som alla
andra ideal i denna verlden; det kan ej
tänkas uppnådt utan i förbindelse med en
fullständig omgestaltning af hela vår
lagstiftning om äktenskap och arfsrätt —
möjligtvis ej ens då. Ja, äfven emot en ur
barnens synpunkt så blygsam fordran som
den, att de skola tillförsäkras icke allenast
nödtorftigt uppehälle, utan jemväl deras
egen moders vård under deras
minderårighet: med andra ord, att fadern till ett oäkta
barn skulle förpligtas att i någon mån
underhålla jemväl dess moder, kan resas så tungt
vägande invändningar, att näppeligen någon
lagstiftare skulle gå med på att i lagen intaga
dertill syftande bestämmelser.

Smärre ändringar i lagen kunna
naturligtvis påyrkas, och måste då här i första
rummet komma krafvet på ovilkorligt
uppgifvande i barnets dopsedel eller
kyrkoskrifningsbevis af såväl modrens som fadrens
namn, på straffpåföljd för falskt
uppgifvande af ettdera eller begge. I
sammanhang härmed borde man äfven yrka på, att
barnets ställning till modren blefve den
samma som hennes möjliga äkta barns, hvilket
är fallet i de flesta àndra länder.

Dernäst borde man också kunna fordra,
att det tillförsäkrades modern nödtorftig
hjelp och underhåll under tiden närmast
före och efter förlossningen, bl. a. emedan
just hennes hjelplöshet under denna tid
är en af de verksammaste orsakerna till
barnamord. Kunde man derjemte uppnå, att
uti sjelfva lagen infördes mera detaljerade
och något frikostigare bestämmelser om
uppfostringsbidragets storlek i förhållande
till barnafaderns förmögenhetsvilkor, så vore,
såvidt jag kan finna, dermed vunnet, hvad
man under nuvarande förhållanden kan
tänka sig genomfördt. Det är icke mycket,
och det blefve nog äfven då liksom nu det
bästa för de oäkta barnen — att ej finnas till.




Ovis man tror idel vänner, dem, som med leende läppar nalkas.

Bäst är eget bo, om än en backstuga; hvar och en är herre hemma.

Säll är han, som har själf i sia vandel heder och vett.






En social krönika fin de sièele.
Af
PEHR ERIKSON.
II.

Tidstoner: Kejsarhymnen och Marseljäsen,frihetsrop och dödskvidan.»Min gerning nådigt skåda!»


Och si jag såg östan, västan,
sunnan och nordan legioner af
dödströtta trälar, ropande efter en
befrielse, som de i vaka och
marridt-slummer, helg och söcken tiggt om tusenåra. Utan
bönhörelse! Men hoppet strålade ännu med
förunderlig kraft ur deras ögon. Ty de
bidade den i fjärran inbrytande nya dagen.

*

I Europas midt härskade på 70- och
80-talen en människotitan med kött och
blod af järn. Han svingade ut öfver
allt Europas folk militarismens tunga,
frihetsförödande gissel. Folk och furstar darrade
för hans arm. Och ännu kastar den titanens
värk sin mörka slagskugga öfver jordens
rund.

Med list, väld och intriger regerade
han land, riken och folk. Och med samma
medel hetsade han emot hvarandra två af
Europas mäktigaste folk. Legioner slaktade
legioner. Årtiondens kultur trampades och
vräktes ned under krigsknektarnes 
stöfvelklackar. I månader slaktades dag ut och
dag in. Landens åkrar gödslades med
offrens lik och luften fyldes med gråt och
kvidan från sörjande fäder och mödrar och
af blytung rök från brinnande kojor, slott,
städer och byar. Intet skonades af mordängeln.

Och den segrande satte knifven på
strupen på den besegrade och tog kött af
hans kött och ben af hans ben och
milliarder i guld af hans guld. Men vid rånet
klibbar förbannelsen!

*

Och si jag såg ett folk som växte sig
starkt af en enda tanke: Hämden! Den
utgjorde vakande dess kval och sofvande dess
sällhet, för den offrades blomman af landets
märg och must.

Af kriget utplundrat, af inre
stridigheter och panamism och kapitalistiska
röfvarhorder sönderslitet, tillsatte det dock
hvarje närv blott för detta enda: Styrka
och härdighet för revanchens dag.

Och landet kastade af sig monarkiens
murkna fjättrar och iklädde sig republikens
mantel. La Françe stod där nu hög och skär,
men ingenting förändrades i situationen.
Hon stod där, som under sin gamla
skepnad, på en piedestal af pansar-vidunder,
kanoner och bajonetter, trånande, blickande
mot öster efter en stark hämnare . . .

***

Från Österns bördiga stepper, i kvafva
kojor, i skogarnes djup och i städernas iden
ljuder en tusenstämmig kvidan efter
förlossning från despotismens ok, efter frihet
och själfständighet. Bonden och arbetaren,
hvilkas arbetes frukter roffas af feodalherrar,
fala tjänstemän och myndige fabriksherrar,
uppsända böner till den store zaren om
rättvisa, endast en tillstymmelse af rätt . . .

Och bönhörelse kommer . . . ! ?

De bedjande jagas som vilddjur. I
fuktiga, ohyrestinkande fängelser förtvina
tusenden, för att aldrig se guds fria dag.
Och andra jagas utefter Sibiriens stråtvägar
tills de uppge andan och vräkas som hundar
undan ur den kejserliga landsvägens smuts.
De öfverlefvande jagas ned i Sibiriens
grufhål. Den helige zaren behöfver guld,
mycket guld . . .

Och knappt har det af den unga slynan
Republiken med bifall hälsade dråpet på
Alexander II och braket från hans tron
förklingat, och knappt har hetsjakten på
skyldiga och oskyldiga frihetstiggande skaror
mattats — så kommer den bedagade,
förståndiga Republiken och — friar . , .

Och »föremålet» räckte sin hand österifrån
utöfver Europa . . .

Och Republiken drog österut . . . Och
de bolade . . . !

Marseljäsens och kejsarhymnens toner
ljödo i högan sky. Republiken och
Moskoviten drucko makalag. Republiken betalade
med sitt rödaste guld i milliarder. Och
så drog hon hem och bidade återvisit för
att hela världen månde se att de icke bolat
i oäkta säng . . .

Och kolossen smälter så i slö apati
det ”välförtjänta” guldet. Men köttets
syndabegärelse för den sköna frillan är
väckt, och så drar han västerut att
tillfredsställa sin begärelse. Och det äkta
hjonelaget är beseglat . . .

Och de bolade ånyo i dagar och nätter
långa. Och glasen klungo, och makalagets
barn sjöngo i korus segerhymner. Ty 1 + 1
= 3 = klart till Revanch!

Republikens stora barn jodlade i korus:

»Gud bevare zaren, som folket en fader nämner,
han, det heliga bålverk för folkets rätt och dess sak,
låt för hans öga som en två härliga flaggor bölja.
Gud bevare zaren, folkets hopp och dess hämnare,
Gud bevare honom, hvars blomstrande rike kommer
hit att hedra med hälsning vår frihets unga dag!»Ur Le Figaroshälsning.

***

Och jag blickade ut öfver Europa och
jag såg en syn som vid första hanegäll
bådade strid och mord: Hela Europas
legioner med gevär för fot, och artilleristerna
bidande vid sina kanoner kommandoorden:
Framåt marsch! Ge fyr!

Men jag såg också en annan syn: Öfver
hela jordens rund marscherade utan
återvändo nya legioner fram och slöto upp
omkring den röda fanan. Mobiliseringen
till kampen för det nya samhället pågick
utan rast eller ro i alla land. Och
förpostfäktningar för eröfrandet af makten
försiggingo hvart jag blickade.

Tysklands och Frankrikes proletärer
kämpade redan från parlamentens tribuner,
Englands, Spaniens, Italiens och Danmarks
proletärer stodo redan manstarkt i 
parlamentens trappor och förhallar.

Och i Belgien och Österrike såg jag
legioner sotiga, svarta gestalter strömma fram
ur grufvornas mörka schakter, åter andra
lemnande hacka och spade, städ och
hyfvel, hem och härd för att tåga fram till
och fordra inträde i de gamla parlament,
för att där för sig och efterkommande skapa
ett bättre sakernas tillstånd. Och
parlamenten darrade och hissade
parlamentärflagg . . .

***

Men i de gamle Svears, Göters och
Venders land ? Jo, värkligen: äfven dit hade
kulturlifvets höga vågor stänkt sitt svall.
Äfven där ljuder ett tusenstämmigt rop
af: frihet, rättvisa, bröd! Men ännu bad
man i det landet, ja man bad t. o. m.
ännu knäböjd inför tron och altare.
Men äfven där började de tiggande resa
sig hufvud vid hufvud. Ty man hade
bedt utan återvändo, förtröstande på högre
makter, ja man hade till och med hos
landets styrande och regerande herrar bedt
genom ett särskilt folkparlament. Men från
tronen, altaret och de lagliga svarades:
»Gack bort I uppviglare, vi känna Eder icke.
Vi känna ingen folkets öfverhet, endast guds,
och den är vi . . .!»

Och folkets utskickade gingo och
kungjorde domen för folket. Men då reste
sig detta som en man, utsände nya
sändningabåd, med befallning att ej åtskiljas
förr än de fått säte och stämma i
parlamentet, eller ock en brand tänd - öfver
Svears, Göters och Venders land . . .

*

Men till mitt öra tränger en slö entonig
»sång!»

Och jag såg en högst underlig syn: En
samling svartbröder, den ledes legotrupp,
luktande mögel, dyfvelstreck och
afgrundssoppa. Och ur deras strupar ljuder
»bedjande»: »Min gerning nådigt skåda!» Och
vi skåda: Hin ondes' och nedersta
helvetets alla svafvelglödande plågors försvar de
togo på entreprenad. Och dömde
mänskligheten att där stekas och vändas i
evigheters evigheter om icke de till sin
själaspis finge fullgod tionde i klingande guld
och i vår tids rökelse och myrrha samt
allenaherravälde öfver själarne. Men någon
kristligt enfaldig bad brödraskapet: Låt
oss afskilja ur vår kyrka otrogne och
hedningar, ty vår salighet hör icke dem till.
Men med öfverväldigande majoritet svarade
prästakopplet: »Nej, släpp ingen djäfvul
öfver bron. Ty vi ha laglig klippningsrätt
öfver både får- och getahjord. Låt oss
icke afsvära en af våra heliga rättigheter.
Nej, med kyrkans helga otukt skola vi i
stället tukta dem. Ve de otrogna för vårt bann,
men välsignat deras guld . . .! Lefve
Concordia Pia, Katekes och alla dithörande
dogmer och plågoris. Vi regera i andens
värld. Ve öfver tidens ondska!» Och
upp stämde skaran, så att det skorrade ut
öfver allt Svea land:

»Min gerning nådigt skåda . . .!»

Det tusenstämmiga svaret blef ett löjets
häjdlösa skratt. Ha ha ha! Ha ha ha!
Ha ha ha!

Och sedan syntes icke spöken mer på
ljusa dagen . . .

***

Men det mörknar. Ovädret sammandrar
sig. Åskan mullrar i fjärran. Europa står
i brand. I ilmarscher bryta Rysslands
horder in öfver Europa. Från de
framstormande frankernas leder ljuder vildt:
»Revanch! Till Berlin att dricka
arffiendens blod!» Och från Österrike och
Italien och småstater rundt omkring
framstorma legion på legion att deltaga i leken,
att slakta och slaktas. England kastas med
in i mördandet. På land och på haf tappas
folkens blod i strömmar. Och från hem
och härd och teg höres tusenstämmig
jämmer, vånda och kvidan. Ragnarök är
nära . . .!

Och i rymden hör jag Ahasverus
skärande, ihåliga stämma:


”Så stöta folken hop till blodigt möte . . .
— — — — — — — — — — — — — — — — — — — —
Här förs en strid, men ej mot maktens gud —
Han dyrkas öfverallt hvar än jag vandre —
nej, fäjden gäller: värna egen hud,
kan du ej taga huden af de andre.
Det är de byten, du, hvarom man strider
— — — — — — — — — — — — — — — — — — — —
Här kämpas här mot här och man mot man,
de svage slaktas eller varda slafvar,
de skönsta landen äro jättegrafvar
för folk som sköflat och förödt hvarann.”Victor Rydberg: »Prometeus och Ahasverus».


Men ur detta kaotiska jordegehenna ser
jag nya skaror, legion på legion, resa sig
och samlas till strid och seger för frihet,
jämlikhet och broderskap under det
blodröda banér, under anförande af den
moderne Prometeus, som slitit sina tusenåra
fjättrar och dödat den kött- och
hjärtblodsfråssande gamen.

Se där: Nu står han uppå fjällets
branter. Han rycker »spillrorna af arken ur
jökelisen loss



Och samlar dem till ett gigantiskt bloss
och ilar så för bärgets trappa neder
med hjälpens fackla och förstörelsens,
med vredens eld, förtryckare, till eder,
till de förtryckta bönhörelsens».Victor Rydberg: »Prometeus och Ahasverus».





En god man mäktar dig hedrad med sin hyllning göra.

Osvikligare vän du aldrig finner än mycket mannavett.

Hans hjärta blöder, som bedja skall hvarje mål om maten.

Låt aldrig
elak man
höra hvad hårdt dig händt;
ty aldrig du får
af elak man
tack för ditt hjärtas tillit






Ditt och datt
om arbetareförhållanden i Amerika.
Af
ALF. LUTHMAN.



Det gifves ögonblick då äfven den
klassmedvetne och följaktligen med verkligheten
räknande arbetaren, glömmande sin bittra
existenskamp, öfverskattar sina krafter och tror sig kunna
vid sidan af sina pligter som matanskaffare åt
familjen, uträtta något mera väsentligt för sig
och sin klass' höjande. Grunddraget i hans
karaktär, den starkt utpräglade samhörighetskänslan,
förleder honom ibland att afgifva löften dem hans
krafter icke räcka till att infria. Många af oss
utvandrade arbetare komma hit med en stark
föresatts att hur våra öden än ville gestalta sig i det
nya landet, flitigt sända meddelanden till
arbetarepartiet därhemma. Icke kunde vi ana att
existenskampen här i Amerika rasade så förtvifladt!

Väl hitkommen, spännas hvarje muskel och nerv
för att kunna anskaffa de nödvändigaste
existensförnödenheter, isynnerhet under nu rådande stora
affärskris. Ens intellektuela menniska får
härigenom liksom ett bakslag, ty, att dag ut och dag
in nödgas brottas skarpt endast för att vinna ett
torftigt lifsuppehälle, medför i de flesta fall
förkrymta och oklara synpunkter. Tar man itu med
att skrifva blir tonen vanligen bitter och så säger
sjelfkritikern: »kasta pennan och besvära icke
andra menniskor med ditt gnäll»; på så sätt upphör
man slutligen att skrifva alls.

Dessa reflektioner, hvilka framkallats af den mig
tillsända anmodan att skrifva ihop något för
»Lucifer», må utgöra, dels en ursäkt för det jag icke
så flitigt som jag velat sändt meddelanden till
vännerna i Sverige; vidare hjelper den läsaren att
förstå hvarför nedanstående är af så »overfladisk»
beskaffenhet.

Ämnar du dig till Amerika, så försäkra dig
först om ett spänstigt lynne, en försvarlig helsa
och god arbetsvilja, då möjligen går det att
slå sig fram här; saknas dessa egenskaper, så
stanna der du är, ty Amerika är rikt nog förut på
urspårade existenser.

Antagom att du är handtverkare och en skicklig
sådan. Med gesällbref på fickan kommer du hit
och får genom någon lycklig slump arbete i ditt
yrke. Håll dig nu trankil, ty dina under en
långvarig lärotid insupna yrkesbegrepp bli illa åtgångna.
Någon arbetskamrat frågar hur länge du har
arbetat »in this Bisenes». Du svarar sanningsenligt:
sedan mitt fjortonde år. Frågaren mönstrar, dig
med en förvånad och ömkande uppsyn; han tänker:
underliga förhållanden och menniskor i det gamla
landet, arbeta så där troget och från så unga år i
samma arbetsbransch, ofattligt!

Du ser dig förgäfves om efter lärpojkar, villige
och pligtige att springa efter förfriskningar eller
i öfrigt gå dig tillhanda. Lärlingssystem efter dina
begrepp existera icke här. Man tar sig helt enkelt
till med än det ena än det andra arbetet, går för
underbetalning, lärer lite här och lite där, tills
man anses vara kompetent. Berätta för en infödd
Yankee att du stått 4 à 5 år i lära och dertill
gjort utlärlingsprof, och du riskerar att bli
engagerad vid något Dim—Museum (10 Cents
förevisning) såsom ett utländskt tålamodsvidunder!
Under arbetstiden har du att gno på i ett gnoende.
Den gamla gemytliga vanan att ibland ta sig 5
minuter får du räkna till dina kära minnen.

Det själfsäkra, trygga, som ändå i viss mån präglar
handtverken och deras utöfvare i gamla landet,
saknas här, allting här förefaller mera provisoriskt.
En verkstad eller fabrik styltas upp för minsta
möjliga kostnad, fylles med arbetare; går affären
se'n, så, all right, om icke, så på porten med
arbetspersonalen, och kapitalet försöker något nytt
experiment. Der hvilar en ambulatorisk,
marknadsmässig prägel öfver hela arbetsfältet härstädes,
hvadan man är i ständig oro att nästa dag, ja
timme, vara arbetslös. Allt detta kostar på
yrkesarbetaren, som fått sin träning i det mera säfliga
Sverige.

För en ganska stor del af den besutna klassen
gäller som regel att så långt som möjligt sjelfva
utföra allt för dem nödigt arbete (dock sällan s. k.
pigsysslor!) Och de kunna till stor del göra det,
emedan verktygsindustrien och materialfabrikationen
är så ofantligt högt uppdrifven härstädes. Detta
förklarar delvis huru »handtverkare» här så snart
kunna inläras; tydligt är ju dock, att de blifva den
europeiske arbetaren underlägsne, ty då denne
gjort sig förtrogen med landets arbetsmetoder, så
har han i sin grundliga fackinsigt ett gifvet
öfvertag. Utan öfverdrift kan sägas, att flertalet
förstaklassens handtverkare (uttrycket är amerikanskt)
inom en hel del yrken äro europeer. (Den genuint
amerikanska industrien, sådan den är representerad
å Chicagoutställningen lyser nog med många fjädrar
som rätteligen skulle tillhöra Europa).

I fortfärdighet och »smäck» ligger den
amerikanske arbetaren öfver, de veta dock alltid att få
en viss snitts på det de åstadkomma, detta
öfverskyler mycket, och massan af folket tar det för
kontant. Nu må ingen fatta det så, som ville
jag påstå, det allt som uträttas här i landet är
underhaltigt; se de rikes palatser, och du skall
häpna öfver så mycken prakt och soliditet. — —
— — — — Den så mycket omtalte typen »rallaren» 
jernvägsarbetaren, han som slet ondt som en
hund, men förtjente storartadt med pengar, måtte
ha utdött, åtminstone har jag ej kunnat få syn
på honom. Grofarbete, sådant som jernvägsarbete,
jordschaktning och liknande utföres mestadels af
italienare. Hvarför just af dem? Emedan de kunna
lefva och trifvas, ehuru det foder och andra
nödvändighetsartiklar som bestås dem äro af det mest
primitiva slag. Okunnige och kusade äro de ett
förträffligt material för kapitalisten. Hamnarbetaren
i Newyork, som utgöra en kosmopolitisk samling,
strejkade för någon tid sedan mot nerprutning
af arbetslönerna. Italienare gjorde strejkbrytaretjenst, 
och strejken misslyckades. Den kraftige
grofarbetaren, som, ehuru obildad, ändå bibehöll
sin manlighet, emedan han visste, att hans kraft,
hans arbete behöfdes, har förvandlats till en
krypande hundtyp, — därhän har utvecklingen bragt det
äfven i det fria Amerika!

Innan jag afslutar borde något nämnas om den
amerikanska arbetarekvinnan.

Här liksom i Europa betalas den kvinliga
arbetskraften mycket lägre än mannens. Genom sin
missriktade uppfostran fattar hon icke det
upprörande orättvisa i detta förhållande.

Fabriksflickan och bodmamsellen, hvilka nödgas
arbeta för en lön otillräcklig för anständigt
uppehälle, tala vidt och bredt och som det synes af
full öfvertygelse om hur fritt och bra de ha det!
De se med förakt ned på de bättre aflönade
tjenstflickorna hvilka till öfvervägande del äro
utländskor eller negresser; dessa äro enligt deras begrepp
fullständiga slafvar, ty de kunna icke, på grund af
sina göromål, så flitigt egna sig åt »societetslifvet»
(kyrkofester, muffbaler m. m. d.) och det värsta
af allt, hyens finhet och de mjuka händerna
förstöres ju af köksarbete! Det anförda
karaktäriserar den blifvande, arbetarehustruns
tankeriktning och tyvärr en stor del af männen stå i
intellektuelt hänseende på samma nivå, icke så
mycket att undra på heller i ett land der kyrkor
pråla i alla gathörn och revolverliteraturen
öfverflödar; sådant alstrar icke tankedjup.




Den mans rykte dör aldrig, som samkat åt sig ett godt.

Vet du en vän, som du väl tror, far träget att honom träffa.




Tre sidor af Socialismen.


De, som ännu icke - nått fram till
att fatta den nuvarande socialistiska
rörelsens verkliga innebörd, pläga ej
sällan i hånande ton uppmana dess
anhängare att först bli eniga i fråga
om sjelfva definitionen på socialism,
och de söka påvisa, att denna från
olika håll uppfattas olika. Men månne
icke socialismens historiska kraft just
ligger i dess egenskap att på en
gång vara det ifrigt eftersträfvade
målet för alla de verkligt lifskraftiga
elementen i samhället, trots olikheten
i deras sträfvanden?

Arbetaren kämpar för sin existens,
mot sin utsugning genom kapitalet.

Den som har förmåga och tid att
utarbeta ett ideal för sitt eget och
samhällets lif, söker förkroppsliga detta
ideal i bättre samhälleliga former och
i en verksamhet, som tillfredsställer
hans moraliska behof.

Den som efterforskar företeelsernas
och utvecklingens vetenskapliga lag,
söker att bidraga till sakernas gång
i den riktning, som han funnit
öfverensstämmande med denna lag.

Nåväl! Under fullföljandet af så
olika syften är det i socialismen, sådan
den nu existerar, som de mötas alla tre.

För arbetaren i vår tid är
socialismen kampen mellan klasserna, den
innebär afskaffandet af alla klasser
i namn af solidariteten mellan alla
dem som arbeta; och hvarje arbetare
som kommit till insikt om sina behof,
såsom en menniska, som sträfvar att
uppnå en dräglig existens, och om
sina intressen såsom medlem af en
samhällsklass, som exploateras af de
öfriga samhällsklasserna, måste
deltaga i denna kamp, hvilken utsträcker
sig öfver alla industriidkande länder.

För idealisten utgör socialismen
grundläggningen och befästandet af
den samhälleliga rättvisans herradöme,
och om han är trogen mot sin
öfvertygelse, måste han arbeta på
förverkligandet af detta ideal.

För den vetenskaplige tänkaren är
socialismen det nödvändiga resultatet
af den ekonomiska utvecklingen i
mensklighetens historia, ett resultat,
på hvars uppnående arbeta, medvetet
eller omedvetet, lika väl socialismens
fiender med sina spekulationer och
sin konkurrens, som dess anhängare
i sin längtan efter den sociala
revolutionen. Och drifven af behofvet att
handla i öfverensstämmelse med, hvad
han insett vara händelsernas
vetenskapligt nödvändiga förlopp, måste
äfven han söka bidraga till
underlättandet af den ekonomiska
utveckling, hvars oundviklighet - han har
konstaterat.

Och alltjemt är det samma socialism
— de tre äro ett. Hvar och en af
dessa tre olika sidor är berättigad
i och för sig: hvar och en af dem
fordrar af den, som påstår sig vara
socialist, att helga sitt tänkande och sin
handlingskraft åt socialismens seger.

 Pierre Lavroff.






Orgeltramparens familj.
Ett bidrag till läran om folkökningen
af
K. WICKSELL.



I två af Lorénska stiftelsens
skrifter»Tjenare, statare och torpare» af Urban v.
Feilitzen. Skrifter utgifna af Lorénska stiftelsen,
1 och 6.  förekommer en intressant
redogörelse, för lefnadsställningen
och kosthållet inom några arbetarhem på
svenska landsbygden. Undersökningen
stöder sig på noggranna anteckningar,
verkstälda af familjmedlemmärne sjelfva
och vederbörligen kontrollerade.

Ur denna redogörelse, som i hög
grad är förtjent att i sin helhet
studeras, tar jag mig friheten meddela
följande data rörande en “vanlig
statarfamilj“ i Småland: N:o 1 bland de
i det senare häftet omnämda familjerna.

Mannen arbetade i jordbruket mot
åtnjutande af vanlig stat och lön
samt tjenstgjorde om söndagarne
såsom orgeltrampare. Hustrun band
kvastar, viskor o. s. v. och
afyttrade dem i den på ¾ mils afstånd
belägna staden. De två äldsta sönerna
vallade boskap från Maj till November
på längre afstånd från hemmet mot
kost och dagspenning. De öfriga barnen
voro för små för sjelfständigt arbete,
men torde efter förmåga ha bisprungit
modren i hennes värf.

Kassaräkningen för denna familj,
omfattande undersökningsåret 10 Febr.
1890 — 10 Febr. 1891, ser ut på
följande sätt:


Inkomster.
Kr.
I Kassan vid räkenskapsårets början0: —
Förtjenst: mannens lön och städja (oberäknadt »stat»)105: —
extra2: 16
bokföring (utbetaldt af Lorénska stiftelsen)13: —
orgeltramparlön18: 75
Hustruns121: 50
Barnens11: 29
Bekommet arf7: —
vid årets slut resterande skuld6: 25
————————
S:ma kr284: 95

Utgifter.
Kr.
Inköp för året af gris7: —
Foder och matvaror155: 74
Kläder: mannens42: 98
»hustruns13: 43
»barnens37: 68
Bohag19: 52
Lyse2: 20
Renhållning (såpa, tvål o. s. v.)0: 94
Skolafgift0: 15
Medicin2: 25
Bränvin och snus3: 34
Karameller0: 02
————————
S:ma kr284: 95


Härtill kommer mannens “stat“
af säd, potatis, ärter, sill, mjölk o. s. v.
beräknad till ett sammanlagdt värde
af 237 kr. samt afkastningen af en
kåltäppa om 8 ar (= 1/6 tunnland).
Husrum och bränsle hade familjen
fritt, personalutskylderna erlades af
jordegaren.

Allt hvad familjen under årets lopp
förtärt finnes uppfördt i en särskild
tabell, som jag här utelemnar. För
hvarje grupp af födoämnen är deras
halt af albuminater, fett och
kolhydrater — de tre hufvudsubstanserna
i all födaAlbuminater (ägghvita) äro den öfvervägande
beståndsdelen i magert kött, fisk, ost o. s. v.
samt ärter och bönor; fett i fett fläsk, smör, fet
sill m. m.; kolhydrater i spanmål och potatis.
Derjemte innehålla de flesta födoämnen i större
eller mindre mängd vatten samt andra
beståndsdelar utan näringsvärde. — uträknad efter A. Alméns
näringstabeller, hvarefter slutsumman
dividerats med familjemedlemmarnes
antal, dock så att hvartdera af de
yngre barnen räknats för 1/2 fullväxt
person och afdrag gjorts för den tid
de båda äldsta sönerna haft sitt
kosthåll utom hemmet. —

Genom vetenskapliga
undersökningar har det ådagalagts, att en
fullväxt person vid måttligt arbete,
behöfver af dessa tre närings
substanser dagligen förtära:

118 gramm albuminater, 56 gramm
fett samt 500 gramm kolhydrater.

I de flesta af de i Sverige
undersökta fallen har det visat sig, att
denna normalåtgång af födoämnen
temligen väl motsvaras af den svenske
arbetarens kosthåll. Dock förtär han
i allmänhet något mindre af
albuminater (mindre kött!) men deremot något
mer af fett (fläsk, ister och sill) och af
kolhydrater (bröd och potatis).

Annorlunda i det här ifrågavarande
fallet. Resultatet af den omnämda
divisionen ger nämligen vid handen,
att familjen hade i dagligt medeltal
förtärt, per fullväxt individ beräknadt:

74 gr. albuminater (i stället för 118 gr.;
35 gr. fett (i stället för 56 gr).; och
386 gr. kolhydrater (i stället för 500 gr.)

Således en stor undervikt för alla
tre ämnena. “Här föreligger“, heter
det också i berättelsen, “helt visst
ett exempel på svält. Familjen är
— enligt räkenskapskontrollantens
rapport — den utom all fråga
fattigaste af alla inom socknen, hvilka
nämligen ej åtnjutit fattigvård“ o. s. v.
Att familjen icke heller lyckats under
året förbättra sin ställning visar
kassaräkningen, som, börjande utan vare
sig tillgångar eller skulder, slutar
med en skuld på omkring 6 kr.

*

I berättelsen finnes ingenting direkt
antydt om orsakerna till denna
familjens sorgliga belägenhet, och det är den
bristen som jag här skulle vilja
supplera. Någon längre tids arbetslöshet
har ej varit för handen, ehuru
familjefadren visserligen varit “tillfälligt
sjuk under tre veckor“. 
Arbetsförtjensten har varit den i orten vanliga,
ja den kan till följd af hustruns
idoghet efter förhållandena anses riklig.
Om allt sammanräknas: stat, lön o.
s. v. befinnes familjen till och med — den
fria bostaden och bränslet oberäknade
— ha stått ett litet stycke öfver
femhundrakronors strecket.

Icke heller ha dryckenskap och
ett öfverflödigt lefnadssätt i någon 
afsevärd grad medverkat, för såvidt
6 1/2 öre i veckan till bränvin och
snus samt två öre på hela året till
karameller ej tyder på någon
ovanligare extravagans i den riktningen.
Kläder och skodon synas hafva
inskränkt sig till det allra
nödvändigaste, och knappt det; ingen tidning,
bok eller ens ett frimärke har under
året inköpts, än mindre några
jernvägsresor företagits; snart sagdt hvarje
slant som kunnat hopskrapas har
gått till föda, och att denna varit
af enklaste slag framgår af den här
uteslutna förteckningen, som bl. a.
visar, att familjen under hela året
förtärt, per fullväxt person beräknadt,
1 1/2 hektogramm kött, jemt lika mycket,
smör, 1 1/3 kilogramm socker (det
tre eller fyrdubbla är eljest vanligt äfven
i arbetarhem på landet) samt intet
enda ägg eller eljest något dyrbarare
födoämne. Med undantag af 5 kg. kaffe
för året, samt de omnämda 3 kr. 34 öre
till bränvin och snus förekommer
absolut ingenting, som i ringaste mån
skulle kunna räknas till lyxvaror.

Med ett ord: vi ha att göra med
en familj, som i afseende på såväl
arbetsamhet som nykterhet och
sparsamhet, synes hafva nått sjelfva
gränsen för det möjliga, och dock
befinner den sig icke blott i stor
fattigdom, utan rent af i ett tillstånd
af permanent svält!

Orsaken? Ja den enda orsak, som
jag kunnat utfinna, men också en
fullt tillräcklig sådan, ligger angifven
i den förteckning öfver familjens
medlemmar, som inleder redogörelsen,
men som jag här sparat till sist. Den
lyder (undersökningen omfattar som
sagdt året 1890—1891):

Mannen, jordarbetare,född1837
Hustrun»49
Barnen:John»75
 Johan»76
 Anna»77
 Edla»80
 Ernst»82
 Albin»86
 Emili»88


Summa nio familjmedlemmar!
“Divisorn“ har varit för stor och “qvoten“
såsom följd häraf blifvit allt för liten.




Kränk ej den komne, kasta honom ej på dörren, tag den torftige väl emot.

Spill ej tre ord i träta med en usling.

Grina aldrig åt gråhåringens ord; ofta är godt hvad de gamle kväda,
Ofta från skrumpna läppar skrädda ord komma,
från dem som hänga vid huden och skälfva med skinnet
och stappla för stafvakarlar.





Vetenskapens offer.
Referat af Elna Tenows föredrag den 10 Oktober 1893
i Vetenskapsakademiens hörsal
af
A. F. Å.



För motståndarne till det vetenskapliga
djurplågeriet, hvilket under namn af
vivisektion betraktas såsom en icke blott
tillåten utan till och med hedrande
sysselsättning för lärde och läkare, var det
mottagande som fru Elna Tenows ofvannämde
föredrag rönte, synnerligen glädjande efter
den långa likgiltighet, som från allmänhetens 
sida visats detta viktiga humanitära
spörjsmål.

Det torde derför vara af intresse för
Lucifers talrika läsare att erhålla en
redogörelse för några af de synpunkter, 
talarinnan angaf på frågan.

Inledningsvis framhöll hon, hurusom den s.
k. vivisektioner fysiologernas grymma
experiment med lefvande djur — sönderskärande
och stympande, flående, brännande,
inympande af sjukdomsämnen m. m. — är
ettsannskyldigt barn af vår tids anda, som för allt
vetande fordrar en empirisk grundval och
gjort vetenskapen till en afgud, åt hyilken
humanitet, moral, allt måste offras.
Derefter framstälde hon några exempel på
ifrågavarande forskningsmetod. Sålunda omtalade
hon, huru en fransk fysiolog Magendie, för
att fastställa den s. k. “Bellska teorien“,
uppoffrade 4000 hundar, och huru han
sedermera, då han misstänkte sig ha kommit
till ett oriktigt resultat, förbrukade
ytterligare 4000 för att bevisa, att han första
gången misstagit sig, hvarefter fysiologen
Flourens uppoffrade ett stort antal hundar
för att bevisa, att Magendies första resultat 
var det rätta. Betecknande är, att den
uppgift dessa båda herrar föresatt sig,
redan förut af en engelsk forskare, Charles
Bell, var löst på anatomisk väg.

Vidare uppläste hon ur vårt lands förnämsta
medicinka tidskrift Hygiea (aprilhäftet 1892)
ett referat af professor Tigerstedt — sjelf
fysiolog — öfver ett föredrag af Goltz, en af de store
tyske mästarne, om dennes försök att
bortskära delar af ryggmärgen på hundar, för 
att iakttaga följderna deraf. Det magra
resultatet af denna onaturliga grymhet tycktes
vara, att djuret verkligen kunde framsläpa
en bedröflig tillvaro någon tid efter en
dylik operation.

Talarinnan frågade sig ned bitterhet, om
man icke gjorde klokast i att icke fråga
efter resultaten, ty antingen funnes alls
inga eller ock vore de så obetydliga, att
de verkade parodiskt.

Såsom ytterligare exempel harpå berättade 
hon från senaste sommar, huru en fransk
professor låtit skära bort magen på en
liten pudel för att se, huru länge han kunde
lefva utan detta organ, men sedan icke brytt
sig om att konstatera när döden inträffade.

“Hvarför behöfde han också göra sig det
besväret — han kunde ju hvarje dag göra
om försöket!“

Äfvenså redogjorde hon för professor
Mantegazzas grymma experiment till
utrönande af huru hög grad af smärta djuren
kunna uthärda. Hon anförde yttranden
fa framstående fysiologer, hvilka rent af
uttalat, att ingen kan blifva en riktigt
duglig vivisektor, som icke med lust och glädje
går till sitt värf. Detta visar, till hvilken
oerhörd grad sysslandet med dessa
gräsligheter förhärdar den mänskliga känslan.

Vivisektioner fortfor hon, har hunnit
längst i de stora kulturländerna; men äfven
hos oss är den i stark utveckling.

»Hvad som dagligen sker derborta bakom
Karolinska institutets tjocka murar, det vill
ingen tänka på, och de invigda tvätta väl
blodet från sina händer och stänga väl de
tunga dörrarne bakom sig, då de gå ut
därifrån, så att de der inne icke skola nå oss
härute med sina suckar om försköning, sina
rop om hämd öfver menniskornas hjärtlöshet» .

Det är på hög tid, yttrade hon, att
vivisektionens ruskiga handtverk med alla dess
ohyggliga verktyg prisgifves åt
offentligheten!

Det ofta hörda påståendet, att agitation
mot det vetenskapliga djurplågeriet hos oss
skulle vara öfverflödig, emedan detta i vårt
land blott förekomme i mindre utsträckning
och vore af en oskyldigare art, är, framhöll
talarinnan, alldeles grundlöst. Upsala medicinska
fakultet har exempelvis själf uppgifvit, att
den årliga förbrukningen af försöksdjur, vid
hvarje af de medicinska lärovärken bör
beräknas till ungefär 1000 djur.

Tanklöst är talet om att vänta tills
“fackmännen“ taga initiativet till bekämpande
af det vetenskapliga djurplågeriet. Ty detta
sker aldrig. Frågan måste föras in på moralens,
humanitetens och mensklighetens områden.
Då hafva vi som lekmän lika stora eller i
själfva verket större förutsättningar att
afgifva en dom, emedan vårt omdöme icke
förvillas af partiskhet, yrkessynpunkter och
vanemoral.

Alla lefvande varelser utgöra en
sammanhängande kedja, i hvilken menniskan
visserligen är den främsta länken, men hon eger
derför ej rätt att afskära sambandet mellan sig
och den öfriga lifskedjan. Vi måste erkänna
och respektera likheten, der likhet finnes.
Och i förmågan att känna lust och smärta
äro djuren med oss likstälda; de högre
djuren kunna till och med känna smärta
af en andlig art. Hunden t. ex. bedröfvas
öfver en vredgad blick af sin husbonde.
Att plåga djuren för att utvidga sitt
vetande — dertill har menniskan ingen som
hälst rättighet. När menskligheten kommer
till insigt om denna sanning — och hon
skall komma till denna insigt — då skola
pinoredskapen vridas ur vivisektorernas
händer. Då skola de fysiologiska
laboratorierna rensas ooh deras inventarier föras
till museerna till en styggelse för kommande
slägten.

Djuret följer sin instinkt och lefver
enligt sin naturs lagar. Det blir derför i sitt
naturliga tillstånd icke sjukt. Menniskan
har deremot dödat sin instinkt. Hon hopar
det ena brottet mot naturen på det andra,
slägtled efter slägtled. Hon hemsökes
derför af en här af sjukdomar. Och så har
hon hittat på att hämnas på naturen, som
låter henne känna följderna af sitt orimliga,
förvända lefnadssätt, i det hon försöker
genom tortyr aflocka djuren naturens
hemligheter för att finna botemedel för sina
sjukdomar.

“Vi hämnas på djuren, naturens lydiga
barn derför att vi, hennes olydiga barn, 
icke få trotsa och förneka hennes enkla
bud.“

Talarinnan ville belysa vår ställning till
djurvärlden genom folksägnen om den
stackars styfdottern, åt hvilken de små foglarne,
såsom belöning för hennes godhet, skänkte
den gåfvan, att hvarhelst hon gick fram
växte, rosor i hennes spår, och när hon
talade, föllo perlor ur hennes mun. Men
samma flicka hade en halfsyster, lika
hjertlös och elak, som hon sjelf var god. När
småfåglarne bådo henne om korn, jagade hon
dem argsint ifrån sig.

Från den stunden växte törnen och tistlar
i hennes spår och när hon talade föllo
grodor och paddor ur hennes mun.

Vi menniskor likna denna elaka flicka i
sagan, hvilken, på allt sätt gynnad framför
sin anspråkslösare styfsyster, begagnar sina
företräden blott till att plåga och pina denna.
Och när den föraktade lilla genom sin
godhet ändock vinner lyckan, så gripes den
andra af afund, men stänger själf vägen
för sig genom sin inneboende elakhet
och blir blott mera olycklig och elak än
förut.

I stället för att med pietet och kärlek
följa spåren af lifvet i naturen och ödmjukt
forska efter dess lagar, göra vi våld på
detta lif i de varelser, som äro svagare än
vi, och söka på denna väg svinga oss upp
till kunskap om naturens hemligheter.

Vi afundas djuren deras lycka, men glömma, 
att vi hos oss själfva systematiskt kväfva
de egenskaper, som ligga till grund för
deras sorgfria tillvaro, nämligen enkelhet och
förnöjsamhet.

I stället för att taga lärdom af deras
lif, taga vi dem själfva i stället och skära
sönder deras kroppar, peta i deras inelfvor,
rifva i deras nerver, koka, steka och flå
dem, svälta, frysa och förgifta dem och
förmena oss pa detta sätt finna vägen fram
till helsa och lycka.

Men ju längre vi fortgå på denna väg,
desto längre komma vi bort från det mål
vi söka. Och genom att fullfölja denna
väg skall jorden först riktigt blifva en
jemmerdal.

Men vi kunna aldrig frigöra oss från dessa
villfarelser, så länge sinnena ligga bundna i
den auktoritetstro, som är starkare än allt,
religion, moral, rättvisa, — denna enfaldiga
tro, att personer, som utvecklat endast en
sida var sina förmögenheter, kunna vara
ojäfviga domare i förhållanden, som omfatta
flerfaldiga, de mest skiftande moment af
tillvaron.

Bland de medskyldiga i den världsförbrytelse, 
som under sken af vetenskapligt
berättigande innefattas i vivisektionen,
framhöll talarinnan presterna, som söndagligen
bestraffa en mängd lumpna småsynder, men
genom sin tystnad gifva sitt samtycke till
denna oerhörda och brottsliga grymhet;
lärarne, som för ungdomen skildra forntidens
och medeltidens villfarelser och grymheter,
men icke säga ett ord om denna skamfläck
på vår tids anlete; föräldrarne, som
underlåta att lära sina barn, att onda handlingar
aldrig i evighet leda till goda mål.

Den lifliga tillslutning, som efter det
varmhjertade och intressanta föredragets slut tog
sig uttryck, i ihållande bifallsyttringar från det
talrika och destinguerade auditoriet, gifver
vid handen, att talarinnans förhoppning icke
var allt för djerf, då hon stälde i utsigt,
att vi och våra barn skola få se den
dagen randas, då nationerna genom ett lagligt
förbud mot det vetenskapliga djurplågeriet
“frigöra sina samveten från allt det oskyldiga
blod, som klibbar vid fysiologernas händer.“




Medan den bättre bidar, ofta den sämre slår.

Tål intet ondt i verlden men var glad åt allt godt.

Till hån och löje haf aldrig värnlös vandrare eller främling.





I ett fattigmans hem.
Af
K. A. TENGDAHL.



En dag anropade mig en partivän i telefon och
bad mig komma hem till honom. Det var
något han ville tala vid mig om.

Jag visste, att han hade det mycket illa stält, mest
i följd af fattigdom och sjuklighet hos både honom
och hustrun.

Jag kommer dit. Fyra trappor upp i yttersta
»Sibirien». Mögellukten käns redan i förstugan. En
tambur med ingenting i. Ett kök därinnanför
med så godt som ingenting häller i. Ett rum med
mycket mögellukt och litet möbler. Vid en vägg
står en säng med några trasor i, föreställande
sängkläder. I sängen en medelålders kvinna
under ett tunt täcke. Det hade måhända varit en
grann kvinna i unga dar. Ännu voro ansiktsdragen
enärgiska, men skönheten, om någon funnits, hade
flytt. Hvad dessa ögon ligga djupt! De stirra
stelt på mig, nästan som tillhörde de en vansinnig.
Sådan blir människan, när hunger och fattigdom
slagit sin stämpel på hennes ansikte. Huden sitter
stramt öfver kraniet, så att hufvudet är hvad man
kunde kalla bara skinn och ben. Öfver det hela
ett outsägligt lidande uttryck, som blott något
mildras, när hon räcker mig handen för att hälsa
och hviskar fram ett knapt hörbart god dag.
Hvilken hand! Lång, mager, tunn och
genomskinlig. Den ser hemsk ut, där den ligger och
plockar på täcket.

Jag går fram till mannen, som står vid fönstret.
Ser mig omkring.

— Det är icke mycket att se på, säger han.

Nej, verkligen inte. Kvinnokläderna, som hänga där
på väggen, äro tydligen blott de, hon går och står i,
när hon är uppe. Och de andra äro »borta».

Hvilken rad af sorger och bekymmer döljer sig
icke bakom hvarje plagg eller effekt där hos
pantlånaren, om hvilka den fattige säger att de äro
»borta»! Först knep fattigdomen icke till så värst;
man hoppades på arbete och bättre tider. Det
mindre värdefulla, några få effekter, bars bort;
men de bättre tiderna kommo icke. Och se’n
bars det bort, som var något värde i. Ty man
började bli varse, att arbetslöshetens elände icke skulle
sluta i brådrasket. Men det värdefulla tar snart slut i
ett fattigt hem. Och småsakerna, som ha ett blott
personligt värde som minnen o. d., samt sängkläderna
börja »gå till juden». Och om man börjat med ett
»väggur» eller en »klocka i bättre gul metall — 15 kr.»,
får man vanligtvis sluta med »2 persedlar — 50
öre.» Och när den resursen är slut, då är det.
slut.

Därhän hade det kommit här. Mannen var
förstörd i arbetet, så att han icke kunde göra
hvad som hälst, nästan ingenting alls. Och
hustrun hade så ondt i bröstet, klagade hon, och i
hufvudet. Det hade hon inte äljes, men det var
en direkt följd af svält. Ty nu hade de haft litet
eller nästan intet på flere dagar att stoppa i sju
munnar. Där var nämligen icke blott man och
hustru, som svulto och gräto, utan där var
också fem små barn, som begärde bröd, men icke
fingo något.


Han frågade, mannen, om jag kunde göra
något för honom. Men när andra icke kunde eller
ville göra något, hvad skulle väl. jag kunna göra?

— Fattigvården?

Där hade han varit. Inte fått något. Fingo
vara glada för det de hade. Fast det inte räckte
någon hvart. Åtta kronor i månaden att ge mat
åt sju munnar!

— Välgörenheten?

— Tala inte om den! Det är ju bara ett
evinnerligt »kom igen om fjorton dagar». Och det
lefver man inte på. Medan di undersöker,
svälter vi ihjäl. Tror inte på Jesus. Får inte
hjälp.

— Vanliga visan.

Han tar fram en lunta pantsedlar. En del af
dem redan förfallna och kunna icke igenlösas
eller omsättas. Det är för öfrigt ett ganska stort
belopp sammanlagt.

— Inte sökt prästerskapet? De bruka ju ibland
ha pängar till utdelning?

— Jo, jag gick dit, för att möjligen få något
med af de par hundra kronor, som grosshandlare
V., som nyligen dog, hade testamenterat till de
fattige. Men styfrarne voro redan slut. Men det
var någon annan, som skänkt några kronor
m. anl. af sitt silfverbröllop. Det är möjligt, att vi
får några kronor med utaf dem. Han skulle
komma hit, pastorn, vid fyratiden. Jag har ju ingen
klocka, så jag vet inte, hvad tiden lider.

— Hon är litet öfver fyra.

— Dä kommer han nog snart. — — — —

Och han kom verkligen. Jag satt vid fönstret
och vänd mot den svältsjuka. Prästen satte sig
midt för henne. Mannen stod vid fönstret, där
pantsedlarne lågo utslagna som en kortlek på bordet.

Prästen var salvelsefull som alla präster, men
inte ett spår högmodig.

Hans egentliga ärende var snart öfverstökat.
De skulle få 8 kr. af de där silfverbröllopspängarna.

— Hur är det med er, hustru A.? frågade han
och tog den sjukes hand mellan sina.

— Det — det, hr pastorn, är inte bra. Bröstet
— vär - - ker. Hufvudet — bultar. Inte ätit
ordentligt på länge — länge.

— Nåja, men det skall väl bli hjälpt nu, när ni
får di där pängarna?

— Javisst, för — tillfället hjälper — — — ett
hostanfall afbryter henne i talet — — — hjälper
det nog, men — hur långt räcker det?

— Lita på gud, hustru A.! Han, som föder
fåglarne under himmelen och kläder liljorna på
marken — — — — — .

— Åh, prat — — — — . 

Den sjuka reste sig i sängen. Hennes ögon
glänste med feberglans. Blicken var olycksbådande
mörk, fanatisk. Hon drog, handen ur pastorns
händer och knöt den som ett litet taggigt klot.

— Gud — ni talar om er gud. Har ni då mod
att säga, att det fins en gud, som tillåter, att den
ena människan — — — hon hade öfveransträngt
sig och fick åter ett hostanfall och en lindrig
blodspottning — — — att den ena människan
— vältrar sig i ali upptänklig lyx, medan andra
— — Hvad har väl jag försky Ilat, att jag skall
ligga här, som en stackare?

— Men gud — — — 

— Tala inte om gud! — — — Håna oss inte
i vår fattigdom!

Hon sjönk utmattad ner igen på den trasiga
kudden.

Hur ofta hade jag icke önskat att se den
fattiga både mannen och kvinnan sådan!
Men aldrig förr hade jag fått se det. Hon var högtidlig
i sin sorg.

— Så, så. Ni har blifvit hårdt pröfvad, hustru A.
men låt er icke däraf förledas att gäcka gud.
Han endast pröfvar, men han säger också sitt
eget ord, att om man beder rätt — — — — .

— Tala inte därom! — — — — — — —

Hon hade åter rest sig opp. Hon knöt handen,
sträckte armen mot höjden och utbrast, så
godt bröstvärken tillät det:

— Jag har gjort det. Jag har bedt till honom.
På mina bara knän, herr pastor. Men han har
icke hört mig. Det fins ingen gud. Ty om det
funnes — — — — — .

Hon fick åter ett svårt hostanfall, och det
dröjde längre än förut, innan deras samtal åter
började.

Och då talade prästen i mildare ordalag om
den rätta trosenfalden, om huru herren icke
alltid ger oss det vi bedja om, men han ger oss det
som är oss nyttigast. — — — —

Och om en stund gick han.

***

Det var ju så naturligt, att en stor del af vårt
återknutna samtal skulle röra sig om präster och
prästen. Men äfven om det andra eländet, familjens 
fattigdom, talade vi fortfarande. Mannen tar
fram en anteckningsbok och visar mig noggranna
uppgifter på, hvad han under två månaders tid
förtjänat på en handel i en »futt» därute i ändan
på en af Sibiriens gator. Det belöpte sig till hela
— 20 kronor. Och medan han åter plockade
ihop pantsedlarna, talade han bl. a. om deras
äldsta gosse, som också var sjuk och som fått löfte om
fri skötsel och vivre vid en hälsobrunn. Men de
hade ingenting att rusta ut pojken med.

— Men det var väl märkvärdigt också! Ni
har ju betyg på att ni är sjuk, så att ni är
urståndsatt att försörja er.

— Ja, men inte lefver man på det.

— Alla utvägar stängda, tyckes det.

— Och tigga får man häller inte. För då
kommer polisen på en.

Den hade redan kommit på honom. En gång,
tiggande vid en dörr. Lars Stendahl gaf honom
en olaglig varning för lösdrifveri.

— Och att er hustru är sjuk, kan ju konstateras. 
Då borde de väl kunna öka på understödet
i fattigvården,

— Har försökt. Di gör 'et inte. —- ---

***

Det kan icke inträssera dig, min läsare, att få
veta, huruvida jàg kunde göra något för familjen
eller icke. Jag har här endast velat ge dig en
bild ur fattigmans lif. Och fattigmans död en
död svältdöden, tum för tum.

Men när jag går hem, funderar jag ännu öfver
kvinnans djärfhet att motsäga prästen, som kom
i välgörenhetsärende. Man är ju så van att se,
hur »nöden drifver hund i band». Att den inte
gjorde det äfven härvidlag, kunde endast bero
på, att den stackars kvinnan var ärlig till
sin naturel och alltför närvös för att tåla
motsägelser eller kunna hyckla så, som de fattige så
ofta göra, ja låt oss säga nödgas göra för att få en
enda liten skänk med af de ben, som falla ifrån den
rike mannens bord.

***

Men det är denna eld, som jag såg gnistra i den
fattiga, sjuka kvinnans ögon, — och som jag aldrig
glömmer, — det är den, som en gång skall visa sig
mäktigare än de härskandes alla kulsprutor och
andra undertryckningsmedel. Det är öfvertygelsens
entusiasmens, fanatismens, hatets eld, som skall
frigöra en trälbunden mänsklighet.

Då: ve förtryckarne!




Till hån och löje haf aldrig värnlös vandrare eller främling.

Ingen finnes så felfri, att ej fläck, han har.


Var aldrig
mot vän din
snar att trohet slita;
sorg fräter hjärtat;
om ej fritt du törs säga
åt någon hela din hug.

(Ur Den Höges sång i Eddan.)







Makten
från socialistisk ståndpunkt.
En orientering
af
G. H:SON-HOLMBERG.



Till skillnad från den demokratiska
socialismen är för anarkismen
utmärkande, att den förkastar den
demokratiska principen och i allmänhet taget alla
»kratier», hvaraf det finnes många slag:
avtokrati (=envälde); plutokrati
(=pänningvälde); byråkrati (=embetsmannavälde);
aristokrati (=fåvälde); demokrati
(=majoritetsvälde). I krati, af hvad slag den vara må,
ingår en föreställning om (politiskt)
herravälde. Ordet är nämligen bildadt af det
grekiska kratein, som betyder herrska.
Hvarje lära, som, i motsats till sådana, hvilka
göra herraväldet till ledande princip,
förfäktar den personliga, enkannerligen
politiska friheten, är sålunda, hvad en tysk
tänkare, Eugen Dühring, skulle säga,
antikratisk, hvilket är raka motsatsen till öfvervälde.

Inne på härledningsfrågan bör jag
äfven förutskicka, att ordet anarki eger
en likadan härledning som »antikrati»,
bildad som äfven denna (politiska) term
är af det grekiska archä=herravälde och af
den nekande partikeln an. En lära af detta
namn anger sålunda redan i ordalydelsen,
att den ledande principen för henne är
eller skulle vara friheten, d. v. s. frånvaro
af framför allt politiskt förtryck.

Nu bör man rätteligen icke betrakta
båda benämningarna som ett par
betydelselösa uttryck. Tvärtom ega de sitt stora
värde som uttryck för två med hvarandra
nära besläktade, i vissa stycken helt och
hållet sammanfallande läror, hvilka för
närvarande reagera mot den af socialdemokratin
predikade statsabsolutismen, och hvilka för
resten väl äfven kunna göra anspråk på att få
någon utredning. Man kunde på grund
af det teoretiska släktskapet »mellan de bägge
antydda lärorna lika så gärna säga, det
antikratin är en form af anarkismen, som att
anarkismen är en form af antikratin.
Bägge äro de statssocialismens eller, såsom
den på senare tid äfven blifvit kallad, den
socialbyråkratiska socialismens motsats, ty
båda bekämpa och söka vederlägga den
demokratiska principen och den därpå
baserade (social=) byråkratin.

Föreliggande uppsats hvarken får, kan
eller vill gälla för mer, än hvad den är, —
ett tämligen troget (ordagrannt) återgifvande
af den teoretiska sidan af den lilla skrift,
dr B. Friedlaender 1892 utgaf i Berlin
under titeln Socialismen ur frihetens synpunkt
i motsats till marxisternas statsherravälde.Originalets fullständiga titel är : Der
freiheitliche Sozialismus im Gegensatz zum
Staatsknechtsthum der Marxisten. Mit besonderer Berücksichtigung
der Werke und Schicksale Eugen Dühring's. Preis 60
Pfennig. Freie Verlagsanstalt. Berlin 1892.
Skriftens agitatoriska del är, såsom olämplig
för en kalender som Lucifer, här utesluten,
men är att anbefalla hvar och en, som
läser tyska och själf vill lita på sitt eget
omdöme.

*

Med besvarandet af frågan: hvad bör
förstås med herravälde? göra vi i det stora
hela ingenting annat än afgifva en
redogörelse för den politiska sidan af
socialismen, hvartill vi sålunda nu öfvergå.

Hvarje herravälde förutsätter herrskare
och beherrskade, Det må nu ha uppstått
på hvad sätt som hälst — genom arf, val,
eröfring, genom kallelse af någon högsta
myndighet, som å sin sida kan vara en med
guds nåde och de höga anornas rätt sig
kallande monark, eller, en representation, som
genom val af det så kallade suveräna
folket kommit i besittning af makten och
»rätten» till herravälde; — alltid skall det
finnas herrskare och beherrskade, herre och
dräng. Herraväldets väsen består nu icke
i ledningen som sådan, utan i ledningen
medels det omedelbara tvånget. Men
orättvist och förkastligt är allt tvång, som
icke är ett värn mot den ursprungligen
förfördelande, orättvisa makten. Nu är
visserligen de herrskande personerna —
byråkraterna i ordets vidsträcktaste mening —
icke talrika, medan de beherrskade bilda
den stora majoriteten. Det ser därför ut
som om det vore minoriteten, som
förfördelade majoriteten och icke tvärtom.
Detta är dock ett bedrägligt sken och
tillika en af demokratins, äfven den
socialistiska demokratins fundamentala
villfarelser. Det är visserligen sant att en
försvinnande minoritet njuter de orättvisa
frukterna af oförrätten, byråkraterna och i
ännu högre grad de, som lefva på räntor.
Men det är majoriteten, hvarpå
herrskarmakten stödjer sig, i regeln måste stödja
sig. Det är majoriteten, hvarpå tsarens
öfverherrskap beror såväl som presidentens
i Förenta Staterna. Det är majoriteten,
som till följd af »massornas oförstånd»
lyder och därigenom gör herrskarne till hvad
de äro — till herrskare. Den majoritet,
som frivilligt lyder, d. v. s. de, som i
händelse af ohörsamhet utan brutalt eller
ekonomiskt tvång eller hot visa lydnad, ske
i viss mening ingen egentlig orätt, äfven
om de själfva därvid äro de förorättade,»Volenti non fit injuria», — den, som vill, d. v. s. den frivilligt lydande, sker ingen orätt.
Originalförf.
hvad som i regeln är fallet, alldenstund
deras antal, som njuter den orättvisa 
fördelen, är mycket ringa.

Positiv orätt sker fastmer minoriteten,
som förorättas, som tvingas till lydnad.
Herraväldets värkliga väsen ligger således
i de flesta fall däri, att majoriteternas
representanter förorätta minoriteterna,
visserligen till skada såväl för den ene som
för den andre, men till uteslutande fördel
för ett fåtal personer. Detta förhållande
förutsätter naturligen majoriteternas
hörsamhet. Men då dessa, hvad redan är anmärkt,
själfva därvid förorättas, så kan det i sista hand
blott vara massornas oförstånd; det vill
säga deras slafviskhet, deras okunnighet,
deras auktoritetstro och fruktan för den
enskilde, som kvarhåller dem i deras beroende
och gör därigenom det möjligt att
uppehålla förtrycket och den ekonomiska
utpressningen.

De intelligentare minoriteternas och
enskilda pensoners våldsamma förorättande af
organiserade rof- och herrsklystna makter,
hvilka stödja sig på majoriteter, som å sin
sida lyda af oförstånd; — det har varit
herraväldets väsen i alla tider, i alla
land och i alla hittills varande politiska
författningar, från den absoluta monarkin
ända till den demokratiska republiken.

Under medeltiden var det förnämligast
kyrkan, d. v. s. påfveväldet, som spelade
den nyss kännetecknade herrskarrollen; den
religiösa öfvertron var den särskilda formen
af massornas oförstånd, på hvilket kyrkan
stödde sig. Offren voro i synnerhet de
banbrytande upptäckarne på det
naturvetenskapliga området. Analogt därmed
kunde man tala om en byråkratisk öfvertro
hos massorna i nuvarande tid; denna skulle
bestå i tron på nödvändigheten af en
egentlig regering, d. v. s. en styrande, ledande
och med tvångsmedel utrustad centralmakt.

Invändningarne mot den demokratiska
principen äro lyckligtvis nu för tiden redan
många trots all demagogi eller snarare till
en del just i följd däraf. Grundvillfarelsen
ligger uppenbarligen i den tysta
förutsättningen, att en »öfverhet» är nödvändig,
huru beskaffad den än må vara. Den, som
härutinnan känner sig tveksam, vill jag
rekommendera följande betraktelse.

Det skall röstas om någonting.
Majoriteten kommer att fälla utslaget, och
minoriteten skall varda tvungen att foga sig
därefter. Tänka vi oss nu t. ex. frågan
om religionsundervisning i en gemensam
skola underkastad folkomröstning. 
Resultatet skall bli olika, allt efter som man
låter stockholmarne eller, alla svenskarne
rösta. Ega bönderna och andra, hvilka
stå under starkt inflytande af prästerna,
rätt att tvinga de mer upplysta storstäderna
att låta undervisa sina barn i religion,
därför att de förra äro »fler», än de senare?
Men låt oss gå ett steg längre. Hvarför
låta svenskarne och endast svenskarne rösta
och icke till äfventyrs alla européer eller
åtminstone ryssarne? Den politiska
förreningen under ett »regenthus» skall väl
dock ingen anse som bestämmande. Det
gemensamma språket nyttar häller intet.
Man tänke på svensk-amerikanerna och
tysk-schweizarne, eller man erinre sig
Österrike, som till följd af folkuppblandningen
därstädes blifvit kalladt
germanisk-slavisk-romanisk-semitisk-mosaik. Men låt äfven
blott stockholmarne rösta. Tvang man mig
att välja mellan Moses och Darwin, så
beslöt äfven jag mig i alla händelser för den senare,
men gaf man mig min frihet, så ljöde svaret:
ingen af de bägge. Majoriteten bland
stockholmarne har påtagligen ingen rätt att
tvinga mig till att låta undervisa mina
barn i hvad som den håller för godt, men
som jag anser vara förvändt eller blott
delvis riktigt. Vore stockholmarne berättigade
att tvinga mig därtill, så kunde med lika
så god rätt provinserna tvinga Stockholm
till bibeln eller ryssarne svenskarne till
popen (rysk präst) båda sätten vore
flertalets rätt, bäggedera »demokrati».

Den, som har svårt att öfvervinna
föreställningen om nödvändigheten af en
centralregering, må komma ihåg, att för
närvarande äro de enskilda nationaliteterna
själfständiga; att motsatsen, exempelvis en
tvungen förening af Tyskland och Ryssland,
ofelbart skulle leda till oförrätt mot de
mindre talrika, men framskridna tyskarne af de
efterblifna, men talrikare ryssarne, detta så
mycket säkrare ju mer »demokratisk»
författningen för denna förening af Ryssland och
Tyskland vore, ty demokratin betyder
majoritetens rätt att beherrska minoriteten med
hjälp af de af det »suveräna» folket valda
embetsmännen.

Nationalstaternas faktiska själfständighet
i nuvarande tid hindrar icke det ringaste
dessa att på grundvalen af fritt aftal
reglera gemensamma angelägenheter.
Post- och telegrafväsendet lämnar det närmast till
hands liggande och lärorikaste exemplet.
En vidtgående själfständighet af små
grupper, såsom den eftersträfvas af anarkisterna
i ordets vidsträcktaste mening, och hvilken
är den enda samhällsform, som betryggar
friheten och utesluter de mer framskridna
minoriteternas undertryckande af den
jämförelsevis städse efterblifna majoriteten, —
denna avtonomi af de enskilda
producentgrupperna skulle sålunda såsom exemplet
på de fria internationella föreningarne
rörande post- och telegrafväsendet mellan
avtonoma stater åskådliggör, icke det
ringaste hindra det gemensamma ordnandet af
gemensamma angelägenheter. Man
behöfver följaktligen blott tänka sig
själfständighetsprincipen från staterna öfverflyttad
på små grupper. Den härigenom ännu
icke vederlagda invändningen, huru den ena
gruppen skall kunna undvika att kränka
den andra, skall under gången af vår
framställning bli tydligt. Och sålunda skulle då
också inkastet, att staternas själfständighet
i och för sig vore orsaken till krigen
mellan folken samt att öfverförandet af
själfstyrelseprincipen på små grupper måste leda
till ett allas krig mot alla, bli utan betydelse.

*

Förkastandet af herravälde i det politiska
motsvarar bekämpandet af utsugningen i
det ekonomiska. Socialismens inskränkning
till blott ekonomiska ting är en af
svagheterna hos marxismen eller
socialdemokratin. Den ekonomiska sidan af socialismen
är dock i alla händelser den viktigaste. I
dess egenskap af ekonomisk lära är dess
första uppgift att underställa de bestående
ekonomiska förhållandena kritik eller
granskning, hvarvid den karaktäriserar vissa slag af
inkomst som plundring, såsom ett
tillegnande af frukterna af främmande arbete
utan vederlag. Dess andra uppgift består
i att åtminstone till grunddragen bestämma
den form för egendomen och hushållningen,
som, så långt man i förväg, kan se,
motsvarar rättvisans och förnuftets fordringar
eller, hvad är det samma, angifvande af
det mål, hvartill de socialpolitiska
riktningarna af reformatorisk och revolutionär
natur sträfva. För det tredje kunde eventuelt
medlen och vägarne till vinnandet af det
eftersträfvade målet komma i fråga.

I afseende på kritiken af den bestående
ekonomiska ordningen äro icke allenast
alla socialister, utan äfven half- eller
trefjärdedels-socialisterna så godt som eniga i
de väsentliga hufvudpunkterna. Men så
icke alldeles angående målet, som i sitt
förvärkligande tager olika form beroende
på om man ser socialismen ur synpunkten
af frihet eller statstvång.

I likhet med Dühring kunde man
indela de olika slagen af inkomst i sådana,
som ha afseende på prestationerna
(tjänsterna) och i sådana, hvilka ha afseende
på eganderätten. De förra kunde man kalla
arbetsinkomster, de senare egendomsränta.
Arbetslönerna, honoraren för läkare, lärare
o. a. höra till de förra; profiterna öch räntorna,
af alla slag till egendomsräntan
(motsvarande Marx' »mervärde»). Mer eller
mindre utan arbete åtkommen ränteinkomst
är en följd af vissa af statsmakten
uppehållna egendomsrättigheter. Jordegaren
uppbär jordränta i kraft af sin eganderätt till
jorden; fabrikanten förlagsprofiten till följd
af eganderätt till maskinerna, o. s. v.

Nu har eganderätten i alla fall en
berättigad sida. Hvilken befogenhet ger mig
t. ex. eganderätten till ett stycke jord?
Det är icke en befogenhet, utan
befogenheter af mycket olika slag. För det
första kan jag själf nyttja min egendom;
för det andra — och det är något helt
annat — kan jag utesluta en. hvar från
nyttjandet. Det förra kunde korteligen
kallas nyttjanderätt; det senare rätt till andras
uteslutande. Hvilka af dessa i eganderätten
ingående rättsbestämningar är nu den, som
leder till utpressning? Till äfventyrs båda.
Ingalunda. Nyttjanderätten är mycket
oförarglig. Felet är endast att söka i
rätten till andras uteslutande. Emedan jag
har den lagliga, af auktoritet och stat
understödda makten att, om jag så vill, utesluta
en och hvar att tillsammans med mig nyttja
min »egendom.» Därför och endast därför
kan jag uppbära en tribut för den blotta
tillåtelsen till nyttjandet.

I fråga om jordräntan och egentliga
arrenden springer detta strax i ögonen. Men
det gäller äfven för kapitalprofiten (vinsten)
Entreprenören kan utsuga sina arbetare
icke till följd af den omständigheten, att
han fritt förfogar öfver sina maskiner; d.
v. s. emedan han med dem kan arbeta
och producera, utan att fråga någon t. ex.
statsbetjänte om lof; — nej, därför att han
kan förbjuda andra att tillsammans med
honom använda dem, emedan han eger
den af staten garanterade makten att
utesluta andra från nyttjandet däraf. Därför
och endast därför kan han för den blotta
tillåtelsen att nyttja uppbära, profiten 
(vinsten) likt en skatt eller fast mera, såsom i särskildt
fall af lönearbetet, tvinga arbetaren att taga
den af honom betalade lönen. »Du får
icke producera med mina maskiner, därest
du icke till mig afstår en del af
produkternas värde». Detta kan fabrikanten
tillropa arbetaren icke på grund af sin
nyttjanderätt, utan uteslutande i kraft af rätten
till andras uteslutande: »om du icke afstår
till mig så eller så mycket, förbjuder jag
dig att använda det eller det.»

Man kunde äfven resonera som så:

Proletären finner jorden och
produktionsmedlen, hvilka äro nödvändiga för lifvet
och arbetena, tagna i beslag; — han får
icke använda dem,, om egarne icke tillåta
honom det (»rätt till andras uteslutande»):
men dessa tillåta det blott mot erläggande
af en afgift (utpressning) eller de tillåta
honom det icke alis (arbetslöshet).

På så sätt är den af staten uppehållna
formen af eganderätten, den med andras
utslutande, men icke eganderätten som rätt
till nyttjande utan »samhällets» särskilta
samtycke den enda orsaken till det fördärfliga
i den nuvarande ekonomiska ordningen, —
utsugningen samt svårigheten eller 
omöjligheten att finna arbete. Därur framgå sedan
visserligen andra följder, såsom i all synnerhet
kriserna, hvilka uppstå till följd af otillräcklig
massförbrukning samt af den öfver höfvan starka
utvecklingen af den nästan uteslutande de
icke arbetande klasserna till buds stående
lyxindustrin.

På grund af att sådana absoluta
egendomsrätter och på dem beroende
utsugningsrättigheter äro säljbara, är det möjligt
att låna värdesummor mot ränta. Ty
huru kommer det sig, att låntagaren är beredd
till och i stånd att betala långifvaran ränta?
Uppenbarligen emedan han med de lånade
pängarne kan göra profit och betala
långifvaren en del af profiten som ränta. Men
hvaraf kommer det sig, att han kan göra
profit med de lånade pängarne? Emedan
han med samma jord och
produktionsmedel, eller nogare angifvet, emedan han kan
köpa en egendomsrätt med andras uteslutande
till jord och produktionsmedel och i följd af
denna egendomsrätt med andras uteslutande
kan han, såsom ofvan blifvit visadt, utpressa
sina medmänniskor. Vidare skall ingen,
så länge sådana egendomsrätter äro
säljbara, låna pängar utan ränta, ty han kunde
ju själf med sina pängar köpa en dylik
egendomsrätt med andras uteslutande och
inhösta profit. Den, som skulle låna pängar
utan ränta (om än naturligtvis mot
skyldighet att återbetala) afstode i enlighet
därmed frivilligt en ränteinkomst utan
arbete, som han skulle kunna lyfta i form af
jordränta eller kapital — (fabrikant=) profit,
om han för sina pängar hade köpt sig den
kännetecknade egendomsrätten. Därför gör
ingen i allmänhet detta. Men hvad drar
läsaren för slutsats däraf: räntehushållningen
är endast möjlig på grund af köpbarheten
af vissa, lönslafveriet betingande
egendomsrätter och icke, såsom många fortfarande
tro eller föregifva sig tro, på grund af
nyttjandet af — pängarne. Utan sådan
egendomsrätt vore pänningen ett högst
oförargligt, mycket praktiskt, ja, noga sedt
alldeles oumbärligt medel för mätandet af
värdet, till förmedlingen af utbytet och till
periodisk, uttryckligen äfven privat
anhopning af värden, som då visserligen voro
frukterna af eget och icke såsom nu af till
största delen främmande arbete och som
endast kunde tjäna till senare förbrukning,
men på intet vis, såsom nu, till
medmänniskornas förslafvande och utplundring.

I öfverensstämmelse härmed vore den
ledande grundsatsen för folkhushållningen
den fria föreningen i producerande grupper,
— hushållskommuner, såsom dessa grupper
blifvit af Dühring benämda, eller fria
associationer, såsom de benämnas af den
österrikiske socialekonömen Theodor Hertzka.

Dessa grupper äro egarne till
produktionsmedlen, men icke egare till de samma med
andras uteslutande. De skulle ha en fri
nyttjanderätt till dem samt till produkterna
af deras arbete med en enda inskränkning:
de finge icke utesluta någon från
delaktighet, utan de voro förpliktade (måhända
med få inskränkningar) att i princip
upptaga en hvar sig erbjudande arbetskraft
som likberättigad medlem. Betydelsen af
denna bestämmelse är klar: därigenom
fordras icke blott i teorin »samhällets
eganderätt» eller bättre jordens och de andra
produktionsmedlens herrelöshet, utan denna
bestämmelse blir på ett i ögonen fallande
sätt i praxis öfversatt: den kostnadsfria
användningen af den samtliga jorden och
allt realkapital, d. v. s. produktionsmedlen
och bostäder äro hvar och en fritt tillgängliga
på samma vilkor, i det man kan inträda i
hvilken association som behagas. Hvar och en
blefve egare till sina arbetsprodukter eller till
en däremot svarande andel i gruppens
produktionsafkastning, utan att, såsom nu, vara
tvungen att afträda en del och därtill den största
delen utan vederlag, d. v. s. utan att
låta sig plundras.

Upphäfvandet af rätten till andras
uteslutande hindrar den ena hushållskommunen
att utpressa den ändra. - Embetsmän skulle
komma att fylla rent tekniska uppgifter
och aldrig utöfva egentlig öfverherrskapsrätt.
Men framför allt skulle möjligen behöfliga
»produktionen ledande» tjänstemän blott
vara beroende af de små grupperna, genom
hvilkas val de erhöllo sina embeten och icke
af hela folket eller af någon
centralmyndighet. Vid utöfvandet af deras ringa
befogenheter komme de i direkt beröring med
sina omedelbara uppdragsgifvare. Endast
genom en sådan decentralisation i små
ekonomiska grupper kan man förhindra, att de
möjligen ifrågakommande tjänstemännen
bland samhällsgruppernas befullmäktigade bli
byråkrater, tyranner och utsugare.

Ett dylikt system af hushållskommuner
eller fria associationer kunna lätt
åskådliggöras i fall man utgår från de modärna
aktiebolagen och tänker sig dessa underkastade
en omorganisation eller rad af
förändringar. Nämligen för det första, att arbetarne
vore tillika aktieegarna och i besittning af
alla deras rättigheter; därigenom skulle
framför allt arbetslön, dividend (profit) och
ränta sammansmälta till ett odelbart helt:
å ena sidan arbetsinkomster (lönerna), å den
andra egendomsräntor (profit, jord- och
utlåningsränta). Eller slutligen, för att tala
marxistiskt, värde och mervärde voro såsom
särskilda inkomster försvunna och den
samtliga arbetsafkastningen intoge deras plats.
En ränteinkomst utan arbete funnes icke
mer. Äfvenså vore det sociala beroendet
undanröjdt och det industriella slafveriet
upphäfdt. De ekonomiska monarkierna
(entreprenörhushållningarna) skulle vara ersatta med
ekonomiska republiker (fria,
arbetarassociationer). Men dessa associationer skulle icke,
såsom de nuvarande entreprenörerna, ha
någon eganderätt med andras uteslutande.
Utan i kraft af skyldigheten att upptaga
nya medlemmar såsom likberättigade vore,
om man så vill, samhällets eganderätt eller
bättre produktionsmedlens och jordens
herrelöshet bevarad.

Den så kallade kapitalistiska utsugningen
är ju endast möjlig på grund af den
beståndsdel i eganderätten, som jag har
betecknat som rätt till andras uteslutande.
Den, som icke förgäter det, fattar med ens
betydelsen af upptagningsskyldigheten. Det
fria utbytet af likvärdiga produkter mellan
de enskilda associationerna genom
förmedling af pängar, eller kredit kan aldrig bli
orsaken till ett orättvist tillskansande. Men
däremot skulle de oundvikliga
prissvängningarna ha till följd en äfven i
enskildheterna öfverskådlig själfreglering af
produktionen och konsumtionen. Hvar och en
skulle producera, hvad han behagade och
göra bruk af sin produkt, såsom han funne
för godt. Det vill säga, att han skulle sluta
sig till den hushållskommun, som tilltalade
honom. Men just denna frihet skulle vara
till fördel för alla enskilda, följaktligen äfven
för det så kallade hela. Ty egennyttan —
(icke den till andras förfång och skada sig
riktande egoismen, utan den rättvisa och
ändå oskyldiga egennyttan) — skulle i
genomsnitt värka så, att man producerade de
varor, hvilka bäst kunna värderas. Men det
vore just sådana, hvaraf andra människor
äro i behof och hvilka därför äro benägna
att köpa dem. Denna själfregleringsidé har
några släktdrag med manchesterteorien.
Konkurensens frihet är i princip häfdad och
det är endast olikheten i
konkurrensvilkoren, som är utgallrad med
undanrödjandet af de om plundring erinrande
beståndsdelarna i eganderätten.

Under en så beskaffad egendomsordning
som den nyss skisserade är 1:o) friheten
bevarad; 2:o) utpressningen hvarken inom
en grupp eller mellan grupperna möjlig,
enär a) hvarje hushållskommun hushållar
socialistiskt, b) den ena gruppens präjning
genom den andra kan för den skull icke
ifrågakomma, då ingen grupp eger befogenhet
att utesluta; gruppen med mindre
inkomster per hufvud skulle utöfva en svagare,
den med större en starkare dragningskraft
och såmedelst i sin början förkväfva hvarje
orättvis olikhet.

Häremot kunde bland andra den
invändningen göras, att under sådana förhållanden
saknade man all garanti för inkomsternas
likformighet. Alldeles riktigt! Men det är
ej häller annorlunda möjligt, utan att
förneka frihet och rättvisa. Och utan att
antingen rubba jämvikten mellan produktion
och konsumtion eller gifva den till pris åt
byråkraternas visdom och godtycke.
Afkastningen af mitt arbete tillhör mig och
det till på köpet för rättvisans egen skull.
Om det marxistiska »samhället» eller om
en kommunistiskt sinnad avtonom individ
"tager den hel eller delvis i anspråk, så,
plundrar man mig, hvartill man ofta nog kan
ha makten, under vissa omständigheter
äfven den s. k. lagliga rätten, såsom
exempelvis nutidens utsugarmakt, men som man,
aldrig med framgång skall kunna göra
gällande ur rättvisans synpunkt. Den för
denna uppfattning nödvändiga förutsättning,
uppfyld i Dührings ock Hertzkas system,
består framför allt i en organisation, i följd
hvaraf det står en hvar öppet att
kostnadsfritt nyttja på lika vilkor realkapitalet, d. v.
s. produktionsmedlen och uttryckligen jorden.
Eljes, skulle t. ex. arbetsafkastningen på
bättre jord vara orättvist högre än på sämre.
Men lika inkomster skulle endast vara
möjligt på så vis att man i »samhällets» namn
stal ifrån den, som prodiacerade mer, en
del af hans arbetsafkastning för att gifva
en annan, som arbetade mindre, den.
Inkomsternas likformighet, såväl som den 
anarkistiska kommunismens »fria njutningsrätt» .
skulle göra hvars och ens inkomst
oberoende af hans värksamhet. Men då man
nu likväl måste arbeta, så måste man
antingen förlita sig på den statskommunistiska
»pliktkänslan» eller taga sin tillflykt till
polisartadt arbetstvång eller slutligen vara;
af den åsikten, att människorna arbeta för
sitt nöje.

I alla händelser skulle exempelvis i en
hushållskommun af kvicksilfverbergvärk i
medeltal uppbäras mer per hufvud, än i
en annan angenämare och mindre
hälsofarlig branch, t. ex. inom bokbinderiet,
frånsedt en olika lång arbetstid. Men ingen,
och äfven ingen bokbindare, kunde däröfver
beklaga sig, då han ju när som hälst kunde
öfvergå till en kommun af
kvicksilfverarbetare och erhåller då den högre afkastningen,
i fall han har lust att förrätta detta
obehagligare och farligare arbete!

Följaktligen ligger deri absolut ingen
orättvisa. Men mer än så: för det tekniska och
kulturella framstegets ändamål är det t. o.
m. af behofvet, det afkastningen är så
mycket högre, ju obehagligare och
hälsovidrigare arbete är, på det att de
ifrågavarande arbetaregrupperna först må sättas
i tillfälle att genom införande af tekniska
förbättringar göra arbetet angenämare och
mindre farligt. Under det att i dag ett
arbete i allmänhet taget inbringar mindre,
ju oangenämare det är (frånsedt enstaka
undantag), så skulle i detta system saken
ställa sig omvändt i enlighet med rättvisan.
Men stor skillnad skulle icke i något fall
visa sig, och vidare skulle dessa
differenser ha tendensen att utjämnas mer och mer,
just för den skull att de högre ränterande
oangenäma arbetena i följd af industriella
förbättringar mer och mer skulle förlora det
obehagliga och farliga arbetet. Men
framför allt kunde ingen beklaga sig, då ju alla
hushållskommunerna stå öppna för en och
hvar, och man blir i hvar och en af dem
egare af värdet af sina arbetsprodukter.

Men huru skall nu växelvärkan mellan
produktionen och konsumtionen regleras?
Vore dertill icke en centralmyndighet
nödvändig, som i enlighet med behofvet
anvisar arbetskrafterna den eller den
branchen; en myndighet, som t. ex. vid fall af
stegring af ett behof efter en vara förökar,
i motsatt fall minskar antalet producenter?
Nej! Ty just vid förutsättning af
fullkomlig frihet och särskilt absolut frihet vid
val af yrke; vidare vid förutsättning att
utbytet af varorna likaledes är fullkomligt
fritt samt slutligen vid den tredje
förutsättningen, att hvarje grupp är egare till
sina arbetsprodukter (som väl är den
viktigaste skillnaden mellan det
Hertzka-Dühringska systemet och de anarkistiskt
kommunistiska lärorna) skulle och måste
produktionen och förbrukningen regleras
alldeles af sig själfva, fullkomligare, än en
byråkrati någonsin kunde bringa det å bane.

Antaga vi, att någon artikel af ena eller
andra skälet stiger efter behofvet. Den
första omedelbara följden vore en
prisstegring af denna artikel, som skulle inträffa
lika noggrannt och alldeles af samma
orsaker som i dag. Till följd däraf skulle
nu uppenbarligen uppbäras mer per hufvud
i de hushållskommuner, (eller, såsom Hertzka
uttrycker sig, associationer), som producera
den samma, än förut och i genomsnitt hos
de öfriga. På grund däraf skulle dessa
associationer utöfva en motsvarande större
dragningskraft på arbetarne. Flere arbetare
skulle således vända sig till denna branche
— (det står ju hvar och en fritt att inträda 
i hvilken hushållskommun som hälst och
att använda dess produktionsmedel) — det
skulle produceras mer af denna artikel och
enligt vårt antagande det stegrade behofvet
fylles helt och hållet utan något faderligt
förmyndarskap från någon centralmyndighets
sida. Därjämte komme de i början
stegrade priserna samt den högre inkomsten
pr hufvud att i motsvarande grad sjunka.

Prisstegringen i följd af ökadt behof, den
däremot svarande högre inkomsten för de
ifrågavarande producentgrupperna skulle
aldrig kunna bli något betydligare, ty hvarje
huru liten ökning som hälst af
vinstchanserna, ja, blotta inväntan af en sådan
stegring skulle, såsom är visadt, öka antalet af
producenterna af den ifrågavarande artikeln
och därigenom bringa såväl dess pris och 
inkomsten per hufvud åter till
genomsnittsnivå, som ock framför allt bemöta höjandet
af efterfrågan med en motsvarande stegring
af anbudet. I händelse af en minskning
af behofvet, skulle saken uppenbarligon 
förlöpa på samma sätt, fast i omvänd ordning.
Sjunka priserna, följaktligen äfven vinsterna,
vore utträdet af arbetskraft den i ögonen
fallande följden, tills jämvikten återställdes.

Detta resonemang, som här blott i
korthet och till hufvuddragen kunnat skisseras,
är intressant, ty det visar, huru just under
den fullkomligaste frihet produktionen och
förbrukningen skulle och måste ingripa i
hvarandra. Att detta icke är fallet i våra
tider, har sin hufvudsakliga grund däri, att de
produktiva arbetarne icke bli egarne till sina
produkter, och att dessa utan afdrag icke
kunna utbytas ömsesidigt, utan att de fast
hällre nödgas afstå utan vederlag den större
delen af värdet af sina produkter som
profiter, räntor o. s. v. till den af staten,
medels vissa vinstgifvande
egendomsrättigheter skyddade kapitalistklassen; eller, hvad
som är det samma, att de producera icke
som själfständiga arbetare för egen
räkning, utan som lönarbetare för andra.
Alla missförhållanden mellan produktion och
förbrukning, som äro kända som kriser,
uppstå därigenom, att konsumtionen icke
håller jämna steg med produktionen. Den
blir efter, därför att de stora folkmassorna,
de produktiva arbetarne plundras; men
därtill är den af Dühring som våldsegendom
betecknade utsugningsrätten skuld och i
sista hand staten, den så kallade ordningen
själf. Ty det är denne, som uppehåller
rofegendomen och den därifrån härledda
profiten, utlåningsräntan och jordräntan.

Men hvem bekymrar sig då om
»samhällets» allmänna välfärd. Ingen . . . Och
det med rätta. Ty hvad är »samhällets»
välfärd annat än den enskildes? Och i
Dührings system vore ingen förhindrad att
främja sitt eget väl, utan att nödgas afträda
något till entreprenörer, jorddrotter,
kapitalister eller tjänstemän. Äfvenledes vore
ingen förhindrad att med sina likar
sammansluta sig i ändamål att förstora
produktiviteten eller för andra syften på
grundvalen af fri sammanslutning. Men detta är
ju den rena anarkin, skulle marxisterna säga.
Om det betyder så mycket som » utan välde»
(Herrschaftslosigkeit), då utan tvifvel. Men
om det betyder så mycket som
»oordnadt kaos» och »krafternas splittring», då
icke alls.

Det stundom hörda uttrycket "»statens
undanröjande» är för resten ett illa valdt
uttryck såsom ledande till missförstånd, för
så vidt som man vid ordet »stat» lätt
tänker på en organisation af något slag. Men
organisation är naturligtvis en
nödvändighet. Därför är det bättre att med Dühring
tala om en »vålds- eller undertryckningsstat»,
hvars förnämsta karaktär är att söka i den
autoritära rätten till herravälde öfver
enskilda personer (individer).

De samhällsläror, hvilka, mer eller
mindre, blifvit härstädes behandlade, kunna
korteligen så karaktäriseras:

Marxisterna (socialdemokratin) vilja genom
byråkrater röfva mig min arbetsafkastning
i samhällets namn och den samma fördela
i enlighet med det förment »allmännas
bästa». Och följer jag icke villigt, så skulle
de bruka våld. Motivet till den ekonomiska
värksamheten vore ett slags
statskommunistisk »pligt»-känsla och, då den icke
skulle förslå, ekonomiskt eller brutalt
statstvång, alldeles efter mönstret af nutidens
s. k. militär-» plikt», där ju äfvenledes
finnes frivilliga. (Originalförf. syftar här på
»Èinjährig-Freivillige» i den tyska
värnpliktsförordningen).

Den kommunistiska anarkismen
proklamerar den »fria njutningsrätten» till den
främmande arbetsafkastningen: Den som toge
denna i anspråk utan likvärdig mottjänst,
läte begåfva sig. I själfva värket går den
kommunistiska anarkismen ut på ett
ömsesidigt gifvande, utan hänsyn till värdet
af de begåfvade tjänsterna eller tingen.
Motivet till den ekonomiska värksamheten
vore å ena sidan den medfödda böjelsen
till det ekonomiska arbetet, å andra sidan
en rätts-, för att icke säga skamkänsla, som
skulle förhindra, att någon läte begåfva sig
utan mottjänst.

Frihetens socialism (det
»antikratiskt-socialitära systemet») fordrar, under
förutsättning af likformighet i produktionsvilkoren,
rätten till den oafkortade njutningen af egen
arbetsafkastning och i enlighet därmed det
fria utbytet af likvärdiga produkter. Motivet
till den ekonomiska värksamheten vore
egennyttan, men icke i betydelsen af det slags
egoism, som utplundrande riktar sig på
andras bekostnad, utan i betydelsen af en
sund, ingens rätt kränkande egoism. Man
arbetar, för att lefva, för att konsumera.
Man arbetar mycket, för att konsumera mera.
Man arbetar hvarken af tvång eller af
pliktkänsla eller af nöje (om arbetet är för mig
en njutning, så mycket bättre för mig!),
utan af egennytta.

*

Gent emot tvångskommunisterna och de
fria kommunisterna vilja vi till sist anställa
följande betraktelse.

Oaktadt »den fria njutningsrätten» kan i
det hela uppenbarligen dock icke njutas
mer, än som produceras. Men väl skulle
enskilde eller, för att afskära vissa här
betydelselösa inkast, enskilda grupper kunna
konsumera mer eller förbruka mindre, än
de (efter värdet) producerat. Nu skulle vi
vilja fråga en hvar enskild kommunist eller
kommunistgrupp följande: vill du (eller vilja
ni) konsumera mer eller mindre, än du
producerat? Svarar han oss: mindre, så ger
jag honom att begrunda, att i hvilken
samhällsordning som hälst helt säkert ingen
skall hindra honom att gifva eller skänka
bort. Men svarar han oss: »mer», så vore
han — genomskådad. Svarar han
hvarken mer eller mindre, utan precis så
mycket som jag (efter värdet) producerat, så —
vore han just ingen kommunist mer, utan
i det väsentliga öfverens med Dühring och
Hertzka. — Frågan om försörjning af till
arbete oförmögna o. s. v. kunde på olika
sätt lösas. Bäst och enklast genom fria,
på ömsesidighet grundade
försäkringssällskap.

*

För att förbättra arbetarnes läge inom de
bestående förhållandenas ram äro logiskt
två hufvudvägar tänkbara. Antingen skydd
under statens hägn eller det egna skyddet
i fria föreningar. Om man tager i
betraktande, att det väsentligen är staten, som
främjar utsugningen, ja, i själfva värket öfver
hufvud taget gör utpressningen först möjlig,
all den stund han med våld uppehåller den
s. k. eganderätten, som visserligen icke i och
för sig är »stöld», men väl för till en den
egentliga stölden jämförlig plundring af
arbetarne, så är det underligt, reflekterar dr
Friedlaender, att se just denna stat,
upphofsmannen till rofvet och inbegreppet
af slafveriet, spela rollen af beskyddare af
de utplundrade och lönslafvarnes befriare.
Staten vidmakthåller utprässningen med hjälp
af autoritärt våld. Samma stat söker sedan
afvända de yttersta konsekvenserna af den i
principen bibehållna träldomen och 
lönslafveriet genom nya ingrepp, genom
olycksfalls-, ålderdoms-, ränte-, fabriks- och
timlagar. Denna inskränkning af ett tvång
med hjälp af ett annat tvång kan dock
alltid betraktas som ett återhållande medel
Det värsta är, att det konsekventa
fullföljandet af denna riktning måste leda till
stärkandet af statsauktoriteten, ja, slutligen
föra till fullständig statssocialism.
Förslöandet af frihetskänslan på samma gång 
massan beredes lindringar, — det är ju en
från det gamla Roms Cäsartid välbekant
regel för den förtryckande makten. Panem
et Circenses — bröd och fäktarspel! Hvad
kommer frihet, oafhängighet och
människovärde oss vid!

»Arbetareskyddet» erinrar mycket om det
gamla Roms »slafskydd», ja, om man så vill,
djurskyddet. Frie män skulle
uppenbarligen icke behöfva något »skydd».
Arbetarnes vana att låta sig »skyddas» af staten,
medan de utsugas af samma myndighet och
af den likaledes af byråkrater, polis och af
staten öfver hufvud protegerade
kapitalistklassen måste med absolut nödvändighet
ha till följd förslöandet af hvarje
frihetsträngtan och därmed hämmandet af
mänsklighetens framåtskridande.

*

Med denna Friedlaenders reflexion säga
vi, läsaren och nedskrifvaren, honom farväl,
och måhända mötas vi i ett gemensamt
tack för den undervisning han genom sin
framställning af samtidens tre viktigaste
sociala strömningar här gifvit oss.





Makt sin och myndighet vet klok karl att kufva.

Förtro dig till en, icke till två; verlden vet, hvad tre veta!

Sällan liggande ulf ett lårben får, eller sofvande man seger.

En man varder kunnig af mäns samtal, men folkskygg fånig varder.

Yfs lagom af kvickhet, så länge du sjelf får ofrågad i torr drägt dröna.

Bättre börda bär ingen bort med sig än mycket mannavett.






Enkla händelser ur enkelt folks lif.
Af
KAROLUS.



Jag hade en gammal anförvandt, hvars
hufvuduppgift här i lifvet varit att
tjänstgöra som förman inom det stora
grofarbetarefacket, att fara land och rike
omkring och göra nytta, vid alla möjliga slag af
byggnader, järnvägar, broar, sjösänkningar,
kajbyggnader m. m. Nu var den gamle död,
och bland andra småsaker han lämnat mig
i arf funnos äfven några gamla
dagsvärkslistor. Jag satte mig att bläddra genom
dem en dag. Det gjorde godt i själen att
få dyka ned i gamla minnen; äfven mitt
namn fans på månget blad, emedan jag följt
den gamle en ganska lång tid.

På listan ser jag ett namn, Lars
Johansson, hvilket påminner mig om något som
jag vill berätta, och som visar, att talet
om personlig uppoffring för en annan icke
alldeles är ett tomt tal.

“Lars Johan“, som vi för korthetens skull
kallade honom, var i själ och hjärta en rå
och brutal sälle. Men han hade en ståtlig
figur och stora kroppskrafter och åtnjöt
därför såväl flickornas gunst som sina
kamraters respekt och aktning.

Vårt lag hade blifvit flyttat till en ny
plats en gång, och vi hade arbetat den
första dagen, då Lars Johan och jag på
kvällen gåfvo oss ut att söka äfventyr.

Det var sent på hösten och kvällen
därför mörk, dessutom duggregnade det rätt
bastant. Vi ämnade oss bort till ett ställe
där man sagt att det skulle finnas en
gästgifvargård. Vi hade hunnit till en
“skärning“, på den under byggnad varande
järnvägen, och gingo just svärjande öfver, att
när vi togo ett steg framåt halkade vi ett halft
steg tillbaka, i den våta leran, då vår
uppmärksamhet fästes vid en kvinnas skrik ett stycke
ifrån oss. Vi hoppade öfver diken och moras
och kommo omsider till en gräsbevuxen
backsluttning, nedanför hvilken låg en koja.
Uppe i sluttningen, mellan några björkar,
fortforo skriken och då vi hunno fram funno
vi en karl som nästan slitit kläderna af en
stackars kvinna, och som fortfarande
kämpade med henne. Nu blef det snart slut
på uppträdet. Gossen fick sin hyra och
det så, att inte tror jag han antastar
ensamma fruntimmer mera. Det var
emellertid första gången som Lars Johan och svarta
Lina träffades, men den gången blef
afgörande för hela hennes lif.

Hon bodde jämte sin döfva mor i stugan
nedanför sluttningen, och hade förr gått i
“dagsvärke“ hos bönderna, men försörjde nu
sig och modern genom att tvätta åt
“rallarne“. Vi följde Lina ned till stugan och
undfägnades efter husets bästa förmåga, af
den tacksamma men uppskakade flickan.

Från den kvällen gingo vi dit ofta,
synnerligast Lars Johan, och det märktes snart
att Lina blifvit allvarsamt kär i honom.
Äfven han tycktes icke vara oberörd, och
då Linas mor dog, efter någon tids förlopp,
flyttade Lars Johan och Lina tillsammans.

De bodde tillsammans länge och fingo
under tiden ett barn. Lina hade i början
enträget yrkat på att de skulle gifta sig
“riktigt“, men teg snart angående den
saken, då hon började få vresiga, svar. Hon
var dock plikttrogen och tålig och sökte
göra lifvet så angenämt som möjligt för
Lars Johan, hvilken dock icke alltid var
lika hygglig igen, utan ofta rullade upp
sin aflöning och ofta låg ute på gillen och
danser och kom hem med sönderrifna
kläder och andra refvor, för hvilka Lina
mången gång fick böta genom att nödgas
stå skottafla for berserkens dåliga lynne.

En dag kom underrättelse till oss, att
man "tog in folk" på en annan arbetsplats,
långt bort från den där vi nu voro, och
lockade af utsikt till större förtjänster och
något nytt, beslöto en del af oss att resa
dit. Lars Johan följde också med, men
Lina fick stanna kvar.

Ett par månader skrefvo de sins emellan,
men till sist brydde Lars Johan sig icke
om att hesvara Linas bref, hvilka trots allt
kommo, med samma regelbundenhet. Han
hade skaffat sig andra fruntimmersbekanta
och ämnade tydligen anse sin gamla
förbindelse upphäfd.

Det sista brefvet han fick, innehöll att
deras gosse dött af en häftig förkylning,
den han ådragit sig en dag då modren måst
taga honom med till klappbryggan, emedan
hon icke haft någon att se efter honom
hemma. Denna underrättelse förstämde icke
Lars Johan, tvärtom, nu ansåg han sig ännu
mera fri . . .

Omkring två och ett halft år efter Lars
Johans och Linas första sammanträffande,
skedde en hemsk olycka: ett ras inträffade
i det bergschackt där Lars Johan arbetade,
en af bergsprängare dog ögonblickligen
och Lars Johan förlorade en arm och
ett ben.

Han låg länge på sjukhus och fick väl där
tid att något närmare tänka öfver åtskilligt,
åtminstone skref han till Lina och talade
om sin belägenhet. Och nu var det som
hon fick tillfälle att lägga i dagen sin
uppoffrande karaktär.

De flesta i hennes ställning, skulle
naturligtvis nu resonerat så, att hade de ej
varit goda nog förut så kunde de afvara
bekantskapen äfven nu. Men så resonerade
icke Lina. Hon kom genast resande till
den plats där vi voro, för att uppsöka Lars
Johan, och jag tror bestämdt hon var
nästan glad Öfver det som händt, midt uppe
i all bedröfvelsen, ty nu trodde hon sig få
rå om honom ensam. Och det fick hon
också. Då han kom ut från sjukhuset
flyttade de åter tillsammans, och hon började
arbeta för båda. Något som hon lär
fortsätta med ännu, efter hvad jag hört
berättas.

Naturer sådana som Linas äro icke så
sällsynta som man vid ett första antagande
kunde vara böjd att tro, och de komma
ytterst väl till pass mången gång för de
mera brutala och hänsynslösa, hvilka utan
dem skulle få afvara det sympatiska
deltagande som äfven de trots allt längta efter
och ha behof af.

De finnas hvilka med bestämdhet påstå,
att allt hvad människorna företaga har till
innersta driffjäder egoism.

Må vara! Kanhända äro de uppoffrande
naturerna så inrättade, att deras första
lefnadsbehof är att få älska någon, och
kanhända är det just de enfaldigaste bland dem
som äro mest rädda för att låta föremålen
för denna kärlek växla. Att de, om så är,
söka tillfredsställa sin starkaste drift
liksom andra söka tillfredsställa sin, blir då
ingenting annat än egoism. Men den
egoismen kan endast bli skadlig för sin egen
bärare och är nog åtskilligt att föredraga
framför deras, hvilka icke fråga efter hur
många existenser och sinnen de krossa,
endast de få tillfredsställa alla sina nycker.

***

En annan man, hvars namn jag
återfinner bland dessa anteckningar, vill jag också
försöka presentera i några drag.

Han hette Peter Lind, men var dock
mäst känd under namnet “Varmhjärtingen“,
ett namn som han erhållit därför att ban
alltid ville gråta då han var litet
påstruken och detta synerligast om det blef fråga
om fruntimmer, för hvilka han i det
tillståndet hyste en ofantlig beundran och
hjärtnupen omsorg.

“Varmhjärtingen“ var en af de
kostligaste personer man gärna kunde träffa på,
såväl kroppsligt som andligt. När han kom
lufsande vägen fram, påminde han mäst om
en stor björn, med sina krokiga knän och
långa fötter. Kroppen var äfven i öfrigt
krokig och vresig, som en förväxt
masurbjörk. Till sin andliga människa var han
minst lika egendomlig.

Han hade inte en aning om hvad vanligt
folk mena med lefnadsbehof. Han kunde
arbeta natt och dag i vecktal, om det gälde,
och lefva på svagdricka och bröd, och han
var till och med så snål, att han inte nändes
slita skor ens, utan lufsade fram med de stora
breda fötterna nakna utefter “landgången“,
då han sköt sin jord- eller gruskärra.

Under sådana perioder var han mycket
tystlåten af sig, så att man riktigt fick
“köpa orden“ af honom om man ville
honom något. Men då han genom ett sådant
lif en tid snålat ihop några kronor, tog han
vägen till närmaste stad, eller i brist därpå
gästgifvaregård, och “handlade småsupar“
så länge han hade ett öre kvar. Då tog
han ut sin lifsnjutning.

När han sedan spelat “rent hus“ och
gick sökande efter nya medel för rusets
vidmakthållande ännu någon tid, kunde man
få honom att göra nästan hvad som hälst
för bränvin, en omständighet som spjufrar
ibland icke försummade att begagna sig af.

Så hände det en gång i X-stad, att
“Varmhjärtingen“ kom knogande gatan fram
där några unga rallare stodo vid en port.
Ett ungt fruntimmer passerade också förbi
i detsamma, och det gaf en af de unga
slynglarne en idé:

“Hör du ’Varmhjärting’“, hviskade han
hastigt, “om du går och kysser den där
flickan så får du ett kvarter bränvin.“

Och “Varmhjärtingen“ var visst icke sen.

Med långa, väldiga steg styrde han kurs
efter flickan och då han upphunnit henne,
vidrörde han med sin hand lätt hennes axel.
Hon vände förstås genast på hufvudet, för
att se hvad det var fråga om, och bums
passade “Varmhjärtingen“ på att sticka
fram sin snusiga trut mot hennes läppar.

En rungande örfil fick han för besväret
och det så att han måste stryka sig öfver
örat ett tag med sin stora labb, men han
fick ett kvarter bränvin också.

Han beskyldes för att ha låtit narra sig
till ett annat puts en gång också, om det
nu var sanning är ej så godt att veta, och
själf nekade han för det, men det skulle ha
aflupit på följande sätt:

Invid W-stad fans ett svinslakteri, på
hvars bakgård lågo en mängd svinklöfvar
och nu kom någon spjufver på den idén,
att det skulle gå bra att drifva med
stadens polis med tillhjälp af dessa klöfvar.

Mot löfte om bränvin skulle
“Varmhjärtingen“ ha åtagit sig följande:

Han stoppade alla fickor fulla med
svinklöfvar, och tog dessutom så många han
kunde bära under rocken, och gick
därefter bort till stadens vaktkontor, i hvars
förstuga han radade upp klöfvarne par om
par i dubbla rader utefter ena väggen.
Därefter knackade han på dörren till
vaktkontoret och yttrade med bedjande röst, då
man öppnade:

“En fattig vandrare kunde väl inte få
be herrarne om en liten förplägning,
eftersom herrarne ha kalas i dag.“

“Kalas! Hvad fan säger ni för slag?
Hvilken har kalas här?“

“Jo, jag bara trodde så“, sade
’Varmhjärtingen’, fortfarande med sitt ödmjuka
tonfall i rösten, “eftersom jag såg så
mycket galoscher i förstugan.“

Tablå!

Det skämtet lär ha kostat åtskilligt mer 
än att kyssa flickan.

Liksom nästan alla periodsupare var 
“Varmhjärtingen“ i nyktert tillstånd ytterst ödmjuk
öch medgörlig mot befälet. Han kom alltid,
när han ville börja arbeta igen, som
mannen med det skuldmedvetna samvetet, som
fick vara glad om han endast slapp afsked
och i öfrigt var beredd och ansåg sig
skyldig att mottaga hvad som hälst. Befälen
låtsade också vara mycket bistra af sig och
skrupensade upp honom af hjärtans lust, men
i själfva värket tyckte de nog inte illa om att
ha någon att tussa med och spela kaxe öfver —
människorna ha ibland sådana små svagheter.
T. o. m. en förman som var s. k. gudsbarn
yttrade en gång: “Ja nog är det
välsignat väl att arbetarne äro nyktra och
ordentliga förstås, men man vore nästan färdig att
tycka bättre om de supande ändå, ty de äro
icke så påstridiga.“





Kvarnen och Bränneriet.
(Härtill plansch.)



Vårt allmännaste och förnämsta födoämne,
brödet, står i ett så naturligt
förhållande till den säd, hvaraf det beredes,
att vi knappast någonsin betrakta den
vigtiga och betydande handelsvaran spannmål
annat än som en källa till välsignelse. Dock
är det icke uteslutande så. Den är både
till välsignelse och förbannelse — bröd eller
bränvin!  Båda barn af samma moder, och
dock, huru skarpt uppdrages icke gränsen
mellan dessa två ämnen . . .

Hvem som blickat ut öfver de till skörd
mognande sädesfälten, de gula sädesskylarne
eller kornfältens hvita yta, kan väl för ett
ögonblick vara tveksam om hvilketdera är
sädens rätta bestämmelse, kvarnen eller
bränneriet?  Huru likt ett helgerån synes
det icke att kasta de rika och gyllene
skördarne i den gapande munnen på bränneriet,
att där förvandlas till ett gift och ett
fördärf.  Å ena sidan hälsa och välsignelse,
— till världens alla ändar! — till ingen
förbannelse. Den hungrige arbetsslafven,
den arme tiggaren, den lille tultingen med
sin stora smörgås och sina flottiga fingrar,
den rike bankiren och den husville
landstrykaren — alla välkomna och uppskatta de
brödet.

Å andra sidan bränneriet med dess kar
och baljor, dess gapande cisterner och dess
slingrande rör, hvarur forsar fram en jemn
ström af bränvin, detta eldvatten, som är
en af mänsklighetens värsta fiender. Dess
skuldbelastade konto täljer om sjukdom och
död, om blomstrande unga lif som vissnat
bort i förtid, om förkväfvande af de goda
egenskaperna i själ och hjärta, om hasardspel med
heder, ära och redlighet, om trasor, smuts,
nöd och brist, fängelser och fattighus.
Genom eldvattnets dödsbringande frö uppspira
idiotism och vansinne, genom dess verkan
upplöses familjebanden, förrådas vänner och
hemligheter obarmhertigt och göres skapelsens 
mästervärk, människan sjelf, till ett
uppsväldt vrak.

Och alla de millioner hektoliter säd, som
erfordras att mata brännerierna för
producering af alkohol, och alla de tusentals 
hektar fruktbar jord som användas till odlandet
af den ofantliga mängden säd. Huru många
utblottade män och kvinnor skulle icke der
finna sin bergning, och i hur många armodets 
hem skulle icke dess produkter sprida
lycka och välstånd!

Måtte den tid ej vara aflägsen, då inom
vårt land åkerjordens frukter användes
uteslutande till välsignelse, och då bränneriet
med dess för mången ödeläggande produkter
endast hör till de dystra minnena i folkens
lif. Dertill förhjelpe alla goda krafter!

Ack, ett andetag på de friska fälten,
der säden håller på att mogna till skörd!
Ack en dryck ur den kristallklara strömmen,
som sätter mjölnarens jul i rörelse!










Till Porträtten.





Kvinnan och humanitetsfrågorna.

Bland svenska kvinnor, som på senaste
tiden gonom ett allvarligt, sjelfuppoffrande 
och modigt uppträdande i stora
humanitetsfrågor tillvunnit sig välförtjent
erkännande och varma sympatier inom vidsträckta
kretsar, intager fru Elna Tenow ett
framstående rum. 

Hon föddes år 1862 och är fosterdotter
till postmästaren J. F. Ros i Leksand och
hans maka Sara Elisabet Lundbergsson. Hon
trädde i äktenskap med revisorn i Kongl.
Civildepartementet Christian L. Tenow år
1887.

Hon har för sina studier en tid vistats i
Köpenhamn. Af henne utgifna skrifter äro:
Brokigt, noveller och skizzer af E. T. (Guido),
Stockholm 1887; Öppet bref till August
Strindberg, (ett bemötande af dennes
uttalanden angående kvinnan); Några ord om
positivismen; Läkare och läkareansvar
(ursprungligen en föreläsning, som hon höll i
Stockholm den 21 April 1893, hvilken
väckte stort uppseende och blef föremål för
många angrepp). Dessutom har hon lemnat 
bidrag till »Framåt» och »Idun» m. fl.
tidskrifter.

I sina båda senaste föredrag om
»vetenskapens offer» och om »skönhetskrafvet
såsom en vägledare till det goda» har fru
Tenow behandlat frågor, som väl icke äro
frågor för dagen i vanlig mening, men som
säkert komma att stå på dagordningen i det nya
århundradet, och uttalat tankar, som visserligen 
i allmänhet icke uppskattas eller förstås af
den närvarande generationen, men som för
nästa generation skola få en djupt ingripande 
betydelse. I det förstnämnda
föredraget, hvari hon angrep det vetenskapliga
djurplågeriet, gjorde hon gällande, att den
vetenskapliga forskning, som anställes på
bekostnad af rättvisans och barmhertighetens
kraf, leder människan ifrån sanningen i
stället för till densamma och skadar
menskligheten, då den tror sig gagna henne, eller
med andra ord, att det sanna aldrig kan
söndras från det goda. I det senare
föredraget betonade hon, att ingenting är
verkligt skönt, som sårar vår medkänsla för
andra lefvande varelser och i allmänhet vår
känsla för det sedligt rena, goda och
menniskan värdiga, och att derför t. ex. allt hvad
som står i samband med djurslagtandet och
djurlikätandet för det oförderfvade estetiska
sinnet, bär fulhetens pregel. Hon visade
huru sålunda skönhetssinnet, rätt odladt och
utveckladt, visar oss vägen till det goda,
att alltså det sköna och det goda,
likasom det sanna och det goda, i sjelfva
verket äro oupplösligt förenade.

Dessa fru Tenows uttalanden gifva oss
en osökt anledning att yttra några ord om
betydelsen af kvinnans deltagande i
diskussionen om de stora kulturfrågorna och
kampen för de stora reformerna. De, som
förfäkta kvinnans likställighet med mannen,
göra sig stundom skyldiga till en
missuppfattning i detta hänseende. De anse
nämligen, att mannen och kvinnan endast i
fysiskt hänseende äro skilda, men att om
någon olikhet dem emellan finnes i andligt
hänseende, så beror denna blott på de olika
förhållanden, under hvilka de under 




årtusenden lefvat. Kvinnorna ha varit undertryckta
och tillbakasatta. Deraf olikheten. När de
ernå full likställighet med männen, få
samma tillfällen till utveckliug i alla
hänseenden som dessa, skall, menar man, skilnaden
mellan könen i andligt hänseende
småningom försvinna.

Denna uppfattning är, enligt vårt
förmenande, oriktig och ytlig. Det fins ingen sådan
dualism mellan kroppsligt och andligt, att
tvänne menskliga varelser skulle kunna vara
hvarandra så olika i anseende till kroppen som
en man och en kvinna och dock alldeles
lika till själen. Den kroppsliga olikheten
har sin grund i en själisk. När de
nuvarande hindren för en fri utveckling af
kvinnans anlag och förmögenheter falla bort,
skall denna olikhet icke blifva mindre utan
snarare större. Men denna olikhet skall
ingalunda blifva någon underlägsenhet å
kvinnans sida. Mannen och kvinnan skola vara
jemlika, men ej likadana. Långt ifrån att
af deras naturliga olikhet draga den
slutsatsen, att kvinnan fortfarande bör vara
utesluten från de verksamhetsområden, hvilka
hittills varit mannen förbehållna, draga vi
deraf tvärtom den slutsatsen, att dessa
verksamhetsområden böra öppnas för henne.
Kvinnans inflytande behöfves i religion,
vetenskap, konst, literatur och på samhällslifvets
alla områden för att medkänslans,
barmhertighetens, kärlekens element, som
väsentligen tillhör den kvinliga naturen der den
ej missriktats och kommit på afvägar — skall
der kunna göra sig gällande i stället för
den mera ensidigt förståndsmässiga riktning,
som på alla dessa områden varit
förherskande till följd af att denna natur der allt
för litet fått göra sig gällande.

Om icke kyrkans dogmsystem utbildats
endast af män, utan äfven ett kvinligt
element der fått göra sig gällande, skulle —
såsom Theodore Parker med rätta anmärkte
-— helt säkert inga sådana dogmer som den
om en evig fördömelse ha blifvit herskande.

Och å andra sidan skulle man, när en
andlig frigörelsekamp började, icke ha kastat
ut barnet med badvattnet, icke ha
proklamerat gudsförnekelse och kristendomshat, om
icke det manliga elementet med dess
intellektualistiska ensidighet alltför
öfvervägande fått gifva dessa rörelser deras pregel.
Om inom vetenskapen det manliga
elementet icke varit så uteslutande rådande, skulle
t. ex. säkert icke det afskyvärdaste
djurplågeri ha gjorts till ett af de förnämsta
forskningsmedlen för kännedomen om den animala
och menskliga organismens lifsfunktioner.
Om på konstens område den kvinliga
naturen fått taga ut sin rätt, skulle den
ensidighet, som består i att betrakta det sköna
såsom totalt skildt från och oberoende af det
moraliskt goda, säkerligen ej ha vunnit så
stort insteg. Om kvinnan fått utöfva ett
mera verksamt inflytande på det politiska
och sociala lifvet, skulle säkert icke under
långa tidrymder och ända till våra dagar
fattigdom, laster och krig ha ansetts för
ett oundvikligt ondt och betraktats såsom
nödvändiga moment i det helas utveckling.

Sant är, att då dessa missriktningar
och falska åskådningar en gång vunnit
insteg, ha de — åtminstone de flesta af dem
— gokänts och försvarats af kvinnor så
väl som af män, ty de förra så väl som de
senare ha uppfostrats och vuxit in i de
rådande åskådningarna och tankeriktningarna
eller — i fråga om nya åsigter — af brist
på andlig sjelfständighet ryckts med af de
rent negativa strömningarna. Vi mena blott,
att om kvinnorna få utveckla sig enligt sin
kvinliga natur och sedan göra sin insats i
den allmänna kulturutvecklingen, skall denna
få en annan karaktär än hittills. Känslan,
hjertat skall deri få mera utrymme. Den
skall blifva mera rent mensklig, mera
harmonisk, emedan de båda olika menskliga
naturerna, den manliga och den kvinliga, i
densamma förena sig.

A. F. Å.

*



Axel Danielson.

Redan en gång förut har Lucifer haft
porträtt af Axel Danielson. Men då
det var ett föga lyckadt sådant, har felet
i år reparerats, i det. Lucifer nu ånyo pre-
senterar bilden af vår välbekanta partivän.

För dem som vilja fästa årtal i minnet,
må följande biografiska upplysningar
meddelas: Född 1863 någonstans i Värmland,
hvarifrån hans föräldrar efter några år
flyttade till Korsnäs sågvärk i Dalarne,
genomgick han Falu allmänna läroverk, där hans
stridslynne, och själfständiga sätt väckte hos
lärare och gynnare många ömma farhågor,
blef student 1882, sedan han redan förut
börjat tråda oppositionslitteratörens törniga
stig, framlefde ett par terminer vid
tänka-rätt-institutionen i Upsala under
jämförelsevis idylliska förhållanden, kom så till
Stockholm för att svälta och utvecklas, törnade
ihop med August Palm och har allt sedan
dess varit socialist och världsförbättrare. Gick
till Malmö 1886 och satte upp »Arbetet».

Lika lycklig skriftställare som talare, i
besittning af på en gång diktarens och
polemikerns gry har han riktat vår partilitteratur
med förträffliga skrifter »Socialismens
hörnsten» , »Genom gallret» m. fl. Färdigt i
manuskript ligger för närvarande ett socialt
skådespel, som nog skall väcka uppseende,
då det är »Generationernas» författare,
som fört pennan.

I detta sammanhang må äfven erinras om
att Axel Danielson jämte Atterdag
Wermelin är pappa för den första svenska
»Lucifer» — det välbekanta
revolutionärsocialistiska flygbladet.

*



Victor E. Lennstrand.

I lektor Waldenströms hem i Gefle
samlades för omkring femton år sedan hvarje
söndagsmorgon ett antal troende ynglingar
ur skolans högre klasser för ömsesidig
uppbyggelse och andliga samtal. Själen i denna
rörelse, hvaraf man väntade sig mycket för
höjandet af den moraliska och religiösa
andan inom läroverket, var en viss Viktor
Lennstrand, ett bland stadens många
frikyrklige icke obekant namn. Hans
föräldrar, särdeles modren, hade länge varit
kända såsom ifriga kristna och Viktor sjelf
hade trots sin ungdom vid flere tillfällen
uppträdt såsom en gerna hörd talare vid
bönemöten och missionssamkväm. —

Tiderna förändras! Huruvida Lektor
Waldenström vid sidan af sin mångskiftande
verksamhet ännu ger sig tid att hålla
uppbyggelsestunder med skolgossar om
söndagsmorgnarna är oss obekant. Af sin
dåvarande favoritlärjunge anser han sig emellertid
förmodligen ha haft ringa heder. Ty af
den unge väckelsepredikanten har blifvit
vår förnämste fritänkaragitator. Hans röst
genljuder ej mer i tempelhvalfven, den
förkunnar utilismens evangelium för
folkskarorna ute vid Lilljans eller eljest på ovigd
grund — när den icke förstummas inom
fängelsemurarne eller, såsom på senare åren
skall tyvärr ofta varit fallet, stäckes af
sjukdomen. —

Viktor Lennstrand har åtskilliga fel, men
han har ej det felet att svika sin
öfvertygelse. Att vid några och 30 års ålder
bo på en kammare, ofta utan bröd för
dagen; att lefva under ett regn af smädelser
och skymford från den välsinnade pressen, ej
sällan upprepade vid riksdagens eller
kyrkomötets förhandlingar; att somrarna igenom
skaka på föredragsresor, slåss om rätten
att få tala med kronofogdar och länsmän,
prester och kyrkoråd; att släpas i fängelse
eller kastas — genom öfveransträngning och
och umbäranden — på sjukbädden; sådant
uthärdar ingen som icke älskar sin sak mer
än sin egen person.

Hans fel äro sådana som blott alltför
lätt kunna förklaras af de förhållanden,
hvarunder han verkat — all orättvis förföljelse
framkallar nödvändigtvis en stegrad
sjelfkänsla — äfvensom mähända af en nervöst
belastad konstitution, ett slägtarf, för
hvilket flere medlemmar af hans familj dukat
under.

Men dessa fel skola glömmas om ej förr
så när han sjelf ej mer är till. Den
stora popularitet, som han redan nu bland
folkets breda lager åtnjuter, i en så slående
motsats mot hatet och förföljelsen uppifrån,
skall då än mera växa, och hans namn
minnas i våra häfder så som den, hvilken
bland folket riktade de första tunga
hammarslagen mot den andliga träldomens boja.

K. W—ll.










Arbetarnes tryckeri i Stockholm.
(Några ord till bilden.)


När typografernas tariffrörelse satte skräcken i
andra klassens boktryckare fordrade de ett
yrvaket pris för Socialdemokratens tryckning — minst
hundralappen mer i veckan.

Inte en dags uppehåll med vår egen tidning,
resonnerade en del klartseende Stockholmsarbetare,
bildade bolag med en femma pr man eller mera
och fingo ihop några tusen kronor på ett par tre
veckor. — Det torde heller icke finnas en tidning
i landet af Socialdemokratens stora sexspaltiga
format, som åstadkommes på ett tryckeri, anlagt för
så liten summa; det kostar i allt c:a 6000 kr.
Men går gör det och går bra, och redan har
Stockholmsarbetarne genom detta förståndiga företag
tillfört sin egen tidning förut otänkbara förmåner i
fråga om stor valuta för tryckningspriset.

Arbetarnes antal är 12. Arbetstiden från 11 fm.
till 11 e. m. med måltidsraster. Aflöningen för
typograferna är 25,74 i veckan (tariffens min.-best.)

Arbetarne i alla större städer göre sammaledes.
Hvarje oberoende tryckeri är en väldig häfstång för
folkets frigörelsearbete.




Framåt, ständigt framåt!


Det händer understundom, den synes mig så svart,
Den stora, vida, härliga jorden.
Den tumlar genom rymder, jag anar inte hvart,
Och ingen vet det trots de stora orden.
Mig syns, att vi kräla som flugor på en boll,
Och inte en ibland oss är ens så pass som noll,
Och alltihop är gagnlöst och tråksamt.

Och bröderna de ifra så nitiskt om hvarann'
Och alla sig på jaget förgapat.
Enhvar har fått i knoppen, att han just är den man,
För hvilken allt det andra är skapat.
Man trynar och man rotar precis liksom en gris,
Och för ens egen hydda och för ens egen spis
Få ändra lida nöd och ligga ute.

Man lyser och braverar med det man fått ihop,
Och skadegladt åt »otur'n» man skrattar,
Ens enda mål och trängtan det är att bli i rop
Som den åt hvilken FortunaLyckans gudinna.  skattar,
Och den som ligger under och sällan lyckan ser,
Han herskar öfver den, som är ändå längre ner,
Som »far och mor och pojken och katten».


***


När så mig tingen synas, då ville jag helst dö,
Jag vämjes vid att rifvas och slitas:
Jag ville, om jag kunde, i glömskans stora sjö
Nedstöta allt som äflas och flitas.
Men andra syner träda ur mörka taflan fram,
Och sol kan locka grönska ur mörkaste stam,
Med scenerna förändras ock hågen.

En liten blick tillbaka på mensklighetens blad
Har låtit mig en kedja få skåda,	
Der länk vid länk blef fogad till en oändlig rad,
Der gifna lagar oinskränkta råda.
Jag sett, hur först i början ett mörker allt omslöt,
Och se'n hur detta allt mer och mer mot ljuset sköt
Från flintans natt till stora ljusa dagen.

Vi stå ej mer vid början det har jag lärt förstå,
För oss ha slägten lefvat och sträfvat.
Och hvad det än må gagna och hvart det än må gå
Och hvad hälst, än är kvar oupplefvadt;
Vi ha ett värf att fylla i verlden en och hvar,
Och skam åt den, som icke sitt strå till stacken drar
Och bygger med åt kommande slägten.
Karolus.





Prenumerera på tidningen!
Fritänkaren eller Tänk Själf!
Prenumeration kan ske å hvarje postanstalt i riket.
Endast 2 kronor för helt år utom postarvode.


Innehåll och pris är alldeles detsamma för båda tidningarna. Namnet är
det enda som skiljer dem åt.

Redaktör Viktor E. Lennstrand.

*

Fritänkaren och Tänk själf! utkommer den l:sta och 15:de i hvarje månad
med ett stort, ej sällan illustreradt 8 sid. nummer.

»Fritänkaren är redigerad med stor talang och innehåller flere ovanligt goda
uppsatser.»Folkets tidning.

»Presterna böra framför andra läsa Fritänkaren för att se och bemöta, hvad
som emot kristendomen framträder i tiden, och att de ej för sent i förnimmelse af
följderna deraf må få kännedom derom.»Kyrkoherden P. Nymansson.

»Tidningen motsvarar allt bättre sin uppgift och är det enda fritänkarorganet
i Sverige.»Ystads Allehanda.

»Den förtjänstfullt redigerade och upplysande tidskriften tillvinner sig allt mera
uppmärksamhet och kan därför glädja sig åt allt större spridning.»Fäderneslandet.

»Denna värdefulla tidning borde ej saknas i något hem.»Observatorn.

»Vi hoppas, att våra svenska vänner skola skynda att prenumerera på
Fritänkaren, som är både kvick och allvarlig.»Boston Investigator.

Glöm ej att prenumerera!
Prenumerera för någon af edra vänner!

OBS.! Endast 2 kronor för helt år, utom postarvode.

Till Amerika sändes tidningen för 1 dollar pr år. Äfven å Stockholms alla
postkontor kan man nu prenumerera.

*

Från Gustaf Lindströms Boktryckeri, Drottninggatan l00, Stockholm,
kan rekvireras:	

Viktor E. Lennstrands disputationer
med
Komminister L. Meijer i Malmö och Kyrkoherden P. Nymansson i Skepparslöf.
8:o 72 sid. Pris 60 öre.

Expedieras endast mot kontant liqvid eller insändande af postsparmärken. Porto
till landsorten 8 öre. Vid reqvisition af 10 ex. på en gång erhållas de fraktfritt.




Ny Tid
Organ för klassmedveten arbetarerörelse
i Vestra Sverige
utgifves af fackföreningarna i Göteborg och utkommer
hvarje torsdag
Redaktör: FR. STERKY.


Ny Tid vill naturligtvis icke genom denna annons
konkurrera med Social-Demokraten eller Arbetet, men särskildt
de i landsorten, som ej ha råd att hålla en daglig tidning,
fast de ändå vilja följa med arbetarerörelsen verlden rundt

de böra prenumerera på Ny Tid

Ny Tid har ett omvexlande och rikhaltigt innehåll.
Notiser finnas under rubrik: Arbetarerörelsen, Göteborg,
Landet rundt, Gränslanden, Utlandet. Dessutom artiklar,
Kåserier, skisser o. s. v.

Ny Tid kostar

1 krona

pr kvartal. Och kan prenumeration ske på alla
postanstalter i riket.

Göteborg i december 1893.

Expeditionen.



Genom den sällsport hastiga oeh stora
tillslutning som under 1893 kommit den i
Stockholm utkommande tidningen

Amerikanska Posten

till del, så att upplagan redan den 1 December var

öfver 22.500,

ser sig dess red. i stånd att under år 1894 bereda sina ärade
läsare den fördelen, att utgifva densamma
2 gånger i veckan
Amerikanska Posten är och blir hvarje n:r
rikt illustreradt, korrespondenser och nyheter från Amerika af
tidningens egna, dit sända speciella korrespondenter,
berättelser, kulturhistoriska afhandlingar, spännande romaner, nyheter
rundt hela verlden m. m. m. m. Af tidningens många fasta
medarbetare må särskildt nämnas professor Enander i Chicago etz..

Utan öfverdrift kan sägas att Amerikanska Posten
hvad både innehåll, utstyrsel och pris beträffar, icke
öfverträffas af någon tidning i Skandinavien.

Till en talrik prenumeration för 1894 inbjuder

Vördsammast

Redaktionen.

Stockholm i Dec. 1893.




