






























































































































































larne ned i vaken, och när de icke ville under, slogo
edra kvinnor dem med sina ämbaren i hufvudet.

- Håll din mun, Larsson, du vet icke allt hvad
Svidje Klas gjort, svarade Bertila harmsen. Jag säger
ingenting om alla dem han och hans folk ihjälslagit
eller rådbråkat lefvande. Men kommer du ihåg Severin
Sigfridson vid Sorsankoski? När han kringränt
bönderne, befallde han sin lifknekt att med bilan halshugga
dem en och en, men knekten orkade icke med flera än
tjugufyra och bad junkaren själf halshugga resten. Då
blef junkaren vred och lät först bönderne hugga knekten
i fem stycken, därefter tvang han bönderne att
sinsemellan hugga hvarandra sönder och samman, så länge
en var kvar.

- Men hur gjorden I, arge skalkar, i Peder Gumses
värd? Ert folk sköflade gården, sönderslogo fönsterna,
slaktade all boskapen och uppsatte de afhuggna hufvudena
med uppspetad mun till ett spökelse i fönstren.
Därefter sågades åsarna i stugan af till tre fjärdedelar,
på det att när gårdsfolkct återvände, hela huset skulle
störta öfver deras hufvuden. Och när I fångat en ryttare,
sköten I till måls på honom med pilar...

- Det är icke värdt, Larsson, att du tager Svidje
Klas i försvar. Kommer du ihåg den kvinnan, till hvilken
en af Axel Kureks ryttare kom och ihjälslog hennes barn
midtför hennes ögon. Det kunde den arma modern ej
lida, utan fattade med sin halfvuxna dotter den druckne
sällen om lifvet, slog honom med en såstång i hufvudet
och stoppade honom därefter afsvimmad i vaken. Sedan
kom Svidje Klas och lät hugga densamma kvinnan i
tvenne stycken...

- Löst prat som aldrig blifvit bevist, genmälde
barsson buttert.
-- De döda tiga som snälla barn. De femtusen
slagne vid Ilmola knystra icke.

-- Hellre än att ofreda sergeanten, skulle du hafva
frågat honom om nytt från din son och min, återtog
Larsson för att komma från bådas ständiga trätoämne,
det fatala klubbekriget.

-- Ja ... du har rätt, jag måste veta mera om
piltarne och om kriget. Jag reser i morgon till Vasa.
	
-- Kommer han snart tillbaka? frågade Meri med
skygg röst.

-- Gösta? Han låter nog vänta på sig, genmälde
fadern harmfullt. Han har ju blifvit en herreman, han
skäms för sin gamle far ... han blyges för bondenamnet!

-

3. Söderländskan i norden.

Några mil söderom Vasa, inemot 63:dje latitudsgraden, 
gör finska kusten, som härtills gått rakt i
söder och norr, en märkelig bukt åt nordost. Det stora
blåa Bottenhafvet följer samma sträckning, smalnar ett
ögonblick i Qvarken, vidgar sig åter och lutar sin höga
hjässa mot Finlands bröst. Friare än annorstädes brusar
mot dessa kuster den från Ishafvet kommande nordanvinden, 
tränges ihop mellan Qvarkens stränder och jagar
dess vågor med förfärande vildhet mot klipporna. Midt
i detta stormiga haf ligga Gaddens kala klipphällar med
deras varnande båk och deras långt utskjutande ref.
När fjällvinden skakar sina vingar öfver dessa farliga
skär, då ve det fartyg, som icke med säkert styre och
lätt brassade segel vågar sig genom den trånga passagen
vid Understen -- dess ofärd är viss. Men midt i sommaren, 
när vinden kantrar med solen från sunnan öfver
västkant kompassen uppåt, då händer det sällsamma,
att en lindrig nordan är den skönaste, mest kärkomna
vind och bebådar långvarig klarhet med vackert väder.
Då flyga många hundrade segel från kusterna utåt Qvarkens 
öar och grund, att utlägga sina skötar för flyttande
stimm af strömming, och det oroliga brusande hafvet
jollrar likt en älskande mor med sina döttrar, de grönskande 
öarna, som hvila vid dess barm.

Med undantag af Åland och Ekenäs, är ingen nejd
af Finlands vida kuster så rik på en blomstrande skärgård, 
som Qvarken och dess närmaste östra strand.
Otaliga öar och holmar, af hvilka de största äro Vallgrund 
och Björkö, ligga här kringstänkta, likt droppar af
grönska i det vida blå, och bilda en egen församling,
Replot kapell, bestående af idel skär och bebodd af idel
fiskare. Så talrika äro dessa ögrupper, så oändeligt
omväxlande äro sunden, så labyrintiskt krökta farlederna,
att i en af dessa grupper, Michelsöarna med deras flera
hundrade små holmar, en främmande seglare, inkommen
dit, icke mera finner vägen ut, därest icke en infödd
lots ledsagar hans kosa. Trettio kryssare vore otillräckliga 
att här förhindra lurendrejeri; det gifves endast ett
medel att förekomma denna kusternas arfsynd, och detta
medel, en lindrig tulltaxa med få förbud, har Finland
de senare åren med framgång och till sin stora fördel
försökt.

Vid samma tid som föregående kapitel beskrifva,
således i medlet af Augusti år 1632, klöfvos Bottniska
vikens böljor af kungliga svenska örlogsbriggen Maria
Eleonora, destinerad från Stockholm till Vasa, för att
öfverföra de i Österbotten utskrifna rekryterne till tyska
kriget. Det var en klar och vacker sommarmorgon.
Öfver det vida hafvets fjärdar spelade denna obeskrifliga
glans, som har någonting på engång så stort och så
intagande skönt. Ett oändeligt snöfält belyst af
vårsolen kan täfla därmed i prakt, men snön är stillheten
och döden, den glimmande vågen är rörelse och lif.
Ett haf i hvila och glans, det är storheten klädd i
behagets löjen, det är en slumrande jätte som drömmer
om strålar och blommor. Stilla höjes och sänkes hans
barm, då gungar plankan under din fot, och du bäfvar
icke; han kunde uppsluka dig i sin afgrund, men han
breder i saktmod sin silfvermatta under din köl, och
han, den starke, bär dig, bräckliga rö, som ett barn på
sina armar.

Det var strax efter solens uppgång. Ombord på
briggen rådde sjölifvets enformiga tystnad under
morgonvakten, när ingen fara förestår. En del af besättningen
sof ännu under däck, blott sekundchefen, insvept i en
jacka af holländsk fris, promenerade af och an på
akterdäck, styrmannen stod orörlig vid rodret, utkiken
i märsen blickade ljudlös framåt, och här och där på
fördäcket syntes en matros, än fastsurrande en tågända,
än lappande sina stöflar, än bärande ved till kabyssen,
än rengörande kanonerna, som skulle salutera
Korsholm vid inloppet. Nutidens afmätta disciplin på ett
krigsskepp var då nästan okänd; där funnos hvarken
uniformer eller hvisselpipor eller hela detta system af
signaler och kommando, som nu är så långt drifvet.
En örlogsman skilde sig från en kofferdiman genom föga
annat än storleken, bestyckningen, vapnen samt befälets
och besättningens talrikhet. När man erinrar sig, att då
ännu fanns hvarken brännvin eller kaffe ombord till
tröst mot morgonkylan -- af holländarne hade man
redan lärt sig att använda en och annan buss tobak för
detta ändamål -- så finner man lätt, att sjölifvet
ombord på briggen Maria Eleonora föga liknade det på en
af nutidens örlogsbriggar.

Vid den grönmålade relingen af akterdäcket stodo
tvenne kvinnliga gestalter, insvepta i vida reshufvor af
svart ylle. Den ena af dessa passagerare var liten till
växten, visade under hufvan ett gammalt skrynkligt
ansikte med ett par plirande grå ögon och hade ytterst
väl ombonat sig i en tjock stoppad kofta af
nürnbergerfilt. Den andra gestalten var lång, rak och smärt samt
bar en tätt åtsittande kapott af svart sammet fodrad
med hermeliner. Lutad mot relingen, betraktade hon
dystert tankfull den förbiilande vågen och briggens
glimmande kölvatten; hennes drag kunde man ej urskilja
från däcket, men lyckades man uppfånga hennes bild
ur den speglande vågen, så varseblef man ett bildskönt
blekt ansikte, genomblixtradt af tvenne svarta ögon,
hvilka i glans öfverträffade själfva den strålande vågspegeln.

-- Heliga Maria, utropade den gamla kvinnan
pratsamt uppå en starkt prononcerad plattyska -- när skall
detta eländet taga slut, som helgonen pålagt oss för våra
synders skull? Säg, lilla fröken, i hvilken trakt af
världen äro vi nu? Det förekommer mig, som vore
det ett helt år sedan vi seglade från Stralsund, och
sedan vi lämnade det kätterska Stockholm, har jag ej
mer hållit räkning på dagarna. Hvar morgon när jag
står upp, läser jag sju ave’n och sju pater noster,
såsom den vördige fader Hieronymus lärde oss till
beskärm för spökelser och ond trolldomsmakt. Man kan
ju ej veta, om icke världen här tar slut, när vi kommit
så långt från den heliga rättrogna kyrkans område och
kristna människor. Detta hafvet har ingen ända -- o
det afskyvärda hafvet! Då prisar jag Mainfloden, som
så fredligt flöt utanför vårt lilla tornfönster i Würzburg.
Säg, lilla fröken, månne icke därborta vid himlens rand
är jordens ände och vi segla med fulla segel rakt in i
skärselden?

Den långa smärta flickan i sammetskapotten syntes
icke lyssna på den munviga duennans utgjutelser. Den
mörka glänsande blicken under de långa svarta ögonhåren 
hvilade svärmiskt på hafsytan, liksom för att i
dess böljor läsa uttydningen af hjärtats drömmar. Och
när stundom en lång kullrig dyning af forna stormar
hvälfde fram under de små vågornas lek och briggen
sakta krängde, så att relingen närmades vattenytan och
spegelbilden i hafvet närmade sig flickan ombord, då
for öfver de sköna bleka dragen ett löje på engång af
vemod och stolthet, och hennes läppar rörde sig nästan
ohörbart till att förtro hennes innersta tankar åt vågen:

-- Det är blott det stora och majestätiska i lifvet
som förtjenar att älskas!

Därefter tillade hon, hänförd af denna tanke:

-- Hvarför skulle jag ej älska en stor man?

Och hon hviskade dessa ord med en hängifvenhet
utan gräns. Men strax därpå for en rysning genom
hennes smärta lemmar, en mörk blixt sköt fram ur den
tindrande emaljen af hennes svarta ögon, och hon yttrade
nästan darrande:

-- Det är blott det stora och majestätiska i lifvet
som förtjenar att hatas! ...

-- Hvarför skulle jag ej hata ...?

Hon utsade icke meningen. Hon böjde sitt hufvud
mot relingen, blixten i hennes öga försvann, och i dess
ställe kom en fuktig tår. Två mot hvarandra fientliga
andar kämpade om denna glödande själ. Den ena sade
till henne: älska! Den andra sade till henne: hata!
Och hennes hjärta förblödde under den fruktansvärda
kampen mellan ängeln och demonen, som sletos om
hennes själ.

Det är öfverflödigt att nämna hvad läsaren säkert
redan gissat, att den smärta flickan ombord på briggen
Maria Eleonora icke var någon annan än fröken Regina
von Emmeritz, den sköna svärmarinnan, som ville i
Frankfurt am Main omvända konung Gustaf Adolf till
katolska läran. Konungen, som kände människohjärtat,
hade icke utan skäl ansett denna fanatiska flicka i stånd
till allt, om hon framgent lämnades ett rof för jesuiternes
inflytande. Han hade därför, icke af en hämnd, som
var främmande för hans stora själ, men af ädelt mänskligt 
deltagande för en ung riktbegåfvad natur, beslutat
för en tid bortskicka henne till ett fjärran land, där hon
ej mera kunde nås af mörka munkars ingifvelser. Läsaren 
erinrar sig att konungen uttalade denna sin afsikt
redan den märkvärdiga natten efter frankfurterborgarnes
fest; och fram på sommaren skickades fröken Regina
öfver Stralsund och Stockholm till den gamla stränga
fru Märta Ulfsparre på Korsholm. Han anade icke,
den ädle konungen, att den demoniska makt, ur hvars
klor han ville rädda sin sköna fånge, följde henne ända
till Finlands aflägsna strand. Ty fröken Regina hade
frihet att till ledsagarinna välja den af sina tjenarinnor,
till hvilken hon hade det mesta förtroendet, och hon
valde icke den gladlynta blonda Kätchen, hennes goda
genius, som bortskickades till sin hemort i Bajern, utan
den gamla Dorthe, hennes amma, som, hemligt besoldad
af jesuiterne, redan länge närt fanatismens glöd i den
unga flickans själ. Så stod dock den arma öfvergifna
värnlöst prisgifven åt den mörka makt, som alltsedan
tidigaste barndom snärjt med sina fruktansvärda läror
hennes rika känsliga hjärta. Och mot denna makt hade
hon blott att ställa en enda, men mäktig känsla, hennes
beundran, hennes svärmiska kärlek för den store Gustaf
Adolf, hvilken hon älskade och hatade på samma gång,
-- hvilken hon varit i stånd att döda och för hvilken
hon dock velat själf gå i döden.

Den kloka Dorthe syntes ana sin frökens tankar,
lutade sig framåt, plirade med sina små ögon och sade
med den förtroliga ton, som en tjenarinna i hennes
ställning så lätt antager:

-- Aj aj ... står det så till? Komma de nu åter
fram, de syndiga tankarna på kättarekungen och allt hans
anhang? Jo, jo, djälvulen är slug, han vet hvad han
gör. När han vill fånga en liten lättfärdig flicka af den
vanliga sorten, så skickar han för hennes ögon en ung
rödblommig sprätt med långa sirliga lockar och ett
kavaljeriskt utseende. Men när han vill snärja en stackars 
öfvergifven flicka med stora stolta tankar och ädel
håg, då kläder han sig i gestalten af en präktig segerherre, 
som vinner borgar och fältslag, och litet bryr sig
det arma barnet om att den ståtlige segraren är en afsvuren 
fiende till hennes kyrka och tro samt reder bådas
fördärf ...

Regina vände sina fuktigt glänsande ögon bort från
hafvet och såg ett ögonblick med obeskriflig tvekan på
sin gamla rådgifvarinna.

-- Säg, sade hon nästan häftigt, är det möjligt att
vara på engång en ängel af ädelmod och ett odjur af
elakhet? Är det möjligt att på engång vara den störste
och den förhatligaste bland människor?
-- Djäfvulen. är mycket stor, svarade Dorthe kallt.
Han är så stor, att han gärna ville vara Gud själf, om
han det kunde. Därför är det en lätt sak för honom
att synas som den störste bland människor.

Regina såg åter utåt hafvet. Morgonens fridfulla
lugn låg öfver de glimmande fjärdarna och manade
hjärtats stormar till ro. Den unga flickan teg.

Dorthe fortfor: -- Af deras frukt skall man känna
de onda. Tänk, kära fröken, hvad ondt har icke den
gudlöse konungen gjort vår kyrka och oss? Han har
slagit många tusen af våra krigare, han har plundrat
våra kloster och borgar, han har utdrifvit våra nunnor
och helige fäder från deras gudliga boningar, och den
fromme pater Hieronymus har hans folk, de kätterske
finnarne, förskräckligt misshandlat. Oss har han drifvit
bort i landsflykt till världens ända ...

Åter såg Regina bort mot öarna och fjärdarna i
deras hulda morgonklarhet. När den mörka demonen
hviskade hatet i hennes öra, syntes henne den strålande
naturen predika idel kärlek. På hennes läppar sväfvade
redan den hänförande tanken: hvad gör det, om han
slagit tusende, om han utdrifvit munkar och nunnor,
om han jagat oss själfva i landsflykt, hvad gör allt
detta, om han är stor som människa och handlar efter
sin tros ingifvelse! Men hon teg af fruktan, hon vågade 
icke bryta med hela sitt förgångna lif. Hon uppfattade 
i stället ett af Dorthes ord, likasom för att bortleda 
det åskmoln af hat och förbannelse, som med sin
mörka dimma kringsvepte hennes hjärta midt i denna
lugna kärleksfulla tafla af ett haf i sommarmorgonens
friska glans.

-- Vet du väl, Dorthe, sade hon, att finnarne, som
du hatar, bo vid kusten af detta haf. Ser du därborta
strimman af landet långt i öster. Det är Finland. Jag
har ännu icke sett dess strand, och likväl kan jag ej
afsky ett land, som sköljes af ett så herrligt haf. Jag
kan icke tänka mig att onda människor kunna växa upp
vid hjärtat af en sådan natur.

-- Alla helgon beakydde oss! utropade den gamla,
i det hennes magra hand i hast gjorde korstecknet.
-- Är detta Finland? Sankt Patrik bevare oss från att
någonsin sätta vår fot på dess fördömda kust! Kära
fröken, ni har då aldrig hört hvad man berättar om 
detta land och dess hedniska folk? Där råder en evig
natt, där smälter aldrig snön, där ligga de vilda djuren
och de ännu vildare människorna syskonsäng i hålor
och klyftor. I skogen är det så tjockt af troll och
vättar, att när man ropar en af dem vid namn, strax
krypa hundrade otyg fram undan löf och grenar. Och
inbördes förtrolla människorna hvarandra med allehanda
ondt, så att när någon bär hat till en annan, förvandlar
han sin ovän i ulfvaskepelse, och hvart ord de tala får lif,
så att när de vilja göra en båt eller en yxa, säga de
det, och strax hafva de hvad de säga.

-- En vacker målning är det du gör, sade Regina,
leende för första gången på länge, ty hafvets friskhet
verkade godt på hennes drömmande själ. -- Lyckligt är
visst det land, där man skapar sig allt hvad man önskar
med blott ett ord. Är jag hungrig och önskar en skön
frukt, så säger jag: persika! och genast har jag persikan.
Törstar jag, så säger jag: källa! och strax sorlar en
källa vid min fot. Har jag sorg i mitt hjärta, så säger
jag: hopp! och hoppet återvänder. Och längtar jag
efter en älskad vän, så nämner jag hans namn, och
han står vid min sida. Ett herrligt land vore Finland,
om det är sådant du föreställer dig. Bodde vi också
med vilddjuren i en grop af den eviga snön, så skulle
vi se på hvarandra och säga: fädernesland! Och i
samma stund skulle vi sitta hand i hand vid stranden
af Main under lindens skugga, där vi ofta sutto när jag
var barn, och vår hembygds näktergalar skulle sjunga
för oss, som fordom, sina ljufva driller.

Dorthe vände sig förtretad bort. Briggen styrde
nu inomskärs, sköt med sakta fart förbi de yttersta
klipporna, af hvilka många, som nu stå högt öfver vattenytan, 
den tiden ännu sköljdes af den salta vågen.

-- Hvad heter det långa skogbevuxna landet till
vänster? frågade Regina den närastående rorkarlen.

-- Vargö, svarade mannen entonigt.

-- Nu hör ni det själf, kära fröken, utropade
Dorthe. Vargö! Det är det första namn vi möta på
Finlands kust, och det visar oss hvad vi ha att vänta.

Briggen vände nu åt norr, gick mellan Långskär
och Sundom landet, fällde åter af mot öster, passerade
Brändö, gick obehindrad öfver det grund, som nu från
dessa vatten utestänger större fartyg, in i Vasa då för
tiden ypperliga hamn och saluterade med sexton kanonskott 
Korsholms vallar.


4. Bonden, borgaren och soldaten.

När den rike Aron Bertila satte sig i sin präktiga
kärra, för att på en dag inresa till Vasa, beslöts,
såsom en underpant på den återställda vänskapen mellan
far och dotter, att Meri skulle taga plats vid hans sida,
för att i staden inköpa strömming, humla och vissa
kryddor, såsom ingefära och kanel, hvilka redan då begynte 
att synas i förmögnare bondestugor. Både far
och dotter hade med denna resa sina egna afsikter;
men ingendera ville tillstå för den andra, att det egentligen 
var nyheter från Tyskland som båda sökte. Larsson
hade under tiden i uppdrag att ha den vanliga tillsynen
öfver arbetet hemma.

Det var just vid denna tid Gustaf Adolf och Wallenstein 
stodo mot hvarandra vid Nürnberg. Soldater
behöfdes mer än någonsin, och Oxenstierna skref från
Sachsen bref på bref, för att påskynda ankomsten af
nya förstärkningar. Oaktadt man således befann sig i
brådaste skördetiden, gjorde kriget, som ock hade sin
brådaste skördetid, att en mängd af det utskrifna unga
manskapet från kringliggande socknar strömmade till
Vasa, för att därifrån öfverskeppas till Stockholm och
så vidare mot Wallensteins hotande skaror i Tyskland.
Den tiden var exercisen långtifrån så invecklad och
konstmässig som nu; att stå behjälpligt i ledet, att vid
första kommando rusa rakt på fienden, att skjuta säkert
-- som österbottningarne på förhand lärt sig af själskyttet 
-- och att hugga friskt uppå, det var hufvudsaken. 
Och sålunda kan man begripa, att mången af
dessa bondegossar, nyss tagne från plogen, ännu hann
tids nog fram, för att med ära stupa vid sin konungs
sida på slagfältet vid Lützen.

Vasa stad var blott tjugu år gammal och mycket
mindre till omfång än nu, icke blott för dess ungdom,
utan ock emedan Korsholms ägor, som tillhörde kronan,
hindrade allt utvidgande åt södra sidan. Kring gamla
Mustasaari kyrka, ungefär längs norra sträckningen af
nuvarande Köpmans- och Stora lång-gatorna, höjde sig
några trånga rader af nybyggda, rödmålade envånings
hus med sex eller åtta obetydliga handelsbodar. Vid
hamnen stodo magasiner, och trakten däromkring var
uppfylld af fiskares och sjömäns kojor i spridda grupper,
ty reguliera stadsplaner med raka gator ansågos af
sextonhundratalets byggmästare tämligen öfverflödiga, och
ju trängre man byggde husen tillsamman, desto tryggare
ansåg man sig under en orolig tid. En köping, som
Vasa då var, betraktade sig som en gemensam familj,
och såsom ersättning för sina egna boningars obetydlighet
blickade stadsborna med ett slags stolthet på de höga
grönskande vallarna af Korsholm närmast i söder.

Den länge trodda och af Messenius bekräftade
sägnen, att Korsholm skulle blifvit byggdt af Birger Jarl
och erhållit sitt namn af ett stort träkors, hvilkef där
varit upprest både som symbol, segertecken och asyl,
grundar sig på den lika gamla traditionen, att den
berömde jarlen vid sitt tåg till Finland landstigit just på
denna kust. Senare undersökningar ha dragit denna
sägen och med detsamma Korsholms upphof i tvifvel;
men visst är, att fästet är mycket gammalt, ja så gammalt, 
att man föga minns det annorlunda än som kvarlefva af 
något äldre. Det har veterligen aldrig bjudit 
någon fiende spetsen, dess läge gjorde det utan betydelse 
för Finlands försvar, och sedan Uleå och Kajana
borgar blifvit uppförda kort före vår berättelses tid,
upphörde man alldeles att betrakta Korsholm som 
militärisk position. Dess egentliga bestämmelse var numera
dels att tjena till residens för höfdingen öfver Norrlanden, 
dels att härbergera andra kronans tjenstemän,
tjena som fängelse och, jämte dess s. k. ladugård, gifva
en nätt sportel till höfdingenn underhåll. Dåvarande
ståthållaren öfver Norrlanden, tygmästaren Johan Månsson
Ulfsparre till Tisenhult, som just vid denna tid efterträddes 
af öfverste Ernst Creutz till Sarvelaks, bodde
endast tidtals på Korsholm; dock säger vår berättelse, att
hans sjuttioåriga moder, fru Märta, med sträng hand
förde regementet öfver både slott och ladugård under
hans frånvaro.
	
Mellan bönder och borgare i de nya städerna rådde
den tiden en onaturlig och för båda parterna skadlig
rivalitet, uppkommen af regeringens bemödanden att till
städernas förmån undertrycka landthandeln och på ett
besynnerligt småaktigt vis reglementera varuutbytet.
Därför, när den gamle mäktige bondechefen med sin
dotter åkte in genom landttullen på Lillkyro sidan, hände
väl att en och annan af stadsborna åt den välbekante
mannen nickade en hälsning för hans rikedoms skull;
men de mera högdragne bland köpmännen, som fruktade 
Bertilas personliga inflytande hos konungen, sågo
honom med föga blida ögon och gåfvo sin harm luft i
speord, nog högljudda, för att komma till den gamle
mannens öron.

-- Där, sade de, kommer Storkyro bondekungen,
och Vasa har icke tänkt på någon äreport! Han håller
sig för god att tröska i rian, han tänker gifva sig in i
knekthopen och bli på fläcken generalissimus! Akten er,
se bara huru onådig han ser ut, det pörtmajestätet! Får
han råda, så gräftar han upp Vasa till kyttland!

Hos den hetsige gamle Bertila var vreden sällan
långt borta, men han dolde sin harm och pådref hästen,
för att snart komma till den sjömansänka, där han 
vanligen hade sitt kvarter i staden. Han hade likväl ej
kommit långt på nuvarande Köpmangatan, som äfven nu
i vår tid ej är af de bredaste, men då var ytterst smal,
innan vägen stängdes af en hop druckne rekryter, som
i en nära belägen ölstuga invigt det nya kamratskapet
och stärkt sig till den förestående långa resan. Ett par
underofficerare hade sällat sig till hopen såsom dess
själfskrifne anförare och stormade med ett tappert »ur
vägen bonde!» emot den ankommande. Bertila, retad
nyss förut och ur stånd att tygla sin vrede, besvarade
tillropet med ett tämligen omildt piskslag, som afslog
talarens prydliga, bredskärmade hatt med den däri uppfästade
örnfjädern.
	
Härmed var fejden gifven. Den slagne störtade
mot kärran, och hela skaran följde honom.

-- Jaså, min gubbe, utropade den förolämpade krigaren, 
som var ingen annan än den muntre sergeanten 
Bengt Kristerson, hvilken Bertila så snöpligt affärdat i
Storkyro -- nu ha vi dig här mellan skål och vägg, nu
skall jag tacka dig för ditt goda napptag i går. Gen
rum, gossar, gubben är min, den lutfisken vill jag ensam fjälla.

Bertila var för gammal, att vidare pröfva lyckan i
handkraft och såg sig om efter reträtt. Från kärran,
som stannat tätt vid en bodtrappa, hoppade han, väpnad
med pisken, ned på trappan och gaf därvid hästen en
snärt, så att denne med kärran och dottern banade sig
väg genom den vikande skaran och galopperade gatan
fram. Men om Bertila ämnat söka en tillflykt i boden,
blef han bedragen, ty midtför hans ögon stängdes dörren
af dess ogine ägare. Den gamle kämpen såg flykten
stängd, ställde sig raklång med ryggen mot boddörren
och hotade med sin långa piske de anfallande.

-- Låt oss tröska den högfärdige Storkyrobon! skrek
en ung Laihelapojke, som under den enda vecka han
burit musköten väl hunnit glömma sitt bondenamn, men
icke sitt bondespråk.
-- Bättre karl var far din, Matts Hindrikson, sade
Bertila föraktligt. I stället att skräfla mot eget folk,
hjälpte han oss som en ärlig bonde att klappa ryttarnes
kyller hos Peder Gumse fordomdags.

-- Hören I, gossar? ropade en af underofficerarne,
den hunden skryter af att ha gifvit tappre soldater stryk.

-- Vi låta ej kujonera oss!

-- Bonden skall dansa efter vår piske!

-- Och inte vi efter hans!

Och fem eller sex af de ifrigaste, som själfve
nyss hade burit bondejackan, störtade fram för att 
neddraga Bertila från bodtrappan. Den gamle hade varit
förlorad, om icke hans motståndare sen i går, den
muntre sergeanten, kastat sig mellan honom och de angripande.

-- Halt, gossar! ropade Bengt Kristerson med dundrande 
stämma. Hvad d-n tänken I på? Ären I ärlige
krigsbussar? Sen I icke att gubben är sjuttio år, och
ändå gån I sex mot en! Blitz-donner-kreutz-Pappenheim!
-- sergeanten hade på ort och ställe lärt denna mustiga
svordom, som aldrig förfelade sin kraftiga verkan -- är
det krigsmannased? Hvad menen I att kungen skulle
säga därom? Ur vägen, bussar, gubben är min, jag
ensam har rättighet att byka hans tvätt. Ni skulle ha
sett huru han lyfte mig i går som en lappad vant och
kastade mig utför trapporna. Det var ett karlatag, och
nu skall det likvideras.
	
Raskhet och ädelmod förfela sällan sitt intryck. De
närmast stående gåfvo villigt rum. Sergeanten steg fram
till trappan. Bertila hade kunnat nå honom med pisken,
men slog icke. Han kände sitt folk.

-- Vet du hvad det vill säga, bonde, utropade sergeanten 
med en myndighet, som skulle ha anstått själfva
öfverste Stålhandske -- vet du hvad det vill säga, att
kasta konglig majestäts och kronans krigsfolk utför trapporna?
Vet du hvad det vill säga, att slå hatten af den
evangeliska trons försvarare och den stormäktige romerske
kejsarens besegrare, som med egen hand vunnit fjorton
slagtningar och ränt värjan igenom sexton eller sjutton
lefvande fältmarskalkar? Vet du det, bonde, hvad? Om
jag vore i ditt ställe ...

-- Om jag vore i konglig majestäts och kronans
krigsfolks ställe, svarade Bertila kallblodigt, skulle jag
respektera en ärlig man i hans hus och en gubbe på
hans ålderdom. Och om jag vore Bengt Kristerson, och
om jag än hade besegrat romerske kejsaren och ränt
värjan igenom sjutton lefvande fältmarskalkar, så skulle
jag ändå icke förglömma att Bengt Kristersons fader
Krister Nilsson, var bonde i Limingo och stupade
på Ilmola is som en ärlig stridsman mot Flemingens
tyranni.

Sergeanten syntes ett ögonblick förbluffad. Därefter
trädde han sin motståndare på lifvet och sade med grym
uppsyn:

-- Vet du väl, bonde, att jag kunde spetsa dig på
den här!

Och därvid utdrog han till hälften ur slidan sin
förfärligt långa plit. Hertila betraktade honom kallt med
korslagda armar.

-- Är du ej rädd, gubbe? återtog romerska rikets
besegrare, synbarligen dekontenanserad af bondens fasta
hållning.

Bertila kände sitt öfvertag. -- När har du sett en
ärlig finne rädd? sade den gamle nästan småleende.

Sergeanten var ingen elak karl. Han kände sig i
hast mycket böjd för ädelmod, hans bistra min förbyttes
till den framfusigt jovialiska uppsyn, som klädde honom
så väl.
	
-- Vet ni, gossar, sade han med en blick på kamraterne, 
den där gamla oxen har både horn och klöfvar.
Han hade kunnat bli något i världen, om han kommit
bland kavaljerer. I går, när de voro femton mot en -- ty 
det bör ni veta, gossar, att alla fjorton drängarne
hjälptes åt att lyfta mig på krabatens rygg, och märken
hade de efter det allihop -- ja jag säger att i går hade jag
bultat gubben brun och blå, om det ej varit i fruntimmerssällskap, 
ty töserna sutto med till bords. Men i dag äro
vi femton mot en -- och så menar jag att vi låta farsgubben löpa.

-- Han är rik som belsebub, skreko några af sällskapet,
han skall bestå en tunna öl.

Bertila drog upp en liten pung af läder, framtog
några af Carl IX:s silfvermynt och kastade dem föraktligt 
i hopen. Detta retade soldaterne ånyo, flera armar
höjdes, stormen hotade att ånyo brista lös, då i hast
hela skaran satte af att springa åt hamnen. Man hörde
en kanonad; det var briggen Maria Eleonora som saluterade Korsholm.


5. Fröken Regina kommer till Korsholm.

Allt hvad lif och fötter hade i Vasa strömmade ned
till hamnen, för att fägna sig åt den ovanliga anblicken 
af ett krigsskepp. Fem eller sexhundrade människor 
betäckte stränderna, rodde ut i båtar, klefvo i
masterna af hamnens jakter, eller ock på magasinstaken,
för att bättre se. Tvåhundrade rekryter betraktade med
blandad nyfikenhet, fruktan och stolthet det fartyg som
måhända för alltid, skulle bortföra dem från deras 
fädernesland. Och bakom dem stod en hop af deras mödrar,
systrar och hjärtanskära, utgjutande strida tårar vid tanken
på den nära förestående skilsmässan.

Tygmästaren Ulfsparre var borta i Sverige. Hans
närmaste man, fogden Peder Thun, jämte krigsbefälet
mottog de ankommande, rekryterne bildade haj och chefen
på Maria Eleonora bjöd fröken Regina artigt armen, för
att ledsaga henne till Korsholm. Men i detta ögonblick
kände den stolta flickan att hon var fånge. Hon afslog
officerens arm och gick ensam med furstlig hållning,
åtföljd af sin gamla tjenarinna, genom rekryternes leder
och den gapande folkhopen. En så ovanlig syn försatte
det lilla Vasa i en gruflig nyfikenhet. I ögonblicket 
uppkommo och spridde sig de sällsammaste rykten om hennes
person. Hon vore, sade några, en prinsessa af Österrike
kejsarens dotter, tillfångatagen under kriget och skickad
hit i säkerhet. Andra påstodo sig i henne igenkänna
drottning Maria Eleonora; men hvad skulle hon på
Korsholm?

-- Det skall jag säga er, hviskade med viktig min
en kannstöpande borgare. Hon har sammansvurit sig
med sina tyska landsmän mot konungen och riket, och
därför spärras hon in på det aflägsna trygga Korsholm.

-- Det är icke sant, genmälde en annan, som af
hemkommande soldater fått någon dunkel aning om anslagen 
mot konungens lif. -- Det är, tillade han med
skygg röst, likasom fruktade han att höras af föremålet
för hans berättelse -- det är en nunna från Välskland
tingad af jesuiterne att förgöra konungen. Sex gånger
har hon gifvit honom dödande gift, och sex gånger har
han i drömmen blifvit varnad att dricka. När hon
sjunde gången räckte honom den förgiftade bägaren, drog
konungen sitt svärd och tvang henne att dricka sitt
eget gift.

-- Men huru kan hon då vara lifslefvande här?
anmärkte mycket oskyldigt en bedagad fru.

-- Lifslefvande? upprepade berättaren, utan att tappa
koncepterna. Ja det kommer an på. Sådana varelser
kunna förställa sig till den grad, att... ja ja, kommen
I ihåg holländaren i fjol, som åt smält bly? Jag säger
ingenting jag, men se bara, den svarthåriga nunnan är
ju blek som ett lik.

-- Har hon gifvit kungen förgift? utropade en
darrande kvinnoröst tätt invid. Det var Meri, som med
återhållen andedräkt uppfångade hvarje ord.

-- Hvad är det för prat! genmälde en skeppare
med uppsyn af att veta mer än alla andra. -- När jag
i våras var i Stralsund, såg jag de där ögonen, som man
ej fort kan förglömma. Flickan fördes då till Stockholm,
och en af vakten berättade mig hela saken. Hon är en
spansk häxa, som sålt sig åt hin håle emot att i sju års
tid få vara den yppersta skönhet på jorden. Se bara
på henne: märken I att hin håle hållit ord? Men akten
er, i de där ögonen är någonting mörkt som bränner
och förtrollar. När hon då blef så vacker som I sen,
begaf hon sig till svenska lägret och gaf konungen en
kärleksdryck, så att han hvarken hörde eller såg någon
annan än henne i sju veckors tid. Det tyckte hans
generaler vara synd och skam, efter fienden låg hårdt
uppå, och så togo de henne hemligen en natt och skickade
henne hit, för att sitta de sju skönhetsåren till ända
uppå Korsholm.
-- Har konungen älskat henne? frågade Meri bäfvande.

-- Det må jag veta, svarade sjömannen barskt.

-- Har hon också älskat konungen?

-- Nej det ges då inte nyfiknare folk än kvinnfolk.
Hur topptusan vill du att jag skall ha reda på det? Hin
håle är slugare än andra människor, det är säkert. Hon
har gifvit konungen en kopparring...

-- Med sju ringar innanför hvarandra och tre bokstäfver 
graverade på klacken.

-- Hvad tusan, du vet det ju redan? Om klacken
har jag ej hört, men väl om de sju ringarna...

Meri andades djupt. -- Han bär den ännu! sade
hon tyst med en hemlig fröjd. Meri var vidskeplig
som hela hennes samtid. Det föll henne icke in att
tvifla på möjligheten af häxor, förtrollningar och
kärleksdrycker, men denna främmande mörka flicka,
som älskade konungen och var af honom älskad tillbaka... kunde
hon icke vara oskyldig till de gräsliga saker 
man om henne berättade? Den arma förgätna fattades af 
ett häftigt begär att närma sig detta hemlighetsfulla 
väsende, som stått den store konungen så nära. Ögonblicken
voro dyrbara; om få timmar måste hon återvända till
Storkyro. Hon fattade mod och följde främlingarne till
Korsholm.

Det gamla residenset innanför vallarna var, oaktadt
sin leende utsikt, mera dystert än pratktfullt. Täta
ombyten af ståthållare, som endast tidtals bodde på stället,
hade gifvit det två våningar höga stenhuset med dess
sidoflyglar för arrestanterne ett tungt och förfallet
utseende. Hela byggnaden liknade mera ett fängelse, än
en mäktig höfdings slott. Denna dysterhet ökades af
dess nuvarande invånare, den stränga fru Märta med
Fröken Regina kommer till Korsholm.
hennes gamla pigor, några invalider och skäggige 
fångknektar. Hade konung Gustaf Adolf erinrat sig 
ställets beskaffenhet, hade han sannolikt icke sändt 
sin unga fånge till en så nedslående boning.

Fru Märta var beredd på sin unga gäst, hvilken
man för henne beskrifvit såsom en farlig och fördärfvad
ung person, för hvars list ingen bom var nog hård, ingen
mur nog tjock. Hon hade därför åt fröken Regina och
hennes tjenarinna låtit inreda en liten mörk kammare
innanför slottsfruns egen sängkammare och föresatte
sig att som en Argus bevaka den vilda flickans minsta
rörelse. Fru Märta var i botten en rättskaffens hederlig
fru, men en amper och styfsint gumma af gamla sorten,
som uppfostrat alla sina barn med riset och aldrig ansåg
dem växa från tillbörlig tuktan. Det föll henne icke in
att en ensam värnlös och öfvergifven flicka långt borta
i ett främmande land behöft en tröstande hand, en
moderlig vänskap; fru Märta ansåg, att agan borde tämja
ett bortskämdt barn, och sedan, så trodde hon, vore det
tid att tänka på ett mildare behandlingssätt.

När fröken Regina, van vid hafvets frihet, trädde
öfver denna dystra bonings tröskel, for genom hennes
smärta lemmar en ofrivillig rysning. Denna känsla 
förmildrades icke, när hon på trappan möttes af den gamla
frun i snäft åtsittande linnemössa och en lång mörk
yllekofta.

Det är möjligt att fröken Reginas böjning på hufvudet
var något stel och hela hennes hållning något stolt, när
hon hälsade den gamla fru Märta på slottstrappan. Men
fru Märta lät sig icke däraf förskräcka. Hon tog den
unga flickan i båda händerna, skakade dem bastant och
nickade en hälsning ungefär midtemellan välkommen och
vet hut. Därefter mönstrade hon sin gäst från topp till 
tå, och resultaterna af mönstringen kommo i halfhöga
ord öfver hennes läppar:

-- Växt som en prinsessa... skadar inte; svart i
ögonen som en tatterska... skadar inte; hvit i hullet
som en mjölkbunke... skadar inte; högfärdig... aj aj,
det var illa... det bli vi två om, min söta vän.

Regina gjorde otåligt en min att gå vidare. Men
fru Märta var ej den som släppte sitt tag.

-- Vänta en smul, min söta, sade den stränga frun,
i det hon sökte att hopsamla det lilla förråd af tyska
ord hon möjligen kunde finna i sitt minnes skräpgömmor. 
-- Sakta kommer man långa vägar. Den som träder
öfver min tröskel får icke vara ett hufvud högre än
dörrposten. Bättre att buga i unga dagar än krypa i
äldre. Så där... så hälsar en ungdom den som äldre
och klokare är...

Och innan fröken Regina det anade, hade den gamla
armstarka frun lagt sin högra hand på hennes nacke,
sin vänstra mot hennes medja och med en hastig tryckning
tvungit sin stolta gäst att buga så djupt man billigt kunde
begära.

Fröken Reginas bleka kind betäcktes af en rodnad
så röd som aftonskyn, när det stundar storm. Högre
och stoltare än någonsin reste sig flickans smärta gestalt,
och hennes mörka ögon sköto en blixt, som likväl ej
skrämde fru Märta. Regina teg, men gamla Dorthe
fann sig utan tvifvel befogad att på sin herskarinnas
vägnar gifva fru Märta en lektion i höflighet, ty hon
tog till orda med sin lifliga sydländska gestikulation,
trädde två steg högre på trappan och skrek utom sig
af vrede:

-- Eländiga finska trollpacka, hur vågar du behandla 
så nesligt en ädelboren fröken! Vet du väl, usla
fångvakterska, hvem du har den äran att mottaga i ditt
hus? Du vet det inte? Så skall jag säga dig det.
Detta är den högborna durchlauchtiga fröken Regina
von Emmeritz, född furstinna till Emmeritz, Hohenlohe
och Saalfeld, grefvinna till Wertheim och Bischoffshöhe,
arftagarinna till Dettelsbach och Kissingen etc. etc. etc.
Hennes fader var den durchlauchtigste fursten af Emmeritz, 
som ägde flera slott, än du, trasiga trollpacka,
äger kojor i din stad; hennes moder var prinsessa af
Würtemberg, besläktad med kurfurstliga bajerska huset,
och hennes ännu lefvande morbroder, högvördigste glorärevördigste 
furstbiskopen af Würzburg, är herre till
Marienburg och staden Würzburg med underliggande
länder. Du trotsar uppå att din kättarekonung tagit
vårt land och stad och tagit oss själfva till fånga; men
den dag skall komma, när Sankt Georg och den heliga
jungfrun stiga ned att förgöra eder, I hedningar, och
därest du kröker ett hår på vårt hufvud, skola vi jämna
detta slott med jorden och utrota dig, eländiga häxa,
och hela din stad...

Det är sannolikt att gamla Dorthes vältalighet ännu
ej på långt när tagit slut, därest icke fru Märta gifvit
sina tjenare en vink, hvarefter desse utan omständigheter 
togo den gamla och bortförde henne, oaktadt allt
hennes motstånd, till ett af de små rummen i nedersta
våningen, där hon lämnades åt sig själf att vidare öfvertänka 
sin frökens aristokratiska släktregister. Men fru
Märta tog den bestörta Regina halft tvungen, halft godvilligt 
under armen och förde henne till det bestämda
rummet innanför hennes eget, med utsikt öfver staden.
Här lämnade henne tillsvidare den stränga frun, likväl
ej utan att hon i dörren änun fann lämpligt att tillägga
följande förmaningar:
-- Jag skall säga min vän, att lyda är bättre än
gråta; den fågel, som sjunger för tidigt på morgonen,
är innan kvällen i hökens gap. Seden skall man ta där
man kommer. Klockan är nu sju på aftonen. Klockan
åtta bärs kvällsvarden in, klockan nio lägger du dig,
klockan fyra står du upp, och kan du ej karda eller
spinna, skall jag gifva dig linnesöm, så att tiden ej blir
dig lång. Därefter få vi talas vid, och när din piga
förstår att hålla munnen, får du henne åter. Rolig
godnatt; glöm ej att läsa din aftonbön; en psalmbok 
ligger på nattduksbordet.

Med dessa ord stängde fru Märta dörren, och
fröken Regina befann sig allena. Ensam, fången, långt
borta i ett främmande land, värnlös lämnad till pris åt
en hård fångvakterska... dessa tankar voro icke de
gladaste. Fröken Regina föll på sina knän och bad till
helgonen, icke den kätterska psalmbokens böner, men
efter det radband af rubiner, som hennes morbroder
biskopen gifvit henne fordom till faddergåfva. Hvad
bad hon? Det veta blott himmelen och de mörka
murarna af Korsholm, men ett deltagande hjärta kan ana
hennes bön. Hon bad om de heligas bistånd, om trons
seger och kättarnes utrotande; hon bad äfven att helgonen
måtte omvända konung Gustaf Adolfs sinne till den allena
saliggörande kyrkan, att han, en annan Saulus, måtte blifva
en annan Paulus. Sist bad hon äfven om frihet och
försvar... och timmarna gingo, hennes kvällsvard bars
in, och hon märkte det icke.

Fröken Regina såg ut genom det lilla fönstret. Där
låg ett landskap i aftonsolens guld, en stilla vik med
sin förgyllda vattenspegel; det var icke det yppigt
grönskande Franken med dess drufvor, som just nu
mognade; det var icke den brusande Main, och staden 
därborta var icke det rika Würzburg med sina rader 
af kloster och höga tornspiror. Det var det arma 
bleka Finland och en vik af dess haf; det var det 
börjande lilla Vasa med dess gamla kyrka i Mustasaari, 
den äldsta i Österbotten; man kunde tydligt se solen 
blänka på de små spetsiga fönstren med målade rutor 
sedan katolska tiden, och det förekom Regina, som 
såge hon förklarade helgons blickar skåda ut från 
detta deras forna tempel. Och var icke själfva den 
nedgående solens öga i denna stund en sådan helgonablick, 
som med saligt lugn såg ned öfver världens strid! Allt 
var så stilla, så försonande mildt -- aftonens glans, 
landskapets täcka grönska, de nyss afmejade åkerfälten 
med deras rader af skylar, de små röda husen med deras 
glimmande rutor -- allt manade till andakt och frid.

Då hörde fröken Regina på afstånd en mild
melankolisk sång, enkel och konstlös, men
liksom sjungen ur naturens eget hjärta en
ensam kväll, vid en sjunkande sol, på stranden
af ett hvilande haf, när alla ljufva minnen
vakna i ett längtande bröst. I början lyssnade
hon ej därpå, men sången kom närmare... än
skymdes den af en kojas vägg, än af en grupp 
af slokande björkar, än hördes den åter fri, 
hög och klar, och slutligen kunde man urskilja 
orden...


6. Söderns och nordens kärlek.

När den ensamma rösten nalkades, kunde man efter
hand urskilja orden. Det var ett mildt hjärta, som
sjöng i ojämna, men innerliga visor sina sorger och sin
längtan vid hafvets strand, i glansen af en skön augustikväll
långt borta i nordanländerna.

	Och solen hon skiner öfver världenes rund
	allt öfver många haf och land;
	och månen han går i den sena aftonstund
	allt upp öfver himmelens rand.
	Men aldrig så skiner den klara solen mer
	på den arma förglömdas ro,
	och aldrig så skådar den blida månen ner
	på den stolte riddarens tro.

	Ty vännen, den enda som jag hade kär,
	bor långt i den glimmande borg;
	han går i sin glans, han lämnar mig här
	allena med all min sorg.
	Han äger hundra vänner, och jag har blott en;
	han äger slott och städer och land;
	jag strör mina pärlor i aftonens sken
	jag sjunger för vikar och strand.

	Och fågelen han flyger långt bort till sunnanfjäll,
	till käraste vännens slott;
	där sitter han i trädet och sjunger en kväll,
	som jag, om min ensliga lott.
	Det hör den stolte riddaren; vid lilla fågelns sång
	förunderligt hans hjärta slår;
	och förr än någon vet, så har kvällen gått sin gång,
	som kärlekens fröjd förgår...

Ju mera fröken Regina lyssnade på dessa enkla
toner, som för henne voro på engång så främmande och
dock, för deras innerliga vemod, så välbekanta, desto
mera rördes hon af en saknad, som så nära liknade
hennes egen. Hon greps af längtan att andas den friska
aftonens luft; det lilla fönstret motstod länge hennes
försök att öppna, men all fru Märtas försiktighet hade
ej kunnat förekomma, att hakarna voro af rost nästan
förtärda oeh slutligen gåfvo efter för den unga flickans
upprepade försök. Blott två eller tre timmar hade hon
varit en gäst i detta fängelse, och likväl andades hon
kvällens doft som en lifstidsfånge andas frihetens luft.
Hennes hjärta vidgades, hennes öga fick åter sin eld,
hennes tankar återtogo sin svärmiska hänförelse, och
hon sjöng, väl sakta, för att ej höras af sin fångvakterska,
dock klart och melodiöst en sång, som blott svagt kan
återgifvas med följande ord:

	Fast hårdt jag pliktar,
	för dig jag biktar,
	o helga jungfru, hvad hjärtat diktar.
	Jag älskar äran,
	min själs begäran
	är blott att dö utan blek förfäran.

	Bland jordens kungar
	min älskling ljungar
	sin blixt, som Herren sin åska slungar,
	stor när han trotsar,
	stor när han krossar,
	och allrastörst när han mildt förlossar.

	Dock allt jag glömmer -- 
	om du det dömer,
	jag hämndens dolk i hans hjärta gömmer
	O helga klara
	Guds moder, spara
	den ädles bröst för så dödlig fara

	Låt honom svära
	din kyrkas lära,
	då vill ej mer jag af dig begära.
	Maria, skona
	hans lif, hans krona
	Låt mig med lifvet hans brott försona!

Den ensamma gestalten, som sjungit den första
visan, närmade sig småningom tätt under slottsmuren;
det var en kvinna af folket, blek, med fordom vackra
drag af en intagande godhet. Utan tvifvel sökte hon
att uppfånga den främmande flickans sång, men det
lyckades henne ej, för tonernas dämpade ljud och för
språkets obekanta klang. Hon satte sig då på en sten
ett stycke utanför muren och riktade oafvändt sin milda
blick mot fången i slottsfönstret. Regina åter fästade
på henne sina mörka genomträngande ögon; man skulle
trott att båda fullkomligt förstått hvarandra, ty sångens
språk behöfver intet annat lexikon än hjärtat. Eller
sade dem båda en aning, den sjuttonåriga och den
trettiosexåriga, att de båda älskade samme man, att båda
sjöngo sin skeppsbrutna kärlek på en fjärran strand,
men på ett så oändligt olika sätt.

Uppe i norden äro sommarnätterna klara alltintill
början af Augusti, då ett lätt genomskinligt flor begynner
att efter solens nedgång utbreda sig öfver strand och
vikar. I medlet af Augusti, där man nu befann sig, har
detta flor redan tätnat och beslöjar med en mild och
mjuk skugga sommarens löf och lunder. Stiger då månen
upp öfver denna värld af försvinnande grönska, så finnes
i hela naturen intet mera vemodigt skönt än en sådan
augustikväll, när ögat, vant vid tre månaders oafbruten
dag, fasar tillbaka för mörkret och likväl ser detta mörker
i sin allraljufvaste skepnad, lik en mild sorg genomstrålad 
af en himmelsk glans. Detta intryck kommer åter hvart år, 
om man än lefde i århundraden; det är
ljus och mörker som strida på samma gång om världen
och om människohjärtat.

De båda ensliga sångerskorna erforo makten af detta
intryck; de sutto båda stumma, orörliga, stilla betraktande
hvarandra i den tilltagande skymningen; ingen sade ett
ord, och likväl förstodo de båda hvarandras hjärtans
tankar.

Då uppstod plötsligt den bleka kvinnan därute och
syntes, vänd mot staden, lyssna på ljud, som störde
kvällens heliga frid.

Fröken Regina följde uppmärksamt den okändas
rörelser och lutade sig ut genom fönstret, för att bättre
se. Aftonen var tyst och lugn, blott i fjärran hördes
ett årtag i sjön eller den melankoliska uthållande tonen
af en vallherdes horn. Denna tystnad, ökad af det
ovanliga i det första mörkret på höstsidan, hade något
heligt och vördnadsbjudande. Desto sällsammare var det
aflägsna gny, som från stadssidan afbröt densamma. Det
var icke hafvets brus, eller forsens dån, eller sprakandet
af en aflägsen skogseld, ehuru det liknade något af allt
detta. Det var snarare sorlet af en ursinnig folkhop, på
engång intagen af raseriet och nöden... och strax därpå
syntes ett eldsken långt borta åt stadens norra del.

Med vindens hastighet ilade den ensamma gestalten
utanför muren bort åt det håll där faran hotade... Vi
vilja för ett ögonblick gå henne där i förväg.

Ankomsten af örlogsbriggen, som var bestämd att
bortföra rekryterne, hade försatt desse i en spänning,
ökad af sorgen, stoltheten och ölet. De hade med sitt
underbefäl i spetsen trängt sig kring ölkrogarna, och i
denna tid, när soldaten betydde allt, nödgades man ofta
se genom fingrarna med hans själfsvåld, för att hålla
honom vid godt lynne. Öfverbefälet låtsade således icke
märka, att tvåhundrade unge män med österbottningens
stridslystna sinne berusade sig ända till öfvermått, och
det är möjligt, att denna politik i ett sådant ögonblick
varit den rätta, därest icke en särskild och för lugnet
vådlig tillfällighet hade bragt de engång lössläppta 
passionerna i full låga.

Den tappre sergeanten Bengt Kristerson hade icke
försummat detta tillfälle att göra sig själf all möjlig 
rättvisa. Han hade, intagen af den höga tanken om sin
värdighet, uppklifvit på ett bord och grundligen bevisat
sina nye stridsbröder 1:o att det egentligen varit han
som eröfrat Tyskland; 2:o att han långt för detta skulle 
jagat kejsar Ferdinand lifslefvande i Donaufloden, därest 
icke denne stått i förbund med djäfvulen och förhäxat hela
svenska armén samt kungen själf i främsta rummet; 3:o
att Bengt om natten efter Frankfurterborgarnes bal stått
på vakt utanför kungens sängkammare och tydligen sett
belsebub i en ung flickas gestalt där anställa ett 
förskräckligt oväsende samt 4:o -- och till denna slutsats
kom sergeanten helt naturligt under ögonblickets inspiration 
-- att hela rikets och världens ve och välberodde på
trollpackan, som nu satt fängslad inom Korsholms murar.

-- Man skall få se att den svarthåriga häxan bringar
pesten i staden, inföll betänkligt en Malaksbo med lurfvig
uppsyn och hvitt hår. 

-- Den varulfven!

-- Den konungamörderskan!

-- Skola vi tåla att hon sitter i fred och ro och
förgör både kung och land med sina trollskott? utropade
en försupen tingsskrifvare, som sällat sig till sällskapet.

-- Låt oss byka henne i sjön! skrek en Nerpesbo.

-- Låt oss klubba henne på fläcken! skrek en
Lappobo med örnnäsa och mörka buskiga ögonbryn.
-- Och ger man henne icke i våra händer, så tända
vi eld på Korsholm och bränna ugglan och boet på en
gång, inföll en vildsint Laihelabo.

-- Bättre är det, än att riket förgås, anmärkte en
gravitetisk själskytt från Replot.

-- Bränder hit! skrek en Vöråbo.

-- Till Korsholm sorlade hela skaran. Och upphetsad, 
som vanligen händer, af sina egna ord, störtade
massan fram till den stora, öppna spisen i stugan, ryckande
åt sig så många brinnande bränder där funnos. Men
olyckan ville att en stor mängd lin var upphängdt i
knippen på stugans väggar. En af rekryterne svängde i
ruset sin brand för högt, linet tog eld, det starka 
luftdraget från dörren blåste därpå, och om få ögonblick
stod krogstugan i full låga.

Alla som därinne voro störtade ut. Ingen hann
uppfatta rätta tillgången.

-- Det är trollskott! skreko somliga.

-- Det skola vi betala häxan på Korsholm! ropade andra.

Och hela den rasande hopen skyndade i fullt språng
mot det gamla slottet.


7. Korsholms belägring.

Knappt hade Meri -- ty den ensliga sångerskan var
ingen annan än hon -- förstått den vilda hopens
afsikt, innan hon med vindens hastighet ilade på 
genvägar tillbaka till Korsholm. Vid augustimånskenet, som
göt sitt silfver öfver nejden, kunde hon tydligt urskilja
i fönstret Reginas mörka lockar, hvilka svartare än natten
aftecknade sig mot rummet innanför, likt en skugga i
själfva skuggan. Och under dessa lockar glimmade
tvenne ögon, drömlika, djupa, likt stjärnans skimmer i
den svarta spegeln af en nattlig sjö. Orden dogo på
den arma Meris läppar, alla sällsamma rykten stego som
spöken upp för hennes inbillning. Hon, som satt så
ensam däruppe i fönstrets täta skugga, var hon icke
ändå till slut en söderländernas häxa, en förvandlad
trollpacka, gråtande öfver sitt öde att nödgas inom dessa
murar förlefva sina sju skönhetsår och därefter åter
blifva hvad hon varit: ett ohyggligt vidunder, hälften
kvinna och hälften orm?

Meri stod som förstenad vid murens fot.

Men allt närmare hördes den vilda skarans sorl,
redan såg man skenet af bränderna nalkas slottet.
Då bemannade sig den vidskepliga landtkvinnan och
höjde sin röst jämnt så att den kunde höras till
fönstret. -- Fly, era nåd, sade hon snabbt på svenska,
fly, en stor fara hotar er, soldaterne äro vilda och
galna, man säger att ni velat mörda kungen, och man
begär ert lif.

Regina såg den bleka hamnen i månskenet, och
äfven för hennes inbillning uppstego alla de sägner hon
hört om detta trolldomens land. Hon hade under tio
månaders vistelse bland svenskarne i någon mån lärt
sig förstå deras språk; hon fattade icke genast den andras
mening, men ett enda ord var tillräckligt att fästa hela
hennes uppmärksamhet.

-- Kungen? upprepade hon på bruten svenska.
Hvem är du och hvad har du att säga mig om den
store Gustaf Adolf?
-- Försumma ej ett ögonblick, ers nåd, fortfor Meri,
utan att lyssna på Reginas fråga. De äro redan vid
porten, och fru Märta med sina sex knektar skall ej
förmå skydda er mot två hundrade. Fort! -- kommer
ni ej ut genom dörren, så bind tillsamman lakan och
dukar och hissa er ned genom fönstret; jag skall mottaga er.

Regina begynte nu fatta att en fara förestod, men
långt ifrån att förskräckas däraf, hörde hon det med ett
hemligt nöje. Hon var ju en martyr för sin tro, bortslungad 
till detta vilda land för sitt nit att vilja omvända
kyrkans mäktigaste fiende. Nu kom måhända den stund,
när helgonen unnat henne martyrkronan, dyrt förvärfvad
med själfva lifvet. Hvarför skulle hon fly en ära sådan
hon nyss förut besjungit? Var det icke den onde frestaren
själf, som i den bleka kvinnans gestalt ville locka henne
från en oförgänglig gloria? Och Regina svarade: 
Et dixit diabolus: da te præcipitem ex hoc loco, nam
scriptum est: angelis suis mandavit de te, ut te tueantur,
ne ullo modo lædarisOch djäfvulen sade: »Gif dig
här utföre, ty det är
skrifvet, han har gifvit sina änglar befallning om dig, att de
bevara dig, så att du i ingen måtto skadas.» Jämför Matth.
4: 6, där lutherska texten afviker från den katolska. Vid 
dessa ord framträdde
månen förbi hörnet af muren och kastade sitt melankoliska
sken på den sköna flickans anlete. Hennes kinder glödde,
hennes ögon brunno af en svärmisk glans. Meri betraktade 
henne full af förundran och rädsla... och åter
for det genom hennes föreställning, att det aldrig stod
rätt till med en varelse af så besynnerlig blick och med
så främmande ljud på läpparna. En obeskriflig förfäran
fattade henne, och hon flydde utan att veta hvarför,
bort i månskenet tillbaka till staden.
Emellertid hörde Regina allt upp i sin kammare
sorlet från slottsgården. Den druckna hopen hade hejdats
af en väl tillbommad port och stod larmande utanför
under hotelse att icke lämna sten på sten af hela slottet,
därest man icke genast till dem utlämnade trollpackan.
Men fru Märta, nyss väckt ur sin söta sömn, var icke
den som lät skrämma sig. Hon hade varit med vid mer
än en belägring i sina unga dagar och förstod som en
klok kommendant, att en fästning icke faller för stora
ord. Den som vinner tid vinner allt, tänkte fru Märta,
och hon lät därför underhandla om kapitulation, med
begäran att veta hvad de stormande egentligen ville och
hvarför de ville det. Under tiden framsöktes ett halft
dussin rostiga musköter, hvarmed slottets invalider 
beväpnades; de sex fångknektarne utrustades med klubbor
och pikar; själfva pigorna fingo order att gripa till
såstängerna, hvarmed under klubbekriget mer än en af
Flemingens ryttare fått sin bane. Så utrustad, tyckte sig
fru Märta med fog kunna afbryta alla underhandlingar,
trädde därför i egen person fram till insidan af porten Och
begynte en skurläxa, som innehöll ord och inga visor.

-- I ursinniga lymlar, skrek den tappra frun med
mera kraftiga, än just fina ordalag -- måtte hin håle
taga er, så många I ären, försupna öltrattar! Packen
eder på ögonblicket er väg, eller, så sant jag heter
Märta Ulfsparre, skolen I få smaka mäster Hans på
ryggen, I ärkebestar, fyllbultar, ärelöse skälmar och 
nattskojare!

Mäster Hans var nämligen en ansenlig karbas af
flätad rotting, som sällan lämnade fru Märtas hand och
för hvars eftertryckliga moraler alla slottets invånare
hyste en djup respekt. Men vare sig nu att den stojande
hopen icke kände mäster Hans? förträffliga egenskaper,
eller att fru Märtas ord under larmet hördes blott af
de närmast stående, skaran fortfor att tränga på under
höga rop, och den bastanta furuporten knakade i sina
fogningar. »Ut med trollpackan!» skreko de vildaste,
och några af dem hade redan begynt kasta bränder mot
porten i mening att antända den.

Fru Märta hade på vallen tvenne klunsiga kanoner
från Gustaf I:s tid, Höken och Dufvan kallade. Deras
oskyldiga bestämmelse hade redan länge varit den att
besvara inkommande fartygs salut samt vid högtidliga
tillfällen, såsom namnsdagar och kungliga förmälningar,
med ljudelig stämma tolka den allmänna pligtskyldiga
förnöjelsen. Nu låg visserligen vallen utanför slottets
dåvarande enda befästning, det höga planket af furu
med järntaggar uppå, och kanonerna voro följaktligen
lättare åtkomliga för fienden än för de belägrade själfva.
Men fru Märta räknade ganska riktigt ut, att en kanonad
från vallen både skulle imponera på fienden och tjena
som nödskott för att hitkalla undsättning från 
örlogsbriggen och staden. Hon lät därför tvenne af knektarne
under skydd af natten smyga dit ut, ladda Höken och
Dufvan samt strax efter skottens affyrande -- med löst
krut, förstås -- i största hast retirera till slottet igen.

Verkan häraf var ögonblicklig. Larmet och skriket
tystnade plötsligt, och fru Märta lät icke tillfället gå
sig ur händerna.

-- Hören, I tjufpack -- skrek hon, uppklifven på en
stege, så att hennes hvita nattmössa syntes i månskenet
en half aln öfver porten -- därest I icke på fläcken
packen eder bort från kunglig majestäts och kronans
slott, skall jag låta mina kanoner skjuta er sönder och
samman som kålstjälkar, I skräflande fyllesvin! Veten
I väl att arga hundar få rifvet skinn, och den kyckling
som sticker sin hals i räfvens gap får se sig om hvar
hufvudet sitter. Jag skall låta hugga er i stycken, ert
rackarfölje -- fortfor fru Märta allt mera uppretad -- jag 
skall hacka er till mäsk och kasta er för...

Olyckligtvis fick den tappra kommendantskan icke
fullborda sin hjältemodiga harang. En af hopen därute
hade funnit på marken en rutten rofva och slungade
den med sådan skicklighet mot den i månskenet glänsande 
hvita nattmössan, att fru Märta, träffad midt
i pannan, var nödsakad retirera och för första gången i
sitt lif icke fick tala till punkt. Bland hopen uppstod
nu ett outsläckligt skratt, och med detsamma hade fru
Märtas anseende lidit en ohjälplig afbräck. Allt mera
öfvermodig stormade fienden mot porten, gångjärnen
bågnade, plankorna sviktade, slutligen instörtade ena
porthalfvan med ett förfärligt dån, och hela skaran af
de belägrande inrusade med ens på slottets inre gård.

Nu hade man kunnat hålla tre mot ett, att fru
Märta blifvit tvungen att kapitulera. Men nej, hon drog
sig flinkt med hela sin styrka i det inre af slottet, 
tillbommade ingången och placerade sina skyttar i fönsterna
med hotelse att nedskjuta den förste som gjorde ett
försök att intränga. Så resolveradt mod hade vid hvilket
annat tillfälle som helst icke förfelat sin effekt, men
den larmande hopen i sitt öfvermod hvarken hörde eller
såg. De främste begynte att med en funnen järnstör
gifva den bommade dörren stöt på stöt...

Då uppstod bland de ytterste förvirring och rop... de 
mellerste vände sig om och sågo genom den instörtade
porten, så långt man kunde se i det ovissa månskenet,
hela vägen fylld med hufvud vid hufvud och musköt
vid musköt. Det var som hade en armé vuxit upp ur
jorden, för att i grund förgöra fridsförstörarne. Var det
kanhända alla de blodlösa skuggor af Korsholms 
längesedan afdöde kämpar, hvilka rest sig ur grafven, 
för att hämnas det våld man begått mot det gamla fästet?

*

För att förklara den oväntade syn, som nu framtedde 
sig för den stormande hopens blickar, måste man
erinra sig, att en stor del af kringliggande traktens allmoge
strömmat till staden för att blifva vittne till rekryternes
aftåg. Det bör också nämnas, att Storkyro bondekungen
kvarstannat öfver natten i staden, förmodligen i hemlig
väntan att af briggen Maria Eleonoras besättning få höra
nytt från Bertel. Soldatkrogens brand och den larmande
hopens tåg mot Korsholm hade satt hela Vasa i rörelse,
och när Meri i fullt språng anlände, besvärjande sin far
att rädda den fångna fröken, fann hon villiga öron öfverallt. 
Österbottningen är fort slagfärdig, och när bönderne
erforo den oförrätt, som nyss förut blifvit tillfogad Bertila,
deras ypperste man, vaknade hos dem den gamla förbittringen 
mot soldaterne. De glömde, att många af deras egna söner 
och bröder nyss iklädt sig rekrytjackan, de kunde omöjligt 
försumma en så ypperlig anledning att, både i mänsklighetens 
namn och till försvar för kronans slott, gifva knektarne stryk. 
De tågade alltså med Bertila i spetsen, vidpass hundrade man 
starke, till slottets undsättning, och hvad man i månskenet kunde
taga för pikar eller musköter, var föga annat än i hast
tillgripna stänger och gärdsgårdsstörar, det vanliga vapnet
i större bataljer på denna ort.

Så snart knektarne märkte sig vara anfallne utifrån,
sökte de dölja sin förvirring med höga rop och hotelser.
Ovisse om fiendens styrka, började redan somlige af dem
tänka på en kinkig reträtt öfver det järntaggade planket;
andra trodde sig hafva att skaffa med en hel armé af
spöken, ditkallade genom den främmande trollpackans
besvärjelser, hvilket syntes äfven den modigaste hemskt
och obehagligt. Desse togos snart ur sin villfarelse
genom de välbekanta ljuden af Malaks svenska och
Lillkyro finska, hvilka rimligtvis kunde anses komma
från mänskliga och icke spökande läppar. I det ögonblick 
den yttre fienden med sin massa tillspärrade porten,
uppstod, likasom genom öfverenskommelse, en tystnad å
båda sidor, hvarunder man kunde urskilja en röst från
slottsfönsterna och en annan från yttre vallen, båda
talande på en gång.

-- Har jag icke sagt eder det, skrek fru Märta
tappert ur fönstret; har jag icke sagt eder, fyllbultar,
tjufstrykar, sju gånger skall man tänka, innan man sticker
näsan mellan viggen och trädet, och har svansen kommit
i räfsaxen, är intet annat råd än bita den af. En stor
mun behöfver en bred rygg, och hållen nu själfva till
godo med att betala fiolerna. -- Och därmed drog sig fru
Märta tillbaka, sannolikt af fruktan för en ny påhälsning
af ruttna rofvor.

Den andra rösten från vallen var en gubbes ännu
kraftfulla stämma, som tillropade soldaterne:

-- Viljen I sträcka gevär och utlämna edra anförare,
så få de öfrige fritt aftåg. Hvarom icke, så skall det
blifva en dans, hvars make Korsholm ännu icke sett,
och vi skola nog sörja för att stråkarna hartsas.

-- Må alla gastar anamma dig, bondlymmel! svarade
från gården en röst, på hvilken man tydligen kunde
igenkänna den lustige sergeanten Bengt Kristerson. -- Hade 
jag dig mellan mina näfvar, jag skulle, blitz-donner-kreutz-Pappenheim, 
lära dig att bjuda ärliga
soldater en feg kapitulation. Framåt gossar, låt oss rensa
porten och jaga det packet tillbaka till deras grötgrytor!

Lyckligtvis var ingen af soldaterne beväpnad med
eldgevär och ganska få med sidovapen, emedan rekryterne
ännu icke erhållit sådana. De fleste hade, utom sina
slocknade eldbränder och några sönderbrutna körredskaper,
endast vedträn, ryckta i hast från en på gården stående
vedtraf. Sålunda utrustad, stormade skaran mot porten.

Vid första sammandrabbningen mottogos soldaterne
med så kraftigt haglande rapp af gärdsgårdsstörarne, att
mången med blodigt hufvud drog sig tillbaka. Men innan
kort blef trängseln i porten så stark, att ingen arm kunde
höjas, intet rapp gifvas, och nu uppstod mellan de
främste ett ursinnigt brottande, medan de ytterste från
båda sidor trängde på och slutligen sammanpressade de
främste så tätt, att ingen kunde röra arm eller fot och
man hvart ögonblick kunde vänta att klämmas till döds.
Här sågos järnarmar förgäfves söka att kullkasta sin
fiende, breda skuldror förgäfves söka att bana sig en
väg genom den hopklämda massan. Slutligen blef tryckningen 
inifrån så stark, att böndernes främsta leder sprängdes 
eller kullstörtades och vidpass hälften af knektarne 
bröt sig en väg utåt den friare planen utanför vallen, 
medan den öfriga hälften, ånyo inspärrad, måste
kvarblifva på slottsgården.

Nu först begynte en formlig batalj. Man slogs med
störar och vedträn, med piskor och knytnäfvar. Här
haglade månget hugg, som bättre användts på Isolanis
kroater; här utfördes mången rask bedrift, som bättre
passat på Tysklands slagfält. Soldaternes styrka, ehuru
till antalet öfverlägsen, var af porten delad i tvenne från
hvarandra afskurna kårer och råkade snart på underbalans. 
En del af dem, och det var de yngste rekryterne,
togo till flykten och skingrade sig bortåt staden; andra
blefvo öfvermannade och illa uppklappade, andra åter,
och det var de krigsvane gamle soldaterne, retirerade
till vallen, för att hafva ryggen fri, och försvarade sig
där med ursinnig tapperhet. Segern syntes nu afgjordt
luta åt böndernes sida, då striden åter tog ny fart 
därigenom att besättningen vid porten, som för striden utom
vallarna förglömde fienden inom dem, af de instängde
knektarne öfverrumplades och desse rusade ut, sina
kamrater till hjälp. Desse åter fingo nu luft och angrepo
i sin tur bönderne med ökadt raseri; slagsmålet invecklades
allt mera, segern blef allt ovissare, båda partierna hade
nederlag att hämnas, och bådas förbittring växte i samma
mån som bådas styrka å ömse sidor åter blef jämnare.

Och öfver denna tafla af larm och stoj, af klagan,
segerrop, hotelser och vild inbördes fejd, sken den 
silfverklara augustimånen, lik ett himmelskt öga, ned på 
jordens själfförskyllda ångest och nöd. Alla vikar strålade i
månskenet; i trädens löf och i det fuktiga gräset glimmade
millioner daggdroppar likt pärlor i högsommarens gröna
skrud. Hela naturen andades ett obeskrifligt lugn; en
mild svalka från det stora blanka hafvet i väster drog
sakta fram öfver kustbygderna, på afstånd hördes
dyningens enformiga sorl mot stränderna, och aftonens
stjärnor blickade tysta och tindrande ned i de dunkla
vattenspeglarna.

När gården befanns tom, vågade sig fru Märta
och hennes fångknektar åter ut, för att på närmare håll
åskåda striden vid vallarna. Den tappra frun fann sig
utan tvifvel befogad att ånyo på sitt sätt deltaga i fejden,
ty man hörde henne ljudeligen ropa till bönderne:

-- Rätt så, gossar, trummen friskt på, låten käppen
spela; mången har dansat efter sämre fioler.
Och till soldaterne skrek hon:

-- Sliten med hälsan, mina barn, hållen till godo
litet kvällsvard, Korsholm bjuder hvad huset förmår.
Varen tillfreds, er trollpacka är i godt förvar, 
Korsholm har goda reglar och bommar, också för er, skojare!

Men likasom ett nyckfullt öde velat beslå den
hederliga frun med osanning och bringa all hennes
försiktighet på skam, såg man i samma ögonblick en hög
och svart kvinnlig gestalt på höjden af vallen afteckna
sig mot den månljusa natthimmeln.

Fru Märta kände orden af häpnad förstelna på
hennes läppar, när hon i gestalten igenkände sin väl
förvarade fånge. Huru fröken Regina kommit ut genom
låsta dörrar och slutna fönster, var för den goda frun
en så obegriplig gåta, att hon i ögonblicket smittades af
den vidskepliga tron på den främmande flickans förbund
med mörkrets makter. Hon förglömde alldeles alla
anstalter att gripa flyktingen och väntade ingenting
mindre, än att se stora svarta vingar växa ut på gestaltens 
skuldror och att se denna i skepnad af en ofantlig
korp höja sig emot det stjärnströdda himlahvalfvet.
Läsaren åter kan lättare finna en naturlig förklaring.
Stridens gny och de båda kanonskotten hade hörts ända
upp till Reginas ensliga kammare. Hvarje stund väntade
hon att blifva gripen af bödlar och släpad till en säker
död, och så herrlig syntes henne lotten att dö för sin
tro, att hennes otålighet i högsta grad stegrades, när
gnyet därnere fortfor, men ännu efter en timmes förlopp
ingen mänsklig fot hördes närma sig hennes dörr. 
Slutligen rann i hennes svärmiska själ den tanken, att
mörkrets furste afundades hennes sköna lott och att
striden därnere var af honom tillställd, för att i stället
för en glorrik död bereda henne ett tynande lif i
Korsholms belägring.
fängelset utan vinning och utan fröjd. Hon erinrade sig
den sjungande kvinnans råd att genom sammanbundna
lakan och dukar nedhissa sig genom det öppna fönstret;
snabbt fattade hon sitt beslut och stod några minuter
därefter i alla de stridandes åsyn på vallen.

Allteftersom desse varseblefvo den höga gestalten
däruppe i månskenet, grepos de af samma vidskepliga
förfäran, hvilken nyss hade förlamat fru Märtas kvicka
tunga. Striden afstannade efter hand af sig själf och
fortfor blott på de aflägsnaste punkterna; vän och fiende
syntes fattade af en gemensam fasa, och närmast kring
vallen uppstod en tystnad så djup, att man kunde i
fjärran höra hafvets dofva sorl mot kiselstränderna.

Och fröken Regina talade med en röst så hög
och klar, att den, om icke hennes svenska varit så
bruten, ganska väl kunnat förstås af alla de kringstående.

-- I Belials barn, sade hon med en stämma, hvars 
i början lindriga darrning snart öfvergick till fasthet och
lugn -- I folk af den kätterska tron, hvi dröjen I att
taga mitt lif? Här står jag, utan vapen, utan något
mänskligt beskydd, med den höga himmelen öfver mig
och jorden och hafvet vid mina fötter, och säger till
eder: eder Luther var en falsk profet; det finnes ingen
salighet, utom den rättrogna allmänneliga katolska
kyrkan. Därför omvänder eder till den heliga jungfrun
och alla helgon samt bekännen påfven vara Kristi
ståthållare, såsom han visserligen är, att I mån från
edra hufvuden afvända Sankt Görans svärd, som redan
är höjdt att förkrossa eder. Men mig kunnen I döda,
till att besegla min tros sannfärdighet; här står jag, hvi
dröjen I? Redo är jag att falla för min tro!

Det var fröken Reginas lycka, att hennes tal icke
förstods af dem, till hvilka det var ställdt. Ty så stark
var lutherdomens makt i denna glödande tid, när riken
och människor för denna lära uppoffrade välfärd och
lif, att äfven den ringaste och okunnigaste var uppfylld
af brinnande nit och ett blindt hat till påfven och hans
anhängare -- om hvilket allt våra barska, men kärnfriska 
gamla psalmböcker ännu i dag bära tydligt vittne.
Hade denna folkmassa, vare sig bönder eller soldater,
hört Regina upphöja påfven och förklara Luther för en
falsk profet, så hade den ofelbart i sitt raseri slitit
henne i stycken. Nu däremot susade flickans ord likt
okända ljud genom deras öron; de sågo hennes trygga
hållning, och den aktning, som modet och olyckan i
förening alltid ingifva, underlät icke att göra sin verkan
uppå den nyss så uppbragta hopen, som nu stod
obeslutsam och rådvill hvad den egentligen borde tänka
och göra. Fröken Regina väntade åter förgäfves att
blifva släpad till döden. Hon nedsteg från vallen, hon
blandade sig i den skyggt vikande folkhopen, enhvar
kunde se att hon var fullkomligt värnlös, och likväl
rördes icke en hand för att gripa henne.

-- Det är icke en människa af kött och blod, det
är en skugga, sade betänkligt en gammal Vöråbo. Jag
tycker mig se månen lysa tvärsigenom henne.

-- Det må vi fresta, utropade en lurfvig Ilmolabo och
lade sin grofva hand tämligen hårdt på Reginas skuldra.

Ögonblicket var afgörande. Den unga flickan vände
sig om och såg angriparen med så mörka, djupa,
glänsande ögon rätt i ansiktet, att denne, betagen af en
förunderlig känsla, genast drog handen tillbaka och smög
skamflat sin väg. Honom följde en stor del af de
närmast stående. Ingen kunde förklara makten af dessa
svarta ögon i nattens månsken, men alla kände inom
sig deras hemlighetsfulla inflytande.
Om få minuter var platsen omkring Regina tom,
striden hade upphört, och en sent omsider anländ
patrull gjorde slut på oväsendet genom att arrestera de
motsträfvigaste.

Men ännu länge fortfor den af klubbekriget fostrade
rivaliteten mellan bönder och soldater, mellan den idoga
plogen, Finlands stolthet, och det segrande svärdet, som
vid denna tid drog ut att tämja själfva den romerske
kejsaren.

Om Regina säges denna gång endast, att hon villigt,
dock med en suck öfver sin mistade martyrkrona, lät
sig återföras i den mörka, ensliga fängelsekammaren
under fru Märtas vård. Men Bertila med sin dotter
återvände till Storkyro, den gamle med tankar på en
kommande storhet, den unga med minnen af en förgången 
fröjd. Och bör man därvid noga märka, att allt detta 
tilldragit sig under två dagar af sommaren 1632, 
således före konung Gustaf Adolfs död, som förmäles i 
slutet af första berättelsen.

Och dagar och månader gingo, och mänskliga öden
bytte gestalt, och det ilande ordet nödgas hejda sin
flygt och förstummas ett ögonblick i förbidan på kvällar
som komma. Ty fältskärns berättelser varade, liksom
barnets glädje och sorg, en enda aftonstund -- nog 
kort för dem som med vänskap hörde därpå, och kanske
nog lång för de andra. Men aldrig klipptes berättelsens
tråd i sitt halfva lopp, utan att unga och gamla tänkte
vid sig: det kommer dock mera. Och det måste fältskärn
lofva. Han hade så mycket att förtälja ännu om den 
halfspunna härfvan af tvenne släkters öden, och nästa gång
spinnes den säkert längre, om icke till slut, så likväl till
»pasmen», som säger att garnet uppnått sin rätta längd
FÄLTSKÄRNS BERÄTTELSER.

III.

ELD OCH VATTEN.

Fältskärns tredje berättelse.

När fältskärn nästa gång såg sina sagolystna åhörare,
både små och stora, församlade, hade omkring sex
veckor förflutit sedan sist. Det hände sig nämligen, att
under tiden en händelse händt gamla Bäcken. Hvar
och en har sin käpphäst här i världen, och gamla ungkarlar 
i synnerhet. Bäcken hade nu engång fått i sitt
hufvud att han på gamla dar skulle ha en viss bekvämlighet; 
han hade på vinden en tämmelig påse med dun,
och den brukade han höst och vår förkofra med fågelskytte. 
Hvartill dunet skulle användas, gjorde han ingen
klok uppå; när man frågade honom därom, hände sig
att han svarade:

-- Jag skall göra som Possen vid Viborgska smällen:
om Finland kommer i nöd, skall jag stiga upp i ett
torn och skaka mina fjädrar i luften, så bli däraf lika
många soldater, som påsen har dun.

-- Bror talar, förb. mig, som en anka, genmälde
kapten Svanholm, postmästaren. Bättre virke skall bror
ha att göra soldater af i våra dagar. Jag tror, d-n
anamma, att bror anser oss krigare för kycklingar.

-- Ja -- tillade fältskärn, när kaptenen ville 
fortsätta -- jag vet hvad bror vill säga: alldeles som Fieandt
vid Karstula.
Emellertid var saken den, att fältskärn en vacker
dag i April begaf sig ut i skärgården på fågelskytte
med vettar. Med honom följde en gammal enögd
korpral, Ritsi benämnd, d. v. s. Fritz; han hade i
ungdomen varit gesäll och vandrat kring Tyskland med
ränseln på ryggen, men hem förde han i ränseln bara
sitt tyska namn. Isen låg ännu fläckvis kvar med öppna
flackor emellan; båda gubbarne loverade vid randen af
isen och sköto emellanåt, men klent var det, och dålig
syn hade gubbarne båda. Då tilldrog sig en morgonkvist,
att Bäcken trodde sig se ett par präktiga änder vid
randen af yttre isen, dit man endast kunde komma
genom en lång omväg. Han begaf sig åstad, och ganska
riktigt, änderna sutto kvar. Han smög sig så nära han
tordes, han lade an, han sköt ... och litet ruskade
änderna på sig, men rörde sig ej ur fläcken. Det var
ena bestar att vara sega, tänkte Bäcken, hukade sig
ned, laddade om ocb sköt ånyo på trettio steg. Samma
resultat. Litet flat smög Bäcken närmare och märkte
nu först att han skjutit på sina egna uppstoppade vettar,
dem vinden drifvit oförmärkt från inre isranden till den
yttre.

Nu skulle gamla herrn bege sig med sitt byte
tillbaka, men det var pass. Blåsten hade lösryckt isen
där han stod ifrån isen där Ritsi stod och dref det lösa
stycket till sjöss. Från hvar sin rand sågo gubbarne
melankoliskt på hvarandra; det var knappt tio famnar
emellan dem, och likväl kunde ej korpralen hjälpa sin
herre och mästare, ty där fanns ingen båt. Bäcken dref
helt långsamt och varligt till sjöss.

-- Hyvästi nyt, kumppani! skrek fältskärn, medan
han ännu kunde höras af korpralen. -- Hälsa Svenonius 
och Svanholm att mitt testamente ligger i lästa
byrålådan till höger. Säg att det skall ringas ordentligt
för mig om söndag; hvad begrafningen angår, behöfver
ni inte göra er besvär, den bestyr jag om själf.

-- Jumala siunakkoon! skrek korpralen, förde
afvigan af sin jacka till det ena ögat och begaf sig
långsamt och tryggt, som om ingenting händt tillbaka
till stranden.

Nu måste till den goda stadens heder nämnas, att
fältskärns öfriga vänner voro långt ifrån att taga saken
så trankilt som korpralen. Postmästaren svor och förbannade
sig, skolmästaren tågade ut i spetsen för sina
pojkar, och gamla mormor skickade utan allt väsen ett
par handfasta lotsar i deras säkra båtar att kryssa
mellan isstyckena, på jagt efter fältskärn. Halfva staden
kom i rörelse, det var ett larm och ett språng, och de
som skreko värst uträttade minst. Två dagar gingo
förbi utan spår; på tredje dagen kommo lotsarne tillbaka
utan att ha funnit sitt villebråd. Nu gaf man fältskärn
förlorad och upphörde att söka honom.

I staden blef en uppriktig sorg, ty ett sådant
gammalt inventarium som gubben Bäck -- allas farbror
och allas förtrogne -- var en af den lilla stadens
tomtegubbar, förutan hvilken man ej kunde tänka sig
huru det allmänna bästa kunde florera. Men hvad
var att göra? När ännu på tredje söndagen efter det
olyckliga fågelskyttet hvarken knäpp eller kny hördes
af fältskärn, ringdes ganska ordentligt för hans fattiga
själ, en grann tacksägelse, författad af Svenonius och
späckad både med latinska och hebreiska vältalighetsblomster,
upplästes i kyrkan, och stadens välvisa
magistrat utsatte en dag i den kommande veckan för
bouppteckning efter den så oförmodligen omkomne gamle
kamraten.
Jag hoppas emellertid att läsaren och läsarinnan
som gifvit akt på denna sannfärdiga berättelses öfverskrift,
icke taga sig illa vid. I själfva verket vore det
bra hårdt, om fältskärn just nu skulle falla undan, när
Regina sitter kvar i Korsholm under fru Märtas barska
hand och Bertel ännu blöder på Lützens slagfält. Och
hvad skulle det blifva af den gråtmilda Meri, af Storkyro
bondekungen och så många andra märkvärdiga personer
i denna historia? Tålamod, fältskärn har väl gått
igenom värre öden i sina dar, han är icke för ro skull
född på samma dag som Napoleon.

Allt var i ordning för bouppteckningen. En alldeles
förvånande städlighet rådde i Bäckens vindskammare,
där hade skett någonting mycket ovanligt, där hade
sopats och skurats. Alla hans saker voro i en sällsynt
ordning uppradade: resapoteket dammadt, de stoppade
fåglarna ställda i rader, äggsamlingens helgedom blottad
för profana ögon. Det spanska röret med silfverknappen
stod gravitetiskt i vrån, den gamla peruken hängde
begrundande på sin spik; själfva de innersta mysterierna
ur Bäckens byrå, de bleka hårlockarna från forna tider
voro framdragna för att värderas i rublar och kopeker,
troligen icke till stora summor. Allt var som sagdt i
ordning, en rådman med ämbetsmin hade tagit plats vid
det nötta ekbordet, där en blank karta sigillata hade
intagit den plats, som vanligen var förbehållen åt fältskärns
snickareverktyg, en skrifvare hvässte sin penna
vis-à-vis rådmannen, och gamla mormor, som husets
värdinna, hade med fuktiga ögon infunnit sig för att
uppgifva Bäckens egendom, eftersom den gamle mannen
annars hade hvarken när eller skyld.

En sak var likväl ännu oöppnad och oundersökt,
det var den slitna själskinnskofferten under fältskärns
säng. Rådmannens ögon vändes ibland ditåt, under en
from tanke på den blifvande procenten af arfvet, men
hvad där fanns och hvem som egentligen skulle ärfva,
det visste ingen.

Nu skulle förrättningen taga sin början. Svanholm
och Svenonius vore tillkallade som värderingsmän. Rådmannen
hostade ett par gånger, antog sin magistratsmin,
upplät sin mun, talade och sade:

-- Alldenstund till välloflige magistratens kunskap
kommit, att framlidne höga kronans fältskär, bemälde
Andreas Bäck, under idkande af isfågelskytte mot fåglar
på isen, i samma is vådeligen till lifvet omkommit
ihjäl och alltså, ehuru icke igenfunnen till kroppen,
likväl till själen är rätteligen och lagligen sannfärdigt
dödblefven...

-- Det skulle jag ödmjukast undanbe mig! ljöd i
detsamma en röst i dörren, och verkan däraf var
förunderlig. Den välvisa magistratens representant tappade
både koncepter och ämbetsmin, hans lugg sträfvade mot
höjden, och hans vältaliga tunga nekade för första gången
sin tjenst. Skrifvaren med sikters namn och värdighet
for upp som en raket med hufvudet mot väggen och
stötte öfverända den lärde Svenonius, som var något
lomhörd och hvarken hört den fatala stämman eller
begrep det ringaste af uppståndelsen. Värst däran var
den tappre Svanholm; man kunde svära på att han icke
ens vid Karstula upplefvat en sådan press. Han blef i
hast så hvit i ansiktet som ett lärft och sökte förgäfves
kommendera sin uppstudsiga högra fot till vänstersväng.
Blott gamla mormor behöll i någon mån kontenansen,
satte glasögonen på näsan, gick skarpt emot den ankommande
och runkade betänkligt på sitt ärevördiga
hufvud, likasom ville hon säga (hvad hon likväl
icke sade), huruledes det är ganska oanständigt af lik
att titta.

Men gamle Bäcken -- ty hvem annan kunde det
vara än han? -- lät sig icke förskräcka. Hans känslor
voro af en helt annan sort. När han såg sin kära
gamla kammare så oförskämdt putsad, sina dyrbara
effekter så dristigt uppradade och välloflige magistraten
i fullt arbete med hvad Bäcken tyckte alldeles icke
angick densamma, råkade han, ursäktligt nog, i en
rättmätig vrede, fattade ämbetets båda representanter en
efter annan i nacken och kastade dem utan krus på
dörren. Därefter kom ordningen till brodern Svenonius,
som icke heller skonades, och slutligen till bror Svanholm,
som likaledes, innan han fick ordet fram, befann
sig raklång kullrande utför vindstrappan. Allt detta var
gjordt i en handvändning. Nu var platsen rensad så
när som på gamla mormor. När Bäckens blickar mötte
den gamlas mildt förebrående ögonkast, kom han till
besinning och skämdes.

-- Nå nå, sade han, nå nå kusin, tag inte illa opp,
jag skall lära kvastar och trasor att ostäda mitt rum ...
var så god och sitt ner, kusin. Det kan ju förarga en
sten att bli vittne till sådana dumheter. Se bara, de
bofvarna ha skurat mitt rum och dammat alla mina
fåglar. Det är ju en skandal!

-- Kära kusin -- afbröt mormor, på engång förtretad
och glad -- allt det där har jag gjort; vi kunde
ju ej annat tro, än att kusin hade drunknat.

-- Drunknat, jaså! puttrade fältskärn. Jag skall
säga kusin, ondt krut förgås inte så lätt. Nog är det
sant att jag i tre fulla dygn dref omkring på det
eländiga isstycket. Icke hade jag just varm säng och
dukadt bord, men det gick väl för sig. Jag hade min
lodbössa med, och med den knäppte jag en närgången
själ. Tranig var han, det kan kusin tro, men jag tänkte:
bättre brödlös än rådlös; eld hade jag, salt hade jag;
så gjorde jag en brasa af skjutväskan och stekte mig en
rostbiff. På fjärde dagen flöt jag till fast is vid Västerbotten
och marscherade i land. Nu kan det bli tid att
palta hemåt, tänkte jag. Sagdt och gjordt, jag sålde
min bössa och begaf mig på väg i menföret. Och det
skall jag säga kusin, att nog hade de sluppit ostäda min
kammare och nosa i mina futikor, om inte svenskarne
förhöjt sin skjutslega till fyrdubbelt emot hvad den var
i mina unga dar. Innan jag kom till Haparanda, var
Matts i kassan. Då tänkte jag: nu ge vi kollegium
medicum jämtopp knäfveln, och så begynte jag, vägen
framåt, min gamla praktik med snäpparn och essentia
dulcis, så att alla käringar ... välbekomme, jag tror
kusin nös ... så att käringarna förundrade sig att se
den gamla goda tiden åter upplefva. Nödtorfteligen kom
jag på det sättet fram ... litet för sent, ser jag, men
tids nog ändå för att kasta mina objudna arfvingar utför
trappan.

Som man ser, hade fältskärn svårt att förlåta sina
vänner det intrång de gjort på hans fridlysta område.
Hade de plundrat hans skatter, skymfat hans namn, det
hade han kunnat förlåta dem; men att städa hans
kammare, det var mer än mänskligt ädelmod kunde
ursäkta! Först småningom lugnades stormen genom
gamla mormors kloka fredsmäklareskap, och så kom
den dag, när försoningen firades genom en ny tredje
berättelse, som läsaren finner här nedanför. Visst hände
ännu, att enfaldigt folk betraktade fältskärn som ett
spöke; visst betviflade magistraten hans rättighet att
lefva, sedan han förklarats legaliter död; visst svor ännu
postmästaren sju tunnor tusan i sin sjuka rygg, som bar
sina märken af återseendet med brodern Bäck; visst
suckade Svenonius öfver ett hål i sin tjugu år gamla
svarta frack, som han högtiden till prydnad bar vid det
halsbrytande tillfället. Men lika mildt log mormor, lika
vänlig var Anne Sofi, lika ostyriga voro de små, och --
så hände att solskenet skingrade dimmorna och horisonten
ljusnade för den fångna Reginas öden.
Eld och Vatten.

Mina kära vänner, begynte fältskärn, det kan väl
synas er obegripligt hvarför jag kallar denna historia
»Eld och Vatten». Hvad konungens ring var och huru
svärdet och plogen legat i fejd sinsemellan, det begriper
man utan hufvudbry. Men nu tänker väl någon att jag
skall undfägna er med naturhistoria, efter jag låter
elementerna skyldra som öfverskrift. Det vore visst
godt och väl, jag har stor respekt för naturen, men jag
hyser den mening, att uti en berättelse är människan
hufvudsak. Ser man på målningar, så kan man med
hjärtlig vänskap betrakta ett fruktstycke, ett fågelstycke,
ett landskapsstycke, men, så vidt jag förstår, är figurmålningen 
med vackra mänskliga gestalter ändå något
förmer. Jag skall då strax säga er, att jag alldeles icke
ämnar skildra eldsvådor och öfversvämningar, utan jag
har tagit min öfverskrift däraf att människolynnen understundom 
ha en märkvärdig likhet med elementerna,
somliga med eld, somliga med vatten, ja somliga med
den lätta luften. Jag ämnar berätta för er om fyra
personer, af hvilka två höra till det första slaget och
två till det andra. Därmed är icke allt sagdt, som kunde
sägas, ty de flesta titlar ha det felet att säga ut blott
en sida af många. Jag hade väl också tänkt kalla
berättelsen »Sköldemärket», men afstod därifrån, när jag
begrep att den med lika skäl kunnat kallas »Yxen». Jag
hade kunnat skrämma er med den rysliga titeln »Förbannelsen», 
men när jag rätt tänkte därpå, fann jag,
att den lika så gärna kunde heta »Välsignelsen». Således
få ni hålla till godo med elementerna; jag har nu sagt
hvad jag menar, och sen få ni gissa till resten.
1. Ett byte från slagfältet.

Fältskärn fortfor:

Det första som måste ihågkommas, är att hela
den mellanliggande berättelsen om Svärdet och plogen
passerat före slaget vid Lützen, som slutade första
berättelsen, Konungens ring. När vi nu gå tillbaka till
Lützen den 6 November 1632, så kunna vi för en stund
förgäta att Svärdet och plogen alls funnits till och 
föreställa oss att vi ännu stå kvar vid den store 
hjältekonungens blodiga bädd, där han dagen efter slaget
balsamerades i byn Meuchen.

Det var en herrlig, men fruktansvärd syn, när
Pappenheimarne gjorde sin chock emot finnarne på östra

sidan om bäcken Rippach. Järnklädde, oemotståndlige
störtade kyrassiererne öfver Stålhandske; allt vacklade
och dignade under detta förkrossande anfall; finnarnes
hästar, likasom de själfva, voro af den långa stridens
mödor ytterst trötta, tumlade tillbaka, stupade, sviktade.
Men Stålhandske samlade dem ånyo, man mot man,
häst mot häst, man slogs med sin sista kraft, likgiltig
för döden, och vän och fiende blandades om hvarandra
i blodigt vimmel. Här föll Pappenheim, här föllo hans
tappraste; hälften af Stålhandskes ryttare trampades
under hästfötterna, och likväl rasade striden utan afbrott
ända till mörkningen.

Vid Stålhandskes sida red Bertel, och så hände sig
att han mötte Pappenheim. Alltför svag var den 
tjuguårige ynglingens arm mot denna arm af stål; ett hugg
af den tappre fältmarskalkens långa slagsvärd träffade
ynglingen tvärsöfver stormhatten med den förkrossande
tyngd, att det svartnade för Bertels ögon och han 
förlorade sansningen. Men fallande grep han medvetslöst
sin trogna häst, Lappen, i manen, och Lappen, förvirrad
af striden, galopperade bort, medan hans herre, med ena
foten i stigbygeln och händerna krampaktigt slutna om
manen, släpade hängande med.

När Bertel uppslog sina ögon, omgafs han af kolsvart
mörker. Dunkelt erinrade han sig den heta stridens
äfventyr; det sista han där såg var Pappenheims lyftade
svärd. Den tanken föll honom in, att han nu vore död
och låge i sin graf. Han förde handen till sitt hjärta;
det klappade; han bet sig i fingret; det smärtade. Han
begrep att han lefde ännu, men huru och hvar, var
omöjligt att gissa. Han utsträckte sin hand och fick
däri några halmstrån. Bredvid honom kändes en fuktig
mark, ofvanför honom den toma luften. Han försökte
resa sig upp, men hans hufvud var tungt som bly; det
bar ännu märket af Pappenheims svärd.

Då hördes icke långt från honom en röst som,
halft jämrande, halft gäckande, yttrade följande ord på
svenska:

-- Gastar och granater! Inte en droppe vin!
Skojare till walloner, de ha stulit min fältflaska, de
eländige hönstjufvarne. Hollah, hör hit någon, turk eller
jude, det är detsamma, hit med en droppe vin!

-- Är det du, Larsson? sade Bertel med matt
stämma, ty äfven hans tunga förlamades af en brännande törst.

-- Hvad är det för ett murmeldjur, som hviskar
mitt namn? genmälde grannen i mörkret. Hejsan, gossar,
lösa tyglar och friskt galopp! När ni lossat pistolerna,
så släng dem åt fanders och hugg in med pliten! Hugg
dem i skallen, de bofvarne, skala dem som rofstjälkar!
Klappa dem, mala dem till gryn! Kungen är fallen ...
Djäflar och hjältemod, en sådan kung! ... i dag ska vi
blöda. I dag ska vi dö, men först må vi hämnas.
Rättså, gossar, hurra ... hugg in med österbottningarne!

-- Larsson! upprepade Bertel, men kamraten hörde
honom ej. Han fortfor i feberyra att föra sina finska
bussar i striden.

Om en stund grydde en strimma af den sena höstmorgonen 
in genom fönstret af den eländiga koja, där
Bertel låg. Han kunde nu urskilja halmen som var
utströdd öfver bara marken, ty kojan var utan golf, och
på halmen lågo tvenne män i sömn.

Dörren öppnades, ett par skäggiga vilda karlar inträdde 
och stötte omildt de sofvande med gevärskolfvarna.
»Raus! skreko de på plattyska, det blåses till uppbrott.» 
Och man hörde utanför stugan de för ryttares
öron välkända trumpetstötar, som voro den tidens vanliga
signaler till marsch.

-- Jag vill låta spetsa mig som en groda, mumlade
misslynt den ene af karlarne, om jag begriper hvad vår
högvördige fader skall göra med desse otrogne hundar.
Han hade så gärna strax kunnat gifva dem respass till
hin håle, deras herre och mästare.

-- Dumhufvud, genmälde den andre, vet du inte
att kättarekonungens död skall firas med stor pomp och
ståt i Ingolstadt. Den vördige fadern vill, högtiden till
prydnad, anställa en stor autodafé.

De båda sofvande reste sig halfvakna upp, och
Bertel kunde nu vid den svaga morgongryningen igenkänna 
den lille tjocke Larsson vid österbottningarne samt
hans egen trotjenare Pekka. Men till förklaringar var
nu ej tid. Alla tre leddes ut, bundos och packades på
en bondvagn, hvarefter det långa tåget, bestående af en
stor transport blesserade och tross under betäckning af
kroater, satte sig långsamt i rörelse.

Bertel begrep nu att han och hans landsmän voro
fångne hos de kejserlige. Snart redde sig hans minnen,
och han erfor af sina olyckskamrater huru därmed gått
till. När den trogne Lappen kände tyglarna lösa, galopperade 
han med sin sanslöse ryttare tillbaka till lägret.
Men här plundrade som bäst en svärm af de roflystne
kroaterne, och när de sågo en svensk officer halfdöd
släpande med hästen, förde de honom med sig i hopp
om god lösepenning. Pekka, som ej ville öfvergifva sin
herre, blef fången vid samma tillfälle; Larsson åter hade
vid Pappenheimarnes anfall vågat sig för långt in bland
fienden, fått ett pikstygn i skuldran och ett hugg öfver
armen samt, ur stånd att slå sig igenom, blifvit bortförd
af strömmen. Hvem som segrat visste ej Larsson med
säkerhet. Det var nu redan på tredje dagen efter slaget;
man hade i sydlig riktning tågat ett helt dygn utan att
rasta och därefter hvilat några timmar i en öfvergifven
och utplundrad by.

-- Fördömda pack! utropade den lille kaptenen,
hvars jovialiska lynne icke öfvergaf honom ens på den
skakande bondvagnen -- om de blott ej hade stulit
min fältflaska, så att vi tillsammans kunnat dricka Finlands
skål. Men dessa kroater äro ett tjuffölje, mot hvilka
våra tattare där hemma äro så oskyldiga som änglar.
Jag önskade att jag hade ett par hundrade af dem att
hänga på Korsholms vallar, likasom man hänger kjortlar
på väggarna i ett finskt loft.

Emellertid fortfor tåget med korta hvilostunder tre
eller fyra dagar ännu, ej utan stor smärta och olägenhet
för de blesserade, som, illa förbundne, hindrades af sina
band att bistå hvarandra. I början färdades man
genom ett utplundradt land, där man med svårighet
erhöll den ringaste förfriskning och hvars befolkning
öfverallt tog till flykten för de illa beryktade kroaterne.
Men snart kom man till rikare nejder, där den katolskt
sinnade befolkningen visade sig, om också blott för att
förbanna kättarne och jubla öfver deras konungs fall.
Hela den katolska världen delade denna fröjd. Det är
nämndt att i Madrid uppfördes lysande skådespel, däri
Gustaf Adolf, en annan drake, besegrades af Wallenstein,
en annan Sankt Göran.

Efter sju dagars besvärlig resa inkörde vagnen med
de fångne finnarne en afton sent öfver en rasslande
vindbrygga och stannade på en trång borggård. De
fångne, ännu vanmäktige af sina sår, leddes ut och
fördes uppför halfförgrusade trappor i ett halfcirkelformigt
tornrum. Det förekom Bertel som hade han sett detta
ställe förut, men mörkret och mattheten tilläto honom
icke att klart urskilja föremålen. Nattens stjärnor skådade
in genom gallerfönstret; de fångne vederkvicktes med
en bägare vin, och Larsson utropade förnöjd:

-- Jag slår vad att det tjufpacket stulit sitt vin
från våra källrar, medan vi lågo i Würzburg, ty ädlare
vara har jag ej druckit sen dess.

-- Würzburg! utropade Bertel tankfullt. Regina!
tillade han strax därpå nästan omedvetet.

-- Och vinkällaren! suckade Larsson härmande. Jag
skall säga dig något, min gosse lilla:


Den största narr uppå jorden
är den, som tror en flicka på orden.
När kärleken kommer, den lille hjärtejägarn,
förlofva dig med flickan, men gift dig -- med bägarn!


-- Hvad Regina angår, så sitter den svartögda ungen
och stickar strumpor uppå Korsholm. Jo jo, fru Märta
är ej af det folket som lipar i månsken. Sedan vi sist
träffades, hade jag hälsningar från Vasa med den lustige
sergeanten Bengt Kristerson. Han hade slagits med far
din, sade han; måtro att gubben är hvass, han har
lyftat vår kära Bengt på rak arm ut genom dörren
hemma hos er i Storkyro. Bengt svor och förbannade
sig på att han strax därefter stoppat gubben och tolf af
hans drängar in i väderkvarnen och malat dem till
grötmjöl, om icke Meri bedt för dem. Flinker karl,
Bengt Kristerson, slåss som en dragon och ljuger som
en skeppare. Skål!

-- Hvad hörs där annat från Österbotten? afbröt
honom Bertel, som med en tjuguårig ynglings blygsamhet
rodnade att för den prosaiske vännen förråda sitt lifs
hemlighet, sin kärlek till den mörkögda sköna och olyckliga
Regina von Emmeritz.
	
-- Icke stort annat än strid årsväxt, dryga krigsgärder 
och starka utskrifningar. Gubbarne hemma på
Bertila, din far och min far, gnabbas som vanligt och
förlikas igen. Meri lipar efter dig och sjunger sorgmodiga 
visor. Kommer du ihåg Katri på torpet? Präktig
flicka, rund som en rofva, röd som ett rönnbär och mjuk
om hakan som en smörklimp. Skål, min gosse, hon
har rymt med en knekt!

-- Ingenting annat? sade Bertel förströdd.

-- Ingenting annat! Hvad d-n vill du veta, när du
ej bryr dig om den rundaste flicka i hela Storkyro?
Jo, noch etwas, säger tysken. Vid Korsholm har varit
ett stort slagsmål. Rekryterne fingo i sitt hufvud
att fröken Regina velat döda kungen med trollskott,
stormade Korsholm och brände flickan lifslefvande.
Förbannadt lustigt! Skål för kättarne! Vi förstå oss
också på autodaféer.

Bertel rusade upp, förglömmande sina blessyrer,
men smärtan öfverväldigade honom. Utan ett ljud sjönk
han afdånad i Larssons armar.

Den hederlige kaptenen blef både ond och bestört.
Medan han fuktade Bertels tinningar med återstoden af
den ädla varan i bägaren och slutligen fick honom åter
till lifs, gåfvo sig hans känslor luft i följande ord, 
crescendo från piano till forte, från moll till dur:
	
-- Nå nå, Bertel ... hvad nu? Rider dig d-n, pojke?
Är du kär i flickan? Aj aj aj, bara mjölk i blodet!
Svimma som en liten kammarjungfru! Så, kurage; sade
jag att de brännt henne? Nej, min gosse, bara lite
lite stektes hon, efter hvad Bengt Kristerson berättade, och
därefter har hon klöst båda ögonen ur fru Märta och
klättrat som en ekorre upp på slottstaket. Sådant där
händer alla dagar i krig ... Jaså, nu fick du opp ögonen.
Så du lefver ändå, du mjölkbakade hvetbrödssemla ...
skäms du inte, pojke, att bete dig som en porslinskruka!
Du soldat! Vacker soldat! Blitzdonnerwetterkreutzpappenheim, 
en pomadburk är du och ingen soldat!
Tvi tusan, nu är ju också bägarn tom.

Den lille runde krigaren hade utan tvifvel ännu
länge fortfarit att lämna sitt dåliga lynne fria tyglar,
särdeles som han icke mera hade någon tröst i bägaren,
därest icke dörren öppnats och en kvinnlig gestalt trädt
in till de fångne. Vid denna syn ljusnade påtagligen
kaptenens välfödda, ehuru nu något blekplussiga ansikte,
Bertel sköts åt sidan, och Larsson lutade sig framåt
för att bättre se, ty skenet af den enda lampan var
alltför svagt. Men resultatet af hans mönstring tycktes
icke utfalla särdeles tillfredsställande:

-- En nunna! Å tusan ... omvända oss!

-- Frid vare med eder! ljöd under det fällda doket
en ungdomlig röst af frisk och behaglig klang. -- Jag
är hitskickad af den vördiga priorinnan i Vår Frus
kloster för att förbinda edra sår och, om det är helgonens 
vilja, läka dem.

-- På min ära, sköna vän, mycket fägnesamt, låt
oss då bli litet närmare bekanta, återtog kaptenen något
blidare stämd och utsträckte armen i mening att lyfta
på nunnans dok. I blinken drog sig denna några steg
tillbaka, och i dörren visade sig tvenne soldater af
misstänkt utseende.

-- Såå, jag förstår! genmälde Larsson förbluffad.
Det var f-n så fjära nunnor här bestås. Den tiden jag
låg i Franken vid Würzburg brukade jag få minst ett
halft dussin kyssar om dagen af de yngsta konventsystrarna; 
för sådana synder nekas aldrig absolution.

-- Nå -- återtog den tappre kaptenen, när nunnan
tvekande dröjde vid dörren -- ers vördighet får icke illa
upptaga en soldats frispråkighet. Nunquam nemo
nascitur caballerus, säger spanioren; en ärlig soldat är
född till kavaljer. Ers vördighet ser att jag, ehuruväl
en otrogen kättare, kan tala latin som en rättrogen
munk. Den tiden vi lågo i München lefde jag i intim
vänskap med en välfödd bajersk nunna, tjugusju år
gammal, bruna ögon, romersk näsa ...

-- Håll munnen! hviskade Bertel otåligt. Du jagar
nunnan på dörren.

-- Jag säger ju icke ordet. Stig in, ers vördighet,
klif oförskräckt fram. Jag slår vad att det är längesedan 
ers vördighet var tjugusju år gammal. Posito,
säger fransosen, att ers vördighet vore en käring ...

Nunnan återvände tigande och ledsagad af två
tjenande systrar samt begynte att undersöka Bertels illa
förbundna hufvud.

En fin hvit hand framtog en sax och afklippte
ynglingens hår utmed sidorna af det breda märke som
Pappenheims slagsvärd efterlämnat. Om tjugu minuter
var Bertels blessyr med van hand vårdad. Ynglingen,
rörd af detta deltagande, förde nunnans hand till sina
läppar och kysste den.

-- På min ära, sköna matrona, inföll den munvige
kaptenen, kunde jag icke ha lust att bli svartsjuk
på min vän, som är femton år yngre. Värdigas nu
äfven utsträcka er milda hand att plåstra denna
tappra arm, som besegrat så många fromma systrars
fromhet ...
Nunnan, ständigt tigande, begynte att lossa den
trasiga fältbindel, som betäckte Larssons blessyr. Hennes
hand kom därvid att vidröra hans.

-- Potz donnerwetter! utbrast kaptenen med en
kännares öfverraskning. En så fin och mjuk liten hand!
Jag ber om förlåtelse, älskvärda fru doktorinna; ex
ungua leonem, säger Sankt Homerus, en af kyrkofäderna
-- ty jag har också studerat kyrkofäderna -- det vill
säga på god svenska: af tassen känner man lejonet.
Jag håller tio buteljer gammalt rhenskt mot en kasserad
stigbygel, att denna lilla hvita hand mycket hellre skulle
smeka en riddares kind, än natt och dag fingrera radbandet ...

Nunnan drog ett ögonblick bort sin hand och syntes
tveka. Den galante kaptenen begynte att frukta följderna
af sitt galanteri.

-- Jag säger ingenting mer, jag tiger som en
karthäusermunk. Men det säger jag, att den som understår
sig att anse en så mjuk hand tillhöra en käring ...
nå nå, ers älskvärda vördighet hör att jag tiger.

-- Tempus est consummatum, itur in missam Tiden är 
till ända, man går till mässan.,
ljöd i dörren en graflik stämma, och nunnan hastade
att sluta förbandet. Kort därpå voro de båda fångarne
åter ensamme.

-- Den rösten har jag hört förut, anmärkte Bertel
tankfullt. Äro vi då omgifna af idel hemligheter?

-- Bah, invände kaptenen, det var en skallig och
svartsjuk munk. Anfäkta, en sådan liten söt hand!
2. Två gamla bekanta.

När den sena höstsolen följande morgon kastade sina
första strålar i tornrummet, uppstod Bertel och gick att 
kasta en blick genom det trånga gallerfönstret.
Det var en herrlig utsikt. Nedanför tornet slingrade sig
en praktfull flod, på dess andra strand låg en stad med
trettio tornspiror och bortom den syntes en rad af ännu
grönskande vinberg.

Vid första ögonkastet igenkände Bertel Würzburg.
Slottet Marienburg, där fångarne voro inspärrade, hade
vid svenskarnes aftåg återfallit i furstbiskopens händer,
men hans furstliga nåde hade, för tidens osäkerhet, icke
personligen ditflyttat, utan höll sig mest undan i Wien.
Slottet hade mycket lidit af sista eröfringen med åtföljande
plundring; ena tornet hade störtat, och vallgrafven var
på flera ställen igenrasad. För tillfället fanns här blott
femtio mans besättning, men desto flera sårade och
sjuke, vårdade af botfärdiga systrar från stadens kloster.
När Bertel rätt noga betraktade sitt fängelse, trodde han
sig igenkänna Reginas rum, detsamma där den sköna
fröken med sina tärnor betraktade striden och där den
svenska kanonkulan krossade helgonbilden i 
fönsternischen. Han bedrog sig; detta rum hade nedskjutits
med tornet; men denna förmodade upptäckt syntes den
svärmande ynglingen ovärderlig. Här hade hon stått,
den undersköna, olyckliga furstedottern; här hade hon
slumrat den sista natten före stormen. Det var i Bertels
ögon ett heligt rum; när han tryckte sina läppar emot
den kalla muren, trodde han sig kyssa spåren efter
Reginas tårar.

Som blixten rann en sällsam tanke uti hans håg.
Om nunnan, som besökte dem i går, vore blott en 
förklädd prinsessa ... om den fina hvita handen tillhörde ...
Regina! Det vore ett underverk, men ... kärleken
tror på underverk. Bertels hjärta klappade våldsamt.
Den milda läkarinnans vård hade redan mycket förbättrat
hans vanskötta blessyr. Han kände sig dubbelt
starkare.

Hans olyckskamrater, trötte af resan, sofvo ännu.
Då öppnades dörren sakta, och in trädde nunnan med
tysta steg att hämta de sårade en styrkande läskedryck.
Bertel kände sitt hufvud svindla. Utom sig af den
häftiga sinnesrörelsen, störtade han på ett knä för den
inträdande.

-- Ditt namn, du hulda ängel, som minns de fångne!
utropade han. Säg mig ditt namn, blotta ditt ansikte ...
ah, jag skulle igenkänt dig bland tusende ... du är
Regina själf!

-- Ni misstar er, sade samma friska röst, som
Bertel hört i går. Det var icke Reginas röst, och likväl
var det en välbekant röst, men hvems?

Bertel sprang upp och ryckte doket från nunnans
hufvud. Framför honom stod den vackra och milda
Kätchen med leende ansikte. Bertel steg förvirrad
tillbaka.

-- Oförsiktige! sade Kätchen och betäckte hastigt
sitt ansikte. Jag hade önskat er på min lott att
vårda, och ni tvingar mig att lämna min plats åt en
annan.

Kätchen försvann. Samma dag på aftonen inträdde
åter en nunna till de blesserade. Larsson höll en
vältalig harang, förde hennes hand till sina läppar och
tryckte på den en smällande kyss. Därpå hörde man
honom svära millioner tunnor; han hade kysst en
gammal förvissnad hand, hvars yta liknade hundraårigt
pergament.

-- Sannerligen, min kära Bertel -- sade den bedragne
kaptenen med filosofisk resignation -- det ges
saker i naturen, hvilka evigt måste förblifva en gåta för
den mänskliga skarpsinnigheten. Denna hand till exempel
-- manus, mana, manum, hand, som de gamle romare
så sant uttryckte sig -- denna hand, min vän, skulle
otvifvelaktigt intaga ett lysande rum i den grekiske
poeten Ovidii Metamorfoser, hvilka vi fordom läste i
Åbo katedralskola, den tiden far min ville göra mig till
präst. I går hade jag gifvit mig hin i våld, att det var
en fin frökenhand, och i dag ville jag låta raka mig till
munk, om icke den handen tillhör en sjuttioårig tvättkäring.
Sic unde ubi apud unquam post, som de gamle
uttryckte sig. Det vill säga: så kan en vacker flicka
bli ett troll förrän någon vet.

*

De fångnes blessyrer läktes hastigt under nunnornas
vård. Den mörkaste höstens stormar hveno kring slottets
torn, och störtregnet slog mot de små rutorna. Vinbergens
grönska förbleknade; en tät och kulen dimma
uppsteg från Main och bortskymde utsikten öfver
staden.

-- Jag står inte längre ut, brummade Larsson.
Hvarken vin eller tärningar bestå oss de uslingarne.
Och förlåte mig Sankt Brita, deras nunnor må hin håle
och icke jag kyssa hvarken på hand eller mun, ty
habeo multum respectum pro matronibus, jag har
mycken respekt för käringar. Nej, jag står inte ut, jag
hoppar genom fönstret ...

-- Gör det, svarade Bertel förtretad.

-- Nej, jag skall inte hoppa genom fönstret, genmälde
kaptenen. Nej, min vän -- micus ameus, såsom
vi lärde bruka uttrycka oss -- jag skall i stället bevärdiga
denne vår stallbroder med ett parti krona och
klafve.

Och den uppfinningsrike kaptenen behagade för
trettionde gången bevärdiga Pekka med det enformiga
spel, som utgjorde hans tidsfördrif och som bedrefs med
en Carl IX:s sexöreslant.

-- Säg mig hellre, återtog Bertel, hvad det är man
bygger där på torget i Würzburg gentemot oss på Mainstranden?

-- En krog, svarade Larsson. Krona!

-- Mig tyckes det liknar snarare ett bål.

-- Klafve! upprepade Larsson entonigt. Anfäkta
en sådan otur jag har. Den fördömde Limingobon vinner
af mig häst, sadel och stigbyglar.

-- Första morgonen af vår fångenskap hörde jag
talas om en autodafé till firande af slaget vid Lützen.
Hvad tänker du därom?

-- Jag? Hvad skulle jag ha emot att de bränna
ett dussin trollpackor, oss till mycken förlustelse?

-- Men om det nu gällde oss? Om man nu väntar
blott på biskopens återkomst?

Larsson uppspände sina små grå ögon och tog sig
om pipskägget.

-- Blitzdonnerkreutz ... de eländige jesuiterne!
Oss skulle de steka som rofvor ... oss, det heliga
romerska rikets besegrare ... Jag menar, min vän Bertel,
att i så desperata omständigheter, in rebus desperatis,
det icke kan läggas en hederlig soldat till last, om
han skulle i tysthet smyga sin väg. Till exempel genom
fönstret ...

-- Ligger sjutti fot öfver Main och floden nedanför.

-- Dörren? ... menade kaptenen eftertänksamt.

-- Bevakas natt och dag af två beväpnade.

Den hederlige kaptenen försjönk i melankoliska betraktelser.

Tiden förflöt, det blef afton, det blef natt. Nunnan
med aftonmåltiden hördes icke af.

-- Högtiden börjas med fasta, mumlade kaptenen
buttert. Vare jag skapt som en nors, om jag icke
vrider nacken på vår pligtförgätna nunna, det första hon
visar sig.

I samma ögonblick öppnades dörren, och nunnan
inträdde, men denna gång utan följeslagare. Larsson
växlade med sina kamrater en uttrycksfull blick, närmade
sig hastigt, fattade nunnan om halsen och fasthöll
henne mot väggen.

-- Stilla beskedligt, ärevördiga abedissa, gäckade
kaptenen, skriker du ett ljud, är det ute med dig. Jag
borde väl rätteligen kasta dig ut genom fönstret att
simma i Main, för att lära dig punctum preciosum,
det vill säga en precis punktlighet i din matordning.
Men jag låter nåd gå för rätt. Säg mig allenast, du
miserablaste af alla mathämterskor, miserabile pecorale,
hvad är meningen med den brasa man tillreder på torget,
och hvem skall där stekas?

-- För alla helgons skull, tala sakta, hviskade
nunnan knappt hörbart. Jag är Kätchen och har kommit
att rädda er. En stor fara hotar er. I morgon väntas
furstbiskopen, och pater Hieronymus, er och alla finnars
oförsonlige fiende, har svurit att bränna eder lefvande
till helgonens ära.

-- Min lilla fina mjuka hand! utropade Larsson
förtjust. På min ära är jag icke ett nöt, som ej genast
igenkände den. Nåväl, min förtjusande vän, till Sankt
Britas ära tar jag på fläcken en kyss ...

Och kaptenen höll ord. Men Kätchen slet sig lös
och sade fort:

-- Vill junkern ej hållas på mattan, så får han
elda brasan, det är visst. Fort, bind fast mig i
sängstolpen och knyt en duk om min mun.

-- Binda fast dig ... genmälde kaptenen knipslugt.

-- Fort! Vakterna ha fått vin och sofva, men
om tjugu minuter visiteras de af patern själf. Ni
tagen deras kappor och skynden ut. Lösen är: »Petrus
och Paulus».
-- Och du själf? invände kaptenen.

-- Mig skall man finna bunden. Jag har blifvit
öfverfallen och min mun tillstoppad.

-- Hedersflicka! Krona bland alla Frankens botfärdiga
systrar! Hade jag ej svurit att aldrig gifta mig
så ... Nå nå, fort Bertel! Fort Pekka, lathund! Lef
väl, lilla tjufunge! Än en kyss ... adjö!

Och de tre fångarne hastade ut.

Men knappt voro de utom dörren i den mörka
vindeltrappan, innan de kände sig gripas af järnnäfvar,
kullkastas och bindas.

-- Fören de hundarne ned i skattkammaren! ljöd
en välbekant röst. Det var rösten af jesuiten Hieronymus.

-

3. Skattkammaren.

Öfvermannade, bundne till händer och fötter, befunno
sig de fångne innan kort i den mörka och fuktiga,
djupt i klippan sprängda håla, där furstbiskopen af
Würzburg förvarat sina skatter, innan svenskarne befriade
honom från detta bekymmer. Ingen stråle af ljus
trängde ned i detta unkna hvalf, och klippornas fuktighet
dröp med ett enformigt plaskande ned genom remnorna.

-- Blixtar och kroater! måtte alla gastar anamma
dig, fördömda öronlösa munk! skrek kaptenen, när han
åter kände fast mark under fötterna. -- Att inspärra
oss, kunglig majestäts och kronans officerare, i en sådan
råttfälla! Diabolus infernalis multum plus plurimum!
Skock tunnor tusan! ... Lefver du, Bertel?
-- Ja. För att i morgon brännas lefvande.

-- Tror du det, Bertel? genmälde kaptenen nästan vemodigt.

-- Jag känner skattkammaren. På tre sidor är
berget, på den fjärde en port af järn, och den mannen
som här bevakar oss är hårdare än berg och järn.
Aldrig skola vi mera se Finland åter! Aldrig skall jag
återse henne mer ...

-- Hör mig, Bertel, du är en hurtig pojke, men
det hindrar ej att du emellanåt talar som en kruka. Du
är kär i den svarthåriga fröken; nå nå, jag säger ingenting
därom, amor est valde lurifaxius, kärleken är en
bandit, som Ovidius så sant uttrycker sig. Men jag
kan ej tåla att man lipar. Lefva vi, så finns det nog
andra flickor att kyssa; dö vi, så ge vi dem tusan. Så
du tror verkligen att de skola steka oss som plockade
tjädertuppar?

-- Det beror på eder själfva! svarade en röst ur
mörkret. Alla tre fångarne sprutto till af förskräckelse.

-- Hin håle är midtibland oss! utropade Larsson.

Pekka begynte att läsa böner. Då sprang den klara
strålen från en blindlykta fram genom mörkret, och alla
blefvo varse jesuiten Hieronymus, ensam stående tätt
invid de bundne.

-- Det beror på eder själfva, upprepade han. Att
fly är omöjligt. Er kung är död, er här är slagen, hela
världen erkänner kyrkans och kejsarens makt. Bålet är
färdigt, och edra kroppar skola brinna till helgonens ära.
Men den heliga kyrkan har i sin mildhet tänkt på en
utväg att ännu spara edra dagar och sänder mig bit för
att erbjuda eder nåd.

-- Verkligen! utropade Larsson gäckande. Kom,
vördige fader, lös mina band och låt mig omfamna er.
Jag erbjuder eder min vänskap, och det förstås att ni
tror mig. Hur säger Seneca, homo homini lupus, wir
Wölfe sind alle Brüder.

-- Jag erbjuder eder nåd, fortfor jesuiten kallt,
med tre villkor, dem I säkert ej skolen undandraga er.
Det första är, att I afsvärjen eder kätterska tro och
offentligen bekännen eder till den allena saliggörande
kyrkan.

-- Aldrig! utropade Bertel häftigt.

-- Stilla! gänmälde kaptenen. Nå, posito att vi
afsvärja lutherska läran?

-- Därefter, fortfor jesuiten, skolen I såsom krigsfångar
utväxlas mot den högborna fröken och furstinnan
Regina von Emmeritz, hvilken eder konung tyranniskt
skickat i fångenskap till norden.

-- Det skall ske! svarade Bertel ifrigt.

-- Stilla! invände Larsson. Nå vidare, posito att
vi utverka den högborna frökens befrielse?

-- Sedan återstår blott en småsak. Jag fordrar
af löjtnant Bertel konung Gustaf Adolfs ring.

-- Börsen eller lifvet, på röfvarevis! hånade Larsson.

-- Ni begär hvad jag ej äger, svarade Bertel.

Jesuiten betraktade honom med misstroende.

-- Konungen har befallt hertig Bernhard att lämna
er ringen, och ni måste ha fått den.

-- Allt detta är mig fullkomligt obekant, yttrade
Bertel sanningsenligt, men inom sig med häpnad och
glädje öfver denna oväntade underrättelse.

Jesuiten återtog sin smilande köld.

-- Eftersom det förhåller sig så, mina kära söner,
sade han, så låtom oss icke mera tala om ringen. Hvad
angår er omvändelse till den rättrogna kyrkan ...
Bertel ämnade svara, men afbröts af kaptenen, som
redan en stund förehaft en viss skubbande rörelse
med öfra delen af sin kropp, som icke träffades af
lyktskenet.

-- Ja hvad den saken angår, skyndade Larsson att
infalla, så veten I, högvördige fader, att däraf finnas två
sidor: quæstio an och quæstio quomodo. För att nu
först tala om quæstio an, så brukade min salig rektor,
Vincentius Flachsenius i tiden, alltid uppställa negare
som prima regula juris. Ers vördighet skall utan
tvifvel finna det oväntadt och angenämt att höra en
kunglig kapten tala latin som en kardinal. Ers vördighet
bör därför veta, att vi i Åbo katedralskola läste både
Ciceronem, Senecam och Ovidium, den ock Naso kallas;
för min del har jag alltid ansett Cicero för en pratmakare
och Seneca för en perukstock, men hvad Ovidius
angår ...

Jesuiten drog sig till dörren och sade torrt afbrytande:

-- Således väljen I bålet?

-- Hellre det än skymfen af ett affall! utropade
Bertel, som icke märkte Larssons vinkar och miner.

-- Min vän -- skyndade kaptenen att tillägga --
min vän menar ganska klokt och naturligt, att det
egentligen fula i saken vore den offentliga skandalen.
Således, vördige fader, låtom oss öfverlägga om quæstio
quomodo. Posito att vi bli goda katoliker och ingå i
kejsarens tjenst ... men värdigas komma litet närmare,
min vän Bertel är högeligen lomhörd alltsedan han
hade nöjet göra bekantskap med den store Pappenheim.

Jesuiten trädde försiktigt några steg närmare, likväl
ej utan att med en blick ha förvissat sig om att reträtten
stod öppen.
-- Det är jag som bestämmer sättet, sade han
högdraget. Ja eller nej?

-- Ja, ja, det förstås, svarade Larsson fort, i det
han fortfor att skubba sig. Således äro vi på flott
vatten både med quæstio an och quæstio quomodo.
Ers vördighet har en öfvertygande vältalighet. Vi skola
nu komma till quæstio ubi och quæstio quando, ty
enligt logicam och metaphysicam ... Förlåt, vördige
fader, jag säger ju icke ett ord, jag går in på allt. Men
-- fortfor kaptenen, i det han sänkte rösten -- värdigas
kasta en blick på min vän Bertels högra pekfinger. Jag
skall säga ers vördighet, min vän är en stor skalk, jag
skulle mycket misstaga mig, om han icke slutligen ändå
bär konungens ring.

Jesuiten, hänförd af nyfikenhet, trädde nu ett par
steg närmare. Snabbt som en ål rullade sig Larsson,
ur stånd att uppstå för bandens skull, mellan jesuiten
och dörren, och när patern ville retirera, befanns att
kaptenen afskafvat mot en hvass sten de band som
snärde hans högra arm, hvarmed han plötsligt omfattade
jesuitens ben och drog honom öfver sig. Pater Hieronymus
gjorde förtviflade ansträngningar att slita sig lös;
lyktan söndersplittrades, ljuset slocknade, ett tjockt mörker
omhöljde de stridande. Bertel och Pekka, båda ur stånd
att uppstå och hjälpa, rullade sig på måfå till stället,
men utan att träffa. Då kände den tappre kaptenen en
stickande känsla i sin skuldra och strax därpå en varm
ström af blod. Med ett blitzdonnerkreutz vred han
dolken ur sin fiendes hand och besvarade hugget. Nu
bad jesuiten i sin tur om nåd.

-- Alltför gärna, min son! svarade kaptenen gäckande.
Men bara på tre villkor: det första: att du afsvär Loyola,
din herre och mästare, samt förklarar honom för en
stor nattmössa. Går du in därpå?

-- Jag går in på allt, suckade patern.

-- Det andra: att du går åstad och hänger dig själf
i första krok du finner i taket.

-- Ja ja, blott släpp mig lös.

-- Det tredje: att du far till belsebub, din skyddspatron, ...
och med dessa ord slungade Larsson sin
fiende våldsamt mot klippväggen, hvarefter det blef
helt tyst. Nu begagnades dolken att hastigt afskära
fångarnes band, och sedan återstod blott att finna
utgången.

*

När de tre flyktingarne, efter att utifrån ha reglat
dörren till skattkammaren, uppkommit i den smala och
mörka gång, som därifrån ledde upp till slottets öfra
regioner, stannade de ett ögonblick för att rådslå sinsemellan.
Deras belägenhet var icke afundsvärd, ty de
visste af gammalt, att trappan ledde till furstbiskopens
forna sängkammare, hvarifrån man genom två eller tre
förmak kom till stora vapensalen och först därifrån till
borggården, hvarefter man ännu hade att passera den
uppdragna och med vakt besatta vindbryggan. Alla
rummen, utom sängkammaren, som jesuiten själf tycktes
ha tagit i besittning, hade, när fångarne för två timmar
sedan nedfördes, varit uppfyllda dels med soldater, dels
med sjuka och deras vårderskor.

En sak grämer mig, hviskade Larsson, och det
är att jag icke drog pälsen af räfven, när jag höll
honom i öronen. I fromhetens päls hade jag, en annan
Saulus inter prophetas, gått kuppfri genom skärselden.
Men nu, min vän Bertel, frågar jag i min enfald: huru
skola vi komma härifrån?

-- Vi slå oss igenom. Besättningen sofver, nattens
mörker gynnar oss.

-- Jag tillstår, min vän, att om någon, vore det
också jag, Larsson själf, skulle kalla dig en pultron,
skulle jag kalla den karlen en ljugare. Det är sant
att du engång så godt som solo ensam, alienus, allena,
intagit detta slott, men du hade då åtminstone ett svärd
i din hand och några tusen raska bussar i bakhåll.
Sch! det tassar i trapporna ... nej, det var ingenting.
Låt oss klifva försiktigt på. Här gäller att trippa som
en jungfru; den dumma Limingobon stöflar ju på som
hade vi en skvadron kavalleri i hälarna.

Vidpass trettio eller fyrtio trappsteg hade flyktingarne
passerat, och ännu bar det ständigt uppför, då en svag
ljusstråle framskymtade öfverst i gången. Man kom till
en dörr; den stod på glänt. Man stannade och höll
andan; intet ljud hördes. Nu vågade den tappre kaptenen
sticka in hufvudet, därefter foten och slutligen hela
sin tjocka person.

-- Vi äro på rätt, hviskade han, stöflarne af, hela
kompaniet marscherar i strumpfötterna -- posito att
kompaniet har strumpor. Marsch!

Biskopens sängkammare, i hvilken de tre nu på tå
inträdde, var ett stort, fordom praktfullt rum. En flämtande
lampa belyste matt de dyrbara tapeterna af gobelin, de
förgyllda helgonabilderna och sängen af ebenholts inlagdt
med perlemor, där den rike prelaten fordom somnat vid
en bägare gammalt rhenskt.

Ingen lefvande varelse sågs till, men genom ett af
fönsterna, som vette mot borggården, kunde man se
det gentemot befintliga slottskapellet starkt ekläreradt
och uppfylldt af människor. Äfven borggården syntes
i ljusskenet uppfylld af folk, bland hvilka många buro
vaxljus i händerna.

-- Jag vill låta salta mig och inlägga mig som
gurkor i en glasburk, om jag begriper hvad det folket
gör här midt i natten, mumlade kaptenen förargad.
Man skall få se att de samlats hit för att se tre
ärliga finska soldater stekas vid sakta eld som åländska
strömmingar.

-- Vi måste söka oss vapen och dö som män,
sade Bertel, i det han genomletade rummet. -- Skönt!
utropade han, här äro tre svärd, jämnt hvad vi
behöfva.

-- Och tre, dolkar, tillade Larsson, som i den stora
nischen bakom en helgonabild fann en liten arsenal af
alla slags vapen. -- De vördige fäderne ha en viss
svaghet för dolken, liksom österbottningen för puukkon.

-- Jag menar -- inföll den annars ordkarge
Pekka, i det han i ett hörn fick sikte på en ansenlig
flaska -- jag menar att efter det i natt är själfva julnatten,
så ...

-- Hedersgosse -- afbröt kaptenen, inspirerad af
denna syn -- du har ett märkvärdigt väderkorn, när,
det gäller att uppspåra en sup. Fromme jesuit, du
har dock uträttat något godt här i världen! Julnatten,
sade du? Nöt, hvarför sade du det ej strax? Det
är ju klart som dagen, att halfva Würzburg strömmar
till slottet, för att höra pater Hieronymus läsa mässan.
På min ära, jag fruktar att han låter vänta på sig, den
gode patern. Passpå, min vän, jag dricker dig till; en
officer bör alltid föregå sin trupp med goda exempel.
Skål, mina gossar ... attan sjutton millioner ... den
eländige munken har nedrigt lurat oss, jag har druckit
förgift, jag är dödens man! ... Och den hederlige kaptenen
blef vid dessa ord helt blek i syne.

Men både Bertel och Pekka hade, oaktadt ögonblickets
kritiska ställning, svårt att hålla sitt löje
tillbaka, när de sågo Larsson på engång hvit af förskräckelse
och svart af den vätska han druckit och
utspottat.

-- Klunka lagom en annan gång, så slipper du att
supa bläck, sade Bertel.

-- Bläck! Jag kunde väl tro att den öronlöse
bläcksuddaren utgillrat något sattyg. Två saker gräma
mig i natt mer än alla autodaféer: att den söta
Kätchen med den mjuka handen bedragit oss och att
jag supit den onödigaste smörja i världen -- bläck,
fy tusan! Här trampade kapten Svanholm kusin Svenonius på
tån, och denne tog sig betänkeligt en pris.

-- Hade vi ej annat att göra, kunde jag visa dig
något som bläcket uträttat, genmälde Bertel, i det han
hastigt genombläddrade en hop på skrifbordet liggande
papper. -- Här är en skrifvelse från furstbiskopen ...
han kommer i morgon ... vi skola högtidligen brännas ...
man skall locka oss att afsvärja vår tro och lofva
oss nåd ... men likafullt bränna oss! Skändligt!

-- Romerskt! inföll kaptenen lugnt.

Emellertid hade Larsson framdragit tre munkkåpor,
man drog dem uppå och vågade nu vidare utflygter på
det farliga området.

Närmaste två rum voro toma. Man såg blott af
ett par grofva öfvergifna bäddar att sannolikt tjenande
munkar här haft sin bostad och nu begifvit sig till
mässan.
-- Bravo, hviskade Larsson, man skall taga oss
för får i ulfvakläder och tro att också vi ämna mässa.
Sch, hörde ni något? En kvinnoröst. Stilla!

Man stannade och hörde i mörkret en ung kvinnlig
stämma bedja:

-- Heliga jungfru, förlåt mig denna gången och
fräls mig från döden, så vill jag i morgon låta viga mig
till nunna och tjena dig till min död!

-- Det är Kätchens röst, fortfor kaptenen. Skulle
hon vara oskyldig, stackars barn? På min ära, det vore
nedrigt af en kavaljer, att icke befria en söt flicka med
en så mjuk hand!

-- Fort bort! hviskade Bertel harmsen.

Men kaptenen hade redan funnit en liten dörr,
reglad från yttre sidan; innanför dörren var en cell och
i cellen en darrande flicka. Hennes ögon, vana vid
mörkret, urskilde munkdräkterna, hon störtade till kaptenens
fötter och utropade:

-- Nåd, min fader, nåd! Jag skall bekänna allt,
jag har gynnat fångarnes flykt, jag har gifvit vakterna
vin. Men skona mitt lif, för helgonens barmhärtighet,
jag är så ung, jag vill ej dö ännu.

-- Hvem sju tusan har sagt att du skall dö, min
raska flicka? afbröt henne kaptenens röst. Nej lefva
skall du med din mjuka hand och dina varma läppar,
så sant jag icke är jesuit, utan Lars Larsson, kapten i
kunglig majestäts och kronans tjenst, och härmedelst
tager dig ... till min äkta hustru att älska dig i nöd och
lust, fortsatte kaptenen, utan tvifvel därför att han ansåg
den bekanta formeln böra sägas till slut, när han engång
börjat den.

-- Bort, bort, med eller utan flickan, men bort, man
kommer och vi ha ännu att passera stora vapensalen!
-- Tillåt mig säga, min vän Bertel, att du är den
största fjäsk jag känner, maximus fiescus, som de gamle
så sant uttryckte sig. Hur var det, min flicka, du är
inte vigd nunna ... bara novis? Nå det kvittar mig
lika. Du skall bli mitt äkta vif ... i fall jag nånsin
gifter mig. Här ligger en kåpa, se så, axla dig och se
stursk ut.

-- Det är ingen kåpa, det är en mässkrud,
hviskade Kätchen, som knappt hunnit hämta sig från
sin bestörtning.

-- För tusan, en mässkrud! Halt, du tar min
kåpa och jag tar skruden. Jag skall mässa i deras öron
dies irae, så att alla förundra sig.

Ljudet af flera röster i vapensalen utanför afbröt
kaptenen i hans prästerliga funderingar.

-- Man saknar jesuiten, man söker honom, och
vi äro förlorade genom ditt dumma prat, hviskade
Bertel uppbragt. Nu gäller det att ej förråda oss. Alla
fyra ut!

-- Och latinet främst! inföll kaptenen.

Alla fyra begåfvo sig ut. I vapensalen befunno sig vid
pass trettio sjuksängar, men endast två tjenande systrar.

Denna syn var lugnande, men så mycket vådligare
var mötet med tvenne munkar, som under ifrig
ordväxling mötte de kommande tätt vid dörren. Vid
anblicken af Larsson i mässkrud och bakom honom tre
gestalter i kåpor, studsade synbarligen de fromme fäderne.
Kaptenen upphöjde välsignande sin arm, utsade högtidligt
ett pax vobiscum och ville därpå med gravitetiska
steg smyga sig förbi, då han hejdades af den främste
bland munkarne.

-- Vördige pater -- sade denne, i det han
mönstrade den okände prelaten från hufvud till fot
-- hvad förskaffar vårt slott den äran på en så ovanlig
tid ...?

-- Pax vobiscum! upprepade kaptenen andäktigt.
Den fromme fadern Hieronymus befaller eder att mässa
af alla krafter ... hans vördighet är sjuk ... han har
tandvärk.

-- Låt oss besöka hans vördighet, sade den ene
munken och trädde in i det mindre rummet. Men den
andre fattade Larsson i mässhaken och betraktade honom
på ett sätt som alldeles icke behagade den tappre
kaptenen.

-- Quis es et quid vultis? frågade munken med
genomträngande blick.

-- Quis vus et quid eltis! upprepade kaptenen,
illa konfunderad. Qui quæ quod, meus tuus suus ...
drag för tusan knäflar, du skallota babian! röt Larsson,
ur stånd att längre hålla kontenansen, sköt den motsträfvige
munken in i kammaren och reglade dörren.

Därefter skyndade alla fyra i fullt språng ned på
gården. Bakom dem uppstod genast allarm, munkarne
skreko af alla krafter, nunnorna stämde in, folkmassan
som trängdes på gården begynte att lyssna.

-- Vi äro förlorade, hviskade Kätchen, om vi ej
komma på bakvägen till vindbryggan ...

Man skyndade dit -- tumultet växte, man passerade
vakten vid stora porten.

-- Halt werda!

-- Petrus och Paulus, svarade Bertel raskt.

Man kom ut. Till all lycka var vindbryggan nedfälld.
Men redan var hela slottet i allarm.

-- Vi hoppa i floden, natten är mörk, man skall ej
finna oss! ropade Bertel.
Flykten från Würzburg.
-- Nej, skrek Larsson, min flicka lämnar jag ej,
om det ock skulle kosta min hals.

-- Här stå tre sadlade hästar, fort!

-- Opp, du sötaste bland alla Frankens nunnor,
opp i sadeln!

Och den hurtige kaptenen svingade den darrande
Kätchen framför sig på hästryggen. Alla galopperade
bort i nattens mörker. Men bakom dem var skri och
tumult, och stormklockorna ljödo i alla torn, och hela
Würzburg undrade storligen hvad som nu månde hafva
händt på själfva julnatten.


4. Hertig Bernhard och Bertel.

Tre månader efter de händelser som omtalas i föregående
kapitel återfinna vi löjtnant Bertel
en dag i ett förmak af
det lilla krigiska hof, hvilket
hertig Bernhard af Weimar höll än i Kassel, än i Nassau,
än annorstädes, dit krigets omsorger förde honom. Det
var en vårdag i Mars år 1633. Adjutanter kommo och
gingo, ordonnanser ilade åt alla håll, ty hertigen hade
en stor del af södra och västra Tyskland på sin lott att
sköta, och tiderna voro ganska bekymmersamma.

Efter en ganska lång väntan infördes den unge
officern till hertigen. Denne såg förströdd upp från
sina kartor och papper och syntes vänta att blifva tilltalad.
Men Bertel teg.

-- Hvem är ni? sade hertig Bernhard kort och kärft.

-- Gustaf Bertel, löjtnant vid kunglig majestäts finska rytteri.

-- Hvad vill ni?

Ynglingen rodnade starkt och teg. Hertigen märkte
det och betraktade honom med missnöjda blickar.

-- Jag förstår, sade ändtligen den senare, ni har
som vanligt slagits med de tyska officerarne för flickors
skull. Jag tål ej sådant där. En soldat skall spara sin
värja för fäderneslandet.

-- Jag har icke slagits, ers höghet.

-- Så mycket sämre. Ni kommer då för att begära
permission till Finland. Jag vägrar den. Jag behöfver
mitt folk. Ni blir kvar, löjtnant, farväl med er!

-- Jag kommer ej för att begära permission.

-- Så hvad d-n kommer ni då för? Kan ni ej
tala ur skägget, herre? Fort och kort! Lämna åt
klerkerne att hålla bön och åt flickorna att rodna.

-- Ers höghet har af högstsalig hans majestät emottagit
en ring ...

-- Det kan jag ej påminna mig.

-- ... hvilken hans majestät anmodat ers höghet
att öfverlämna till en officer vid hans lifvakt.

Hertigen for med handen öfver sin höga panna.

-- Denne officer är död, sade han.
-- Denne officer är jag, ers höghet. Sårad vid
Lützen, blef jag strax därpå fången af de kejserlige.

Hertig Bernhard vinkade Bertel närmare, betraktade
honom med forskande blickar och syntes nöjd med sin
undersökning.

-- Stäng dörren! sade han, och sätt er här vid
min sida.

Bertel lydde. Hans kinder glödde af oro.

-- Unge man, sade hertigen, ni bär på er panna
vittnet om er härkomst, och jag begär inga vidare bevis.
Er mor är en bondes dotter från Storkyro i Finland vid
namn Emerentia Aronsdotter Bertila.

-- Nej, ers höghet. Den person ni nämner är min
äldsta syster, född af min faders första gifte. Jag har
aldrig sett min mor.

Hertigen betraktade honom med förundran.

-- Nåväl -- sade han tvekande, i det han hastigt
genomögnade några papper i sin portfölj -- vi vilja
emellertid tala om denna er syster Emerentia Aronsdotter.
Hennes far hade gjort konung Carl IX stora
tjenster och uppmanades att begära en nåd. Han begärde
att få skicka sin dotter, då hans enda barn, till
Stockholm, för att jämte adeliga jungfrur uppfostras i
drottningens hofstat.

-- Jag känner därom ganska litet.

-- Vid tretton års ålder skickades den unga bondflickan
till Stockholm, där hennes faders fåfänga och
rikedom beredde henne boning, dräkt och uppfostran
långt öfver hennes stånd. Han brann af ärelystnad,
och då han själf ej kunde vinna adelig sköld, åberopade
han sin dotters adeliga börd på möderne, ty Bertilas
första hustru var en fader- och moderlös jungfru af
familjen Stjernkors, arflös genom klubbekriget och sedan
förskjuten af sin stolta släkt, för hennes giftermål med
den rike bonden Bertila.

-- Allt detta är mig obekant.

-- Den unga Emerentia led i Stockholm mycket af
sina adliga jämnårigas afund och begabberi, ty många
af dem voro fattigare än hon och kunde ej fördraga
att se en ofrälse ställas vid deras sida som jämlike.
Men hennes skönhet var lika utomordentlig, som hennes
godhet och förstånd. Inom två år hade hon tillegnat
sig den stora världens förfinade seder, under det hon
behöll sitt hjärtas landtliga oskuld. Denna sällsynta
förening af hjärta och behag erinrade gamla personer
om en älskelig bild från deras ungdom -- Karin Månsdotter.

Vid dessa ord betraktade hertigen skarpt den unge
officern. Men Bertel förändrade icke en min. Allt detta
var för honom nytt och obegripligt.

-- Nåväl -- fortfor hertigen efter en paus --
denna skönhet blef icke länge obemärkt. En mycket
ung man af hög börd förälskade sig snart i den sköna
tärnan, som då endast var femton år och som besvarade
hans böjelse med hela den första kärlekens hängifvenhet.
Denna böjelse blef icke obemärkt för den höge ynglingens
omgifning; politiken darrade, och adelsstoltheten
fann sig kränkt af denna utmärkelse, egnad en flicka af
låg börd. Man beslöt att bortgifta den unga flickan
med en officer, som hon af ofrälse börd, men utmärkt
för sin tapperhet i danska kriget. Denna underrättelse
kom till de ungas öron. Stackars barn, de voro så
unga, han sjutton, hon femton år, båda oerfarna och
älskande. Kort därefter reste den unge mannen till
kriget i Polen; flickans giftermål gick om intet och hon
återsändes af den förtörnade adeln med skymf tillbaka till
sina kojor i Finland. Vill ni veta något mer, löjtnant
Bertel?

-- Jag förstår ej, ers höghet, hvad berättelsen om
min systers öden har att skaffa med ...

-- ... den ring ni begär? Tålamod. När den unge
mannen drog ut i kriget och sista gången hade ett
hemligt möte med sin älskade, gaf hon honom en ring,
hvars äldre historia jag ej känner, men som sades smidd
af en finsk trollkarl och hade alla egenskaper af en
amulett. Hon besvor sin älskling att ständigt bära denna
ring på sitt finger i faran och kriget, emedan han därigenom
blefve osårbar. Tvenne gånger blef denna varning
glömd, ena gången vid Dirschau ...

-- Store Gud!

-- ... och andra gången vid Lützen.

Bertels sinnesrörelse var så häftig, att allt blod
vek från hans kinder, och han stod där blek som en
marmorbild.

-- Unge man, ni vet nu en del af hvad ni bör
veta, men ni vet ännu icke allt. Vi ha nu talat om
er syster, vi skola nu tala om er själf. Det har varit
hans majestäts afsikt att erbjuda eder den adeliga
vapensköld, hvilken er tappra värja så väl förstått att
förtjena. Men den gamle Aron Bertila, intagen af sitt
hat mot adeln, har anhållit som en nåd, att konungen
ville lämna eder tillfälle till den högsta utmärkelse i
öfrigt, men icke tillåta eder att antaga ett adeligt namn.
Konungen har ej kunnat afslå denna en faders bön ...
och därför är ni ännu till namnet en ofrälse. Men jag,
som icke är bunden af några löften till er far, jag
bjuder er, unge man, hvad man härtills vägrat er:
riddaresporren och vapenskölden.
-- Ers höghet ... denna nåd gör mig stum; hvarmed
har jag förtjent den?

Hertig Bernhard log besynnerligt.

-- Hvarmed? Min vän, ni har blott till hälften
begripit mig.

Bertel teg.

-- Nåväl, med eller utan ert vett och vilja, min
vän, anser jag er redan som adelsman. Vi skola en
annan gång talas vid därom. Er ring ... ah ... jag har
förgätit den. Minns ni hur den såg ut? Och hertigen
letade med ifver i sina portföljer.

-- Man säger att konungen burit en kopparring,
på hvars insida varit tecknade trolltecken och bokstäfverna R. R. R.

-- Det är möjligt att jag förlagt den, och likväl
kan jag ej finna den. Hvem d-n har också tid att
tänka på dylika barnsligheter! Ringen måste vara stulen
från mitt hemliga skrin. Finner jag den åter, skall ni
erhålla den. I motsatt fall vet ni det som är mera
värdt. Gå, unge man, var värdig mitt förtroende och
den store konungens minne! Ingen bör veta hvad jag
sagt er. Farväl, vi återse hvarandra.

-
5. Hat och kärlek försonas.

Och åter ila vi från Tysklands vår
tillbaka till nordens vinter. Innan
vi gå vidare på trettiåra krigets
blodiga bana, vilja vi högt upp i
Österbotten göra ett besök hos
tvenne af denna berättelses hufvudpersoner.

Det var vid adventstiden år
1632. En väldig storm, blandad
med snöyra, piskade de gamla
vallarna af Korsholm och jagade Bottenhafvets höstliga
vågor mot de isbetäckta stränderna. All sjöfart hade
för året upphört, ingen kom öfver hafvet. Österbottens
nyss utskrifna manskap hade i slutet af Juli afgått öfver
Stockholm till Stralsund, man väntade med otålighet
underrättelser om kriget. Då hände sig redan i medlet
af November, att plötsligen ett rykte spriddes i landet
om konungens död; sådana rykten flyga genom luften,
man vet ej huru och hvarifrån; de stora olyckorna kännas
på långt håll som aningar, likasom en aflägsen jordbäfning 
långt utom sin omkrets verkar ett kvalm i sinnena.
Men detta rykte var mer än en gång förut både sagdt
och vederlagdt; man litade på konung Gustaf Adolfs
lycka, och när bekräftelsen uteblef, glömde man hela
saken, i tro att den var en saga.

Det är i lifvet en vanlig företeelse, att, likasom
man hatar den man tillfogat en oförrätt, känner man
sig välvilligt stämd mot den man haft tillfälle att göra
godt. Fru Märta på Korsholm var litet grand stolt
öfver sitt tappra försvar mot de druckne soldaterne och
underlät icke att tillskrifva slottets räddning sitt därvid
visade mannamod. Att hon räddat Reginas lif, gaf den
senare en stor betydelse i fru Märtas ögon; men hon
kunde ej heller neka sin beundran åt det mod och den
uppoffring den unga flickan visat vid samma tillfälle.
Den förnäma fången var hennes stolthet; hon underlät
ej att som en Argus bevaka alla hennes steg, men hon
gaf Regina ett vackrare rum, lät henne återfå gamla
Dorthe till betjening och sörjde för en ganska rundelig
spis. Äfven Regina visade sig mindre stolt och kall,
hon kunde någon gång svara fru Märta med ett ord
eller en nick, men af all den välfägnad man bjöd
henne, de präktiga gödkalfvarna och det dubbla ölet
m. fl. rara saker, förtärde hon litet eller intet; hon hade
försjunkit i en skenbar liknöjdhet, bad andäktigt sin
rosenkrans igenom, men lät för öfrigt den ena dagen gå
som den andra.

Fru Märta var i den fulla öfvertygelsen, att hennes
fånge var, om icke just den romerske kejsarens egen
dotter, likväl en prinsessa af högsta börd. Hon föll
därför på den olyckliga idén att vilja omvända en så
betydande person från hennes papistiska irrläror, i
förmodan att därmed uträtta någonting mycket märkvärdigt, 
när kriget engång blefve slut och Regina
utäxlades. Regina blef således utsatt för samma
omvändelseförsök, som hon själf engång företagit med den
store Gustaf Adolf; men fru Märtas nit var af en
grofvare och otympligare sort. Hon öfverhopade den
arma flickan med lutherska postillor, psalmböcker och
ströskrifter, höll understundom breda, med många ordspråk
späckade tal, och när detta föga båtade, skickades
slottsprästen att predika för fången. Naturligtvis skedde
allt detta för döfva öron. Regina var tillräckligt fast i
sin tro, för att med tålamod höra på, men hon led däraf,
hennes vistelse på Korsholm blef med hvar dag odrägligare, 
och hvem kan förtänka henne, om hon med
hemlig längtan suckade efter den dag, då hon skulle
återvinna sin frihet. Dorthe däremot flammade upp, hvar
gång den kätterske prästen eller den tappra frun begynte
med sina predikningar, och ramlade både på latin och
plattyska en hel mängd böner och förbannelser, hvilket
vanligen hade till följd att hon för ett par dagar inspärrades
i slottets kurra, tills längtan efter hennes fröken
gjorde henne spak. Och så förgick ett halft år af
Reginas fångenskap.

En bättre vinst af fru Märtas välvilja var den, att
Regina fick arbeta och att på hösten fina saker förskrefvos
åt henne från Stockholm. Så blef det henne möjligt att
brodera ett stort stycke siden med jungfru Maria och
Kristusbarnet i silfver och guld. Fru Märta i sin
oskuld ansåg arbetet för en kalkduk, hvilken Regina
möjligen skulle förära till Vasa kyrka, såsom ett prof
på sina förändrade tänkesätt. En krigares öga däremot
skulle däri ha anat en blifvande fana, ett den katolska
trons banér, hvilket den fångna flickan sålunda i tysthet
förberedde, under förbidan på den dag, då hennes arbete
finge svaja i spetsen för katolikernes härar.
Emellertid var fru Märta icke rätt belåten med
den heliga jungfruns bild, som syntes henne omgifven
af en för stor gloria, för att vara sannskyldigt luthersk.
Hon var därför betänkt uppå att skaffa sin fånge en
passligare sysselsättning. Det hände sig understundom,
att Storkyro bondekungens dotter Meri, när hon var
inrest till staden, gjorde sig ärende till slottet och, för
att vinna borgfruns ynnest, förärade henne några härfvor
af det allrafinaste silkeslenaste lingarn, hvilket ingen i
hela nejden kunde spinna så som Meri spann. Fru
Märta fick därför en vacker dag det infallet att lära
sin fånge spinna och att gifva henne Meri till lärarinna
i denna konst. Meri önskade i tysthet ingenting högre.
Den nära förbindelse, i hvilken den fångna fröken stått
till konungen, gaf henne i Meris ögon ett oemotståndligt
intresse. Hon ville höra något om honom, hjälten,
konungen, den store, oförgätlige, som stod för hennes
minne i mer än jordisk glans. Hon ville veta hvad han
sagt, hvad han gjort, hvad han älskat och hatat på
jorden; hon ville engång känna sig hänryckt af hans äras
skimmer och sedan själf förgäten dö. -- Stackars Meri!

Så gjorde Meri sin andra bekantskap med fröken
Regina på Korsholm. Hon mottogs i början med liknöjdhet
och köld, och hennes spånad behagade föga
den stolta fröken. Men efter hand vann hennes undergifna
milda väsende Reginas välvilja, och en fånges
naturliga önskan att meddela sig med varelser utom
fängelsets mur gjorde slutligen Regina öppnare. De
spunno ganska litet, det är sant, men de språkade som
herskarinna och tjenarinna, i synnerhet de dagar Dorthe
satt inspärrad för sin elaka tunga, och därvid kom det
Meri väl till pass, att hon från forna mera lysande dagar
ihågkom något tyska. Meri visste att ständigt leda talet
på konungen, och Meri var klok, hon anade snart
Reginas svärmiska kärlek. Men Regina var långt ifrån
att ha någon aning om Meris tidigare öden; hon tillskref
Meris frågor den naturliga nyfikenhet, som så höga
föremål alltid väcka hos den obildade. Stundom syntes
hon förvånad öfver finheten och ädelheten i den enkla
bondkvinnans uttryck och tänkesätt. Det gafs ögonblick,
då Meris personlighet förekom henne som en
gåta full af motsägelser och då hon frågade sig själf,
om hon icke borde anse denna kvinna som en spion.
Men nästa ögonblick ångrade hon denna tanke; när
spinnerskan såg på henne med sin klara milda genomskinliga
blick, var det något som sade till Reginas
hjärta: denna kvinna hycklar icke.

*

Så sutto de båda en dag i början af December,
och Dorthe var åter inspärrad för otidighet mot slottspredikanten.
Det var en bjärt motsats hos dessa båda
varelser, dem ödet sammanfört från så olika håll och
som likväl i en punkt delade samma intresse. Den ena
ung, skön, stolt, mörk, blixtrande, en furstinna ännu i
sitt fängelse; den andra i sin medelålder, blond, blek,
fin, mild, ödmjuk, fri och likväl mycket undergifnare.
Regina, nu sjutton år, kunde anses för tjugu; Meri, nu
trettiosex år, hade i hela sitt väsende något så barnsligt
och oskyldigt, att man i vissa ögonblick kunde anse
henne för sjutton. Hon hade kunnat vara Reginas mor,
och likväl kunde hon, som pröfvat så mycket, anses för
ett barn i bredd med den tidigt mognade sydländskan
vid hennes sida. Fröken Regina hade spunnit en stund
och därunder afslitit många trådar. Förtretad och otålig
sköt hon linet ifrån sig och återtog sitt broderi. Det
hände ganska ofta, och lärarinnan var van därvid.

-- Det var en vacker bild, sade Meri med en blick
på sidentyget. Hvad skall den föreställa?

-- Guds heliga moder Sancta Maria, svarade
Regina, i det hon gjorde korstecknet, som hon alltid
brukade, när hon nämnde den heliga jungfruns namn.

-- Och hvad skall den vara till? frågade Meri
vidare med en naiv förtrolighet.

Regina betraktade henne. Åter kom en misstanke
i hennes själ, men förgick genast ånyo.

-- Jag stickar den heliga trons banér för Tyskland,
svarade Regina öppet och djärft. När det svajar en
dag, skola kättarne fly för Guds moders vrede.

-- När jag tänker på Guds moder, sade Meri,
tänker jag mig henne mild och god och fridfull. Jag
tänker mig henne som en moder ensam med sin kärlek.
-- Meri sade dessa ord med en egen vekhet i rösten.

-- Guds moder är himmelens drottning, hon skall
strida mot de gudlösa och förgöra dem.

-- Men när Guds moder tågar till strid, skall konung
Gustaf Adolf möta henne med blottadt hufvud och sänkt
värja, böja för henne sitt knä och säga: heliga jungfru,
jag strider icke för din, utan för din sons, vår frälsares,
ära. Och då skall jungfru Maria småle och svara: den
som strider för min son, han strider också för mig. Ty
jag är en moder.

-- Din kung är en kättare, svarade fröken Regina
uppbragt, ty ingenting retade henne så som motsägelser
mot den katolska tron, af hvilken läran om jungfru
Maria såsom himmelens herskarinna är en karakteristisk
beståndsdel. -- Din kung är en tyrann och en otrogen,
som dragit öfver sitt hufvud alla helgons vrede. Vet du
väl, Merchen, att jag hatar din kung?

-- Och jag älskar honom, sade Meri knappt hörbart.

-- Ja, fortfor Regina, jag hatar honom som döden,
synden och fördärfvet. Om jag vore en man och hade
en arm och ett svärd, skulle det blifva min lefnads mål
att ödelägga hans här och hans verk. Du är lycklig
du, Merchen, du känner ej kriget, du vet ej hvad Gustaf
Adolf har gjort oss fattiga katoliker. Men jag har sett
det, och mitt land och min tro ropa om hämnd. Det
ges ögonblick, när jag vore i stånd att döda honom.

-- Och när fröken Regina lyfter sin hvita hand
med den blanka dolken öfver konungens hufvud, då
blottar konungen sitt bröst, där det stora hjärtat klappar,
och ser på henne med en blick af höghet och lugn
och säger: du fina hvita hand, som sömmar Guds
moders bild, stöt till, om du kan, mitt hjärta är här,
och det slår för världens frihet och världens ljus. Och
då sänker sig den hvita handen långsamt ned, och
dolken faller helt oförmärkt därur, och Guds moder på
duken småler ånyo, ty hon visste nog att så skulle gå,
det hade ju gått henne själf på samma sätt. Ty konung
Gustaf Adolf kan ingen döda och ingen hata, emedan
Guds ängel går vid hans sida och vänder människors
hat till kärlek.

Regina glömde sitt arbete och betraktade Meri med
stora mörka fuktiga ögonkast. Det var så mycket som
förvånade och anslog henne i dessa ord. Men hon teg.
Slutligen sade hon:

-- Konungen bär en amulett.

-- Ja, sade Meri, han bär en amulett, men det är
icke ringen af koppar, om hvilken människorna tala,
utan det är hans högsinta mänskliga hjärta, som försakar
allt för det ädla på jorden. När han var helt ung och
ännu icke hade namn eller rykte, blott sitt blonda hår
och sin höga panna och sina milda blå ögon, då bar han
ingen amulett, och likväl så gingo välsignelsen och
kärleken och lyckan vid hans sida. Alla änglar i himmelen
och alla mänskor på jorden älskade honom.

Reginas svarta ögon glimmade i tårar.

-- Har du sett honom, när han var ung? sade hon.

-- Om jag har sett honom! Ja.

-- Och du har älskat honom som alla de andra?

-- Mer än alla de andra, fröken!

-- Och du älskar honom ännu?

-- Ja jag älskar honom ... mycket. Som ni. Men
ni vill döda honom och jag vill dö för honom.

Regina sprang upp, brast ut i gråt, slöt Meri i sina
armar och kysste henne.

-- Tro icke att jag vill döda honom ... jag, o
heliga jungfru, jag, som tusen gånger ville gifva mitt lif
för att rädda hans! Men vet du, Merchen, det är ett
kval som du ej kan förstå, det är en sönderslitande
strid, när man älskar en man, en hjälte, en afbild af
det högsta och skönaste i lifvet, och när likväl ens heliga
tro befaller att hata denne man, att döda honom, ja att
förfölja honom intill grafven! Du vet ej, du lyckliga,
som blott behöfver älska och välsigna, hvad det vill
säga att kastas mellan kärleken och hatet som ett skepp
på de höga vågor; att nödgas förbanna honom som man
in i döden välsignar, och sedan sitta inom ett fängelses
mur, ett rof för de stridande känslor, som oupphörligt
kämpa om herraväldet i ens innersta själ. Ack det var
en natt, då jag ville förlika min kärlek med min tro
och föra honom, den mäktige, på den rätta salighetens
väg. Om helgonen då hade låtit min svaga stämma
öfvertyga hans otro ... då hade den arma Regina med
glädje följt honom som hans ringaste slafvinna genom
hela hans lif och i sitt bröst emottagit alla de lansar
och kulor som söka hans hjärta. Men helgonen unnade
icke mig ovärdiga en så stor ära, och därför sitter jag
nu här, en fånge för min tros och min kärleks skull,
och om än en ängel nedbröt fängelsets mur och sade
till mig: fly, ditt land väntar dig! så skulle jag svara:
det är hans vilja, den älskades, för hans skull lider jag
och för hans skull blifver jag kvar. Och du tror ännu
att jag vill döda honom!

Och Regina grät mycket och häftigt, med hela våldsamheten
af en lågande passion, som icke på länge fått
luft. Meri strök de svarta lockarna från hennes panna,
såg henne mildt och godt i de tårfulla ögonen och sade
med profetisk ingifvelse:

-- Gråt icke så, den dag skall komma, när ni skall
kunna älska honom utan att tillika nödgas förbanna honom!

-- Den dagen skall aldrig komma, Merchen!

-- Jo den dagen skall komma, när konung Gustaf
Adolf är död.

-- O att den aldrig komme då! Hellre vill jag
lida mitt hela lif ... det är dock för hans skull.

-- Jo fröken, den dagen skall komma. Icke för
det att ni är ung och han äldre. Men har ni aldrig
hört någon säga om ett barn som är frommare och
bättre än andra barn: det lefver icke länge, det är för
godt för denna världen! Så synes det mig om konung
Gustaf Adolf. Han är för stor, för ädel, för god, för
att länge lefva. Guds änglar vilja hafva honom, innan
hans kropp förvissnar och hans själ förtröttas. Tro mig,
de skola taga honom ifrån oss.

Regina betraktade henne nästan förfärad.
-- Hvem är du som talar sådana ord? Hur dina
ögon glänsa! Du är icke den du synes. Hvem är du
då? ... O heliga jungfru, beskydda mig!

Och Regina sprang upp med all den vidskepliga
vantro, som tillhörde hennes tidehvarf. Det är troligt
att hon ej gjorde sig närmare reda för sin fruktan,
men Meris tal hade hela tiden förekommit henne sällsamt
att höra ur en obildad bondkvinnas mun i detta
barbariska land.

-- Hvem jag är? upprepade Meri med oförändrad
mildhet. Jag är en kvinna som älskar. Det är allt.

-- Och du säger att kungen skall dö?

-- Gud allena råder öfver människors öden, och
den störste bland människor är ock en människa.

I detta ögonblick tog någon i låset, och fru Märta
inträdde högtidligare än vanligt och äfven något blekare.
Hon bar nu i stället för sin vanliga bjärtrandade yllekoft
en djup sorgdräkt, och hela hennes uppsyn antydde
något ovanligt.

Reginas och Meris föregående samtal gjorde att
båda sprutto till vid denna syn.

Meri blef blek som döden, gick rakt fram till fru
Märta, såg henne skarpt i ansiktet och sade entonigt
med stor ansträngning:

-- Kungen är död!

-- Vet du det redan? svarade fru Märta förundrad.
Gud sig förbarme, den jobsposten kom för en timme
sedan med kurir öfver Torneå.

Regina nedsjönk afdånad.

Meri med det bristande hjärtat behöll sin fattning
och sökte återkalla Regina till lifvet.

-- Konungen har då stupat på slagfältet, midtunder
segern? frågade hon vidare den häpna borgfrun.
-- På slagfältet vid Lützen den 6 November och
midtunder en herrlig victoria, genmälde frun, alltmera
förundrad öfver Meris vetskap därom.

-- Vakna upp, nådig fröken, han har lefvat och
dött som en hjälte värd hela världens beundran. Han
har fallit i segerns stund, i sin äras högsta glans, hans
namn skall lefva i alla tider, och detta namn skola vi
båda välsigna.

Regina uppslog sina svärmiska ögon och knäppte
sina händer till bön.

-- O heliga jungfru, sade hon, jag tackar dig
att du låtit honom gå i sin storhet från världen
och så borttagit den förbannelse som hvilat öfver min
kärlek!

Och Meri nedföll vid hennes sida i bön.

*

Men utanför på borggården stod en lång hvithårig
gubbe med de stela dragen förvridna af smärta och
förtviflan.

-- Förbannelse öfver mitt verk! sade han. Min
plan är bruten i förtid, och det mål, för hvilket jag
lefvat, går mig ur händerna. O jag dåre, som räknade
på en människas lifstråd, som hoppades att konungen
skulle erkänna de sina och lefva så länge, tills Aron
Bertilas dotters son hunnit i kriget förvärfva ett lysande
rykte och stiga i jämnbredd med arfvingen till Sveriges
krona! Kungen är död och min ättling är blott en
omyndig pojke, som snart skall förblandas med de andra
i hopen. Nu fattas mig blott att han vinner en adelig
sköld och ställer sig med de öfrige blodsugarne mellan
statens enda verkliga makter, konung och folk. Jag
dåre, jag dåre, kungen är död! Gack, du gamle Bertila,
i grafven, till brodermördaren kung Johan och adelshärjaren
kung Carl, och göm deras stolta planer bland
samma maskar, som redan förtärt prins Gustaf och Karin
Månsdotter!

Och den gamle fattade den utträdande Meri häftigt
vid handen och sade:

-- Kom, nu hafva vi båda intet mera att skaffa i
världen!

-- Jo, sade Meri med kufvad smärta, vi äga ännu
båda en son!

-

6. Slaget vid Nördlingen.

Härtills hade det svenska lejonet
under Gustaf Adolf och hans
närmaste ilat från seger till seger
och med väldiga ramar slagit till
marken alla sina motståndare.
Ändtligen kom olyckans dag;
det blef ett stort och mördande
slag, som tillfogade svenska vapnen ett blödande nederlag.

Wallenstein, den omättlige och dock omistlige, hade
fallit en förrädares fall i Eger; Gallas, härförstöraren,
öfversvämmade mellersta Tyskland, tog Regensburg och
drog mot den fria riksstaden Nördlingen i schwabiska
landet. Hertig Bernhard och Gustaf Horn ilade med
svenska hären till dess försvar. De hade blott 17,000
man, Gallas 33,000. »Låt oss angripa», sade hertigen;
»låt oss vänta», sade Horn. Och man väntade; 5,000
man kommo till förstärkning, och fjorton dagar förgingo.
Då kom Nördlingen i nöd och begynte signalera med
vakteldar på tornen om nätterna. Åter ville hertigen
angripa, och åter ville Horn förskansa sig och undsätta
staden utan batalj. Man kallade honom, den tappre, en
feg man, och harmfull, med olycksbådande aningar, beslöt
han att strida. Men svenskarne gingo till striden med
segerns visshet på förhand, ty beständiga framgångar
hade gjort dem öfvermodiga.

År 1634 den 26 Augusti stod slaget. Utanför
Nördlingen är en skogshöjd, benämnd Arensberg, och
mellan den och staden en mindre höjd. På den senare
hade de kejserlige låtit uppföra tre skansar. Svenska
hären stod på Arensberg, Horn på högra och hertigen
på vänstra flygeln. Lösen var densamma som vid Breitenfeld
och Lützen: Gud med oss!

Tidigt på morgonen föll ett starkt regn. Än en
gång ville den kloke Horn dröja, men hertigen hade
öfverbefälet och befallde framåt. Horn lydde, och högra
flygeln ryckte ned i dälden mellan båda höjderna. Rytteriets
otålighet påskyndade striden. Genast i början blef
denna ogynnsam. De kejserliges kanoner på skansarna
gjorde täta luckor i ryttarnes leder, och fiendens öfvermakt
bragte dem att rygga. Horn skickade två brigader
att storma mellersta skansen. De togo den och förföljde
fienden. Piccolomini hejdade deras lopp, de drefvos
tillbaka till skansen. Där hände sig att krutförrådet tog
eld. Med en döfvande knall flög skansen i luften och
flera hundrade svenskar och finnar med den. Det var
första olyckan.

På denna skans berodde likväl segern. Några ögonblick
stod den tom; Piccolominis soldater, skrämda af
knallen och förödelsen, kunde ej förmås att rycka dit in.
Slutligen gjorde de det. Horn begärde hjälp, för att
intaga skansen. Hertigen skickade den unge böhmaren
Thurn med gula regementet. Denne tog miste, anföll
en annan skans och stötte mot en stor öfvermakt. Sjutton
gånger anföll fienden, och lika ofta slogs han tillbaka.
Förgäfves stormade Horn mot höjden. Thurns misstag
var andra olyckan.

På vänstra flygeln hade hertigen börjat striden med
artilleri och rytteri. I första chocken kastades de
kejserlige tillbaka, och hertigens tyska rytteri sprängde
med lösa tyglar och skingrade leder förföljande framåt.
Men Tillys ande syntes i dag gifva de kejserlige mod.
De ställde sina ordnade och öfverlägsna leder mot de
anfallande, hejdade dem och kastade dem med förlust
tillbaka. Förgäfves sökte hertigen inkasta förstärkning
i Nördlingen. Förgäfves dref han Gallas framför sig.
Ständigt nya massor af fiender stängde hans väg, och i
hans rygg plundrade kroaterne trossen.

Nu hade det lidit mot middagen. Horns trupper
hade åtta timmar å rad uthärdat fiendens eld och voro
utmattade af sår och trötthet. För hvarje timme sjönk
deras hopp om segern, men deras mod förblef sig likt,
orubbligt och ihärdigt. De hade varseblifvit oordningen
på vänstra flygeln; själfve stodo de ytterst illa nere i
dälden, där hvarje minut Piccolominis kulor slogo ned i
småskogen och stänkte med blod de afskjutna stammarna.
Nu föreslog Horn att draga sig tillbaka till Arensberg,
och hertigen, bragt i trångmål, nödgades slutligen bifalla.
Nära två timmar hade han besinnat sig, och dessa
timmar hade han sedan velat återköpa med hälften af
sitt lif. Klockan var tre på eftermiddagen. Horn lät
finska rytteriet göra ett låtsadt anfall, för att maskera
reträtten, och begynte som en klok fältherre att draga
sig tillbaka i god ordning. De kejserlige märkte afsikten
och trängde på med fördubblad öfvermakt. De började
hoppas hvad de förut ej vågat, att äfven svenskarne
kunde besegras, och Piccolominis knubbiga gestalt flög
manande genom deras leder, för att med samlade massor
störta sig öfver svenskarnes blottade sidor, spränga dem
och i grund förkrossa dem.

I dalen bakom svenska härens rygg flöt mellan
båda höjderna en bäck med branta stränder och uppsvälld
af det ymniga regnet. Vid den lilla byn Hirnheim ledde
öfver bäcken en enda bro, och denna punkt lät Horn i
tid besätta, för att trygga återtåget. Artilleriet passerade
först öfver bron och var i säkerhet på Arensberg.
Främsta lederna af Horns flygel hade likaledes uppnått
byn, och de öfriga voro blott ett par bösshåll därifrån
då en ny olycka inträffade, den tredje och mest fördärfliga
på denna olyckornas dag.

Hertig Bernhard hade åtagit sig att med vänstra
flygeln uppehålla fienden, tills Horn med sina kommit
öfver bäcken. Alltför snart märkte han, att han därvid
mera rådfrågat sin tapperhet, än sin klokhet. Allt tätare
blefvo fiendens massor, allt våldsammare deras anfall.
Tre gånger störtade De Werth mot hertigens rytteri; tre
gånger blef han tillbakaslagen. Fjärde gången genombröt
han hertigens leder. Denne skickade en skvadron att
taga honom i sidan. Förgäfves. Utom sig af raseri,
ryckte hertigen sin guldstickade fana ur fänrikens hand
och störtade, åtföljd af sina tappraste, in i tätaste hopen
af fiender. Allt förgäfves. Hans tappre föllo, hans häst
blef skjuten, fanan rycktes ur hans hand; sårad och
öfvermannad, var han nära att blifva fången, då en ung
officer vid hans sida lånade honom sin häst och han
med nöd kom undan. Redan flydde hans sprängda
fotfolk, ur stånd att motstå rytteriet på slätten. Och
när hertigen blödande galopperade bort med lösa tyglar,
följde hela flygeln i vildaste flykt hans spår, i den vissa
tro att allt var förloradt.

Just i detta ögonblick passerade Horns infanteri
öfver den trånga bron. Då uppstodo bakom lederna
förvirrade rop att slaget vore förloradt och fienden i
hamn och häl. Först enstaka ryttare, sedan hela skaror
af hertigens kavalleri störtade vägen framåt till bron,
redo in bland fotfolket, förtrampade somliga och bragte
de öfriga i gränslös villervalla. Horns stämma försökte
att göra sig hörd, hans närmaste chefer sökte att hejda
ryttarnes ursinniga fart, men utan framgång. På den
trånga bron kastades allt öfver hvartannat, människor,
vagnar, hästar, döde och lefvande, och slutligen rusade
hertigens hela flygel ned till detta olycksställe. Som en
ljungeld var Piccolomini i de flyendes spår, bragte upp
på höjden några lätta kanoner och lät dem spela in i
den tätaste människomassan, där hvarje kula gjorde en
bred bana af döde och sårade. Strax voro också
kroaterne där, och nu måste kanonerna tystna, för att
icke fälla både vän och fiende. Förfärligt härjade de
kejserlige ryttarnes långa pikar och breda svärd. Allt
hvad svensk och finne hette var vigdt åt undergången.

Gustaf Horn till Kankas, han den tappre och kloke
finske härföraren, hvilken konung Gustaf Adolf plägade
kalla »sin högra hand» och som från början afrådt detta
olyckliga slag, han var nu den siste som i det förfärliga
ögonblicket behöll mod och sans, den siste som ännu
icke gaf allt till spillo. Med kvarlefvorna af tre regementen
hade han fattat posto vid ingången till bron, och
de flyendes ström brusade honom förbi, utan att förmå
rycka honom med sig. Man besvor honom att rädda
sitt lif; mot dessa maningar satte han sin järnfasta finska
envishet och stannade kvar. Fienden trodde knappt sina
ögon, när den såg honom icke blott stå, utan djärft
angripa. Ett ögonblick hejdades förföljelsen, det enda
som Horn hoppades vinna med sitt förvägna anfall.
Gallas kastade mot honom en af de bästa spanska
brigaderna. Horn slog dem tillbaka med blodiga hufvuden.
Rusad af segern, störtade mot honom De Werth med
sina dragoner. Lika blodigt mottogos de. Från alla
håll tätnade fiendens ring, och Horn blef anfallen från
tre sidor på en gång. Man bjöd honom lifvet, om han
ville gifva sig; han svarade med ett svärdshugg, och
samma svar gåfvo hans män. Ingen enda begärde pardon.
Sist, när de fleste omkring honom stupat, blef han af
mängden öfvermannad och tagen, hvarefter de få kvarblifne
kämparne gåfvo sig med honom fångne.

När svenska hären i full flykt rusade öfver Arensberg,
afslet hertig Bernhard af Sachsen-Weimar sitt långa
hår och ropade i sin förtviflan att han vore en vanvetting,
men Horn en vis man. I en senare tid tröstade
sig hertigen med Elsass; men i dag hade han anledning
att ångra sitt förhastande. Sex tusen svenskar, finnar
och med dem förbundne tyskar betäckte de blodstänkta
höjderna vid Nördlingen; sex tusen blefvo fångne, bland
dem finnarne Horn och Wittenberg, som af fienden
bemöttes ganska ärofullt; af de öfriga 10,000 voro
hälften sårade och de fleste kvarblifne soldtrupper rymde
från fanorna. Hären hade förlorat 4,000 trossvagnar,
300 fanor och hela sitt artilleri. En eländig kvarlefva
drog sig sedan under plundring och nöd åt trakten af
Mainz. Mer än dessa tolftusen man gällde för Sverige
förlusten af dess krigsära och fiendens återvunna tro på
segern. Slaget vid Nördlingen blef en vändpunkt i
trettiåra kriget och försatte hela Europa än i glädje, än
i bestörtning, ända till dess Banérs snille och lycka
återförskaffade svenska vapnen deras förlorade glans.

Bland de siste som kämpade vid Horns sida vid
bron voro österbottningarne och vår gamle vän och
bekante, kapten Larsson. Den lille tjocke kaptenen hade
den gången, hvad som annars sällan hände, icke tid att
öppna sin pratsamma mun; hela hans runda figur dröp
af svett i sommarvärmen, han hade slagits alltsedan
morgongryningen och likväl knappt fått en skråma i sitt
feta hull. Vare det sagdt till hans ära, att han vid
Nördlingen föga tänkte hvarken på rhenska viner eller
bajerska nunnor, utan ärligt högg och stack det bästa
han kunde. Likväl vare det osagdt om han där spetsade
trettio kejserlige på udden af sitt goda svärd, hvilket
han sedan på god tro berättade. Han var ock en af
dem som blefvo fångne tillika med Horn, och hvad som
mest förargade den gode kaptenen var icke hans fångenskap,
utan förtreten att efteråt se kroaterne i godt mak
tömma svenska arméns vinförråder, hvilka de tagit med
trossen.

En annan af våra vänner, löjtnant Bertel, slogs
hela dagen vid hertigens sida, och var den som erbjöd
honom sin häst, när hertigens egen var skjuten. Att
hertigen sedan ej glömde denna tjenst, skola vi af det
följande finna. Bertel var, likasom Larsson, med i
hetaste striden, men, mindre lycklig än denne, erhöll
han flera sår och bortfördes slutligen af de flyendes
ström till Arensberg. Nästan utan att veta huru, fann
han sig följande dagen långt från slagfältet och drog
med kvarlefvorna af hertigens här till Mainz.

-

7. Den förlorade sonen.

Vi befinna oss nu vid trettondagstiden år 1635,
således midt i vintern. I Aron Bertilas stuga hemma
i Storkyro sprakar stockelden i den rymliga spiseln, ty
den tiden växte ännu grof skog kring de bördiga åkerfälten.
Ute rasar ett yrväder med snö och rytande storm;
vargarna tjuta på isen af älfven; borta i klyftan smyger
den hungriga lon.

Det är trettondagskväll, en timme eller par efter
mörkningen. Storkyro bondekungen sitter i högkarmad
stol ett stycke från spiseln och lyssnar med strödda
tankar på dottern Meri, som vid stockeldens sken läser
med hög röst ett kapitel ur Agricolas finska nya testamente,
ty bibeln var ännu ej i sin helhet utkommen
på finska språket. Mycket har den gamle Bertila
åldrats, sedan vi sist ännu sågo honom i hans fulla
kraft. De ständigt stora jäsande tankarna under hans
kala panna lämna honom ingen ro, och likväl äro nu,
efter kungens död, hans stolta planer tillintetgjorda,
likt skeppsbrutna spillror drifvande kring på den upprörda
vågen af en nattlig sjö. Stora och starka andar
sådana som hans gå vanligen under blott genom att
förstöra sig själfva. Alla skiften och olyckor under
denna stormiga lefnad hade icke förmått att bryta hans
kraft af järn; men grämelsen öfver ett felslaget
lysande hopp, det fåfänga bemödandet att bygga ånyo
det ramlade luftslottet, sorgen att se hans närmaste
själfva nedrifva hans verk, allt detta gnagde likt en
rofgirig gam hans själs innersta. En enda tanke hade
sedan två år gjort honom tjugu år äldre, och denna
tanke var förmäten ända till vanvett. Den lydde så här:

»Hvarför är icke en af de mina i denna stund
en konung af Sverige?»

Stundom uppslår Meri sina milda blå ögon från
den heliga boken och betraktar med forskande oro sin
gamle far. Äfven hon har blifvit äldre uti sitt anlete;
den stilla sorgen är en höst öfver grönskande lunder:
den bryter icke, den dödar icke, men den kommer
löfvens friskhet att blekna på lifvets träd. Meris blick
är full af frid och undergifvenhet. Den tanke, som
ständigt skiner i hennes själ lik en sol i sin nedgång,
är ingen annan än den: bortom grafvarna skall jag återse
mitt hjärtas stolthet, och där bär han ingen jordisk
krona mer.

Nära till vänster om henne sitter den gamle
Larsson, liten och rund till gestalt lik sin matfriske
son. Hans godmodiga fryntliga ansikte har för tillfället
antagit en högtidligare uppsyn, värdig den heliga bokens
innehåll, på hvilket han lyssnar. Hans båda händer
ha hopfallit likasom till bön, och blott stundom makar
han med vänlig uppmärksamhet bränderna samman,
på det att Meri skall bättre se. Bakom honom sitter i
andakt en del af det talrika gårdsfolket, och dessa af
eldskenet belysta grupper kompletteras af en surrande
grå katt och en stor lurfvig gårdshund, krupen i ring
framför Meris fötter, för hvilka han synes stolt att utgöra
en pall.
När Meri under sin läsning kom till det ställe i
Lucas' 15:de kapitel, där det talas om den förlorade
sonen, begynte den gamle Bertilas blickar att glimma af
en dyster glöd.

-- Den vanbördingen! mumlade han halfhögt för
sig själf. Att slösa sin ärfda egendom, hvad är väl
det? Men att glömma sin gamle far ... vid Gud, det
är skändligt!

Meri läste vidare och kom till den förlorade
sonens ånger. »Och så stod han upp och kom till
sin fader. Och då han ännu långtifrån var, såg honom
hans fader och begynte varkunna sig öfver honom
och lopp emot honom, föll honom om halsen och kysste
honom» ...

-- Hvilken stackare till fader! utropade Aron Bertila
åter halfhögt vid sig själf. Han skulle hafva bundit
honom med bast och piskat honom med ris och drifvit
honom bort ur sitt hus tillbaka till de glädjelösa skökorna
och de tömda vinbägarne.

-- Fader! hviskade Meri mildt förebrående. Var
barmhärtig, såsom vår fader i himmelen är barmhärtig
och tager i sin famn de förlorade barn.

-- Och kommer nånsin din son ... begynte Larsson
i samma ton.

Men den gamle afbröt honom.

-- Hållen eder mun och bryn eder icke om mig!
genmälde han vresigt. Jag har icke mer någon son ...
som ångrande faller till min fot, tillade han strax
därpå, när han såg två stora klara pärlor glimma i eldskenet
under Meris ögonlock.

Meri fortfor: »Och sonen sade till honom: fader,
jag hafver syndat i himmelen och för dig och är icke
värd att hädanefter kallas din son» ...
-- Sluta opp med det där! utbrast åter den gamle
vid elakt lynne. Red min säng och låt folket gå till
hvila, det är redan sent lidet på aftonen.

I detta ögonblick hördes hästtraf utanför på vägen
i den knarrande snön. Det ovanliga i en sådan företeelse
på helgdagsaftonen kom Larsson att gå till det
låga fönstret och andas på den islupna rutan, för att
kasta en blick ut i yrvädret. En släde dragen af två
hästar arbetade sig med möda genom den hopade snön
och körde in på gården. Två män höljda i pälsar af
fårskinn stego därur.

Med en hastig aning skyndade Larsson ut att möta
de kommande, och som blixten var Meri vid hans sida.
Knarrande slöt sig stugans dörr efter dem, och det dröjde
en stund, förrän den åter öppnades.

Men nu inträdde med sänkt hufvud en ung man i
en krigares dräkt, kastade ifrån sig sin snöiga fjädrade
hatt, gick rakt fram till den gamle Bertila, böjde ett
knä och sänkte sitt vackra lockiga hufvud än djupare, i
det han sade:

-- Fader, här är jag och ber om din välsignelse!

Och bakom honom stodo Meri och den gamle
Larsson, båda med knäppta händer, och höjde sina
bedjande blickar till den stränge gubben med samma ord:

-- Fader, här är din son, gif honom din välsignelse!

Ett ögonblick syntes Bertila kämpa med sig själf,
man såg hans läppar lindrigt darra och hans hand
omedvetet utsträckas, för att uppresa ynglingen vid hans
fot. Men snart reste sig hans kala hjässa än högre,
hans hand drogs tillbaka, hans skarpa ögon blixtrade
mörkare än någonsin, och hans läppar darrade icke mer.

-- Gå, sade han kort och strängt, gå, du förlorade
pojke, tillbaka till dina bröder adelsmännen och till dina
systrar de fina fröknarna! Hvad vill du här i den
simpla bondens stuga, som du föraktar? Gå, jag har
icke mer någon son!

Men ynglingen gick icke.

-- Vredgas icke, min fader, sade han, om jag i
min ungdoms ärelystnad har felat någon gång mot ditt
bud och befallning. Hvem sände mig ut bland det
lysande och stora i världen att vinna rykte och ära?
Hvem bjöd mig gå ut i kriget och adla mitt bondenamn
med ridderliga bedrifter? Hvem kastade mig in bland
alla frestelser af glänsande föredömen rundtomkring vid
den store konungens sida? Du och åter du, min far,
och nu stöter du bort din son, som för din skull två
gånger försakat ett adelsbref.

-- Du! utbrast den gamle med uppbrusande vrede.
Du skulle försakat ett adelsbref, du som blygts för ditt
ärliga bondenamn och tagit dig ett annat som skulle
vara förnämligare? Nej, på dina knän har du tiggt om
ett sköldemärke; hvad vet jag om det erbjudits dig,
hvad bryr jag mig därom? Jag vet blott det, att jag
från spädaste barndom sökt inplanta hos dig, vanbörding,
att det ges inga andra lagliga makter än konung och
folk, att allt hvad som tränger sig däremellan, det må
sedan heta adel eller prästerskap eller hvad som helst,
är ett oting, ett fördärf, en förbannelse för rike och
land ... det allt har jag sökt prägla i dig, och frukten
af mina lärdomar har varit den, att du smugit dig in
bland denna adel, som jag hatar och föraktar, att du
fikat efter dess toma titlar, prålat med dess riksfördärfliga
glans, insupit dess fördomar och nu står här i ditt
fädernehus med lögnen på dina läppar och adelshögfärden
i ditt hjärta. Gå, vansläktade bondeson; Aron
Den förlorade sonen.
Bertila är hvad han varit -- en bonde! -- han förskjuter
och förbannar dig, affälling!

Och vid dessa ord vände sig den gamle bort och
gick med fasta steg och högburet hufvud in i den lilla
kammaren innanför stugan, lämnande Bertel ännu på
knä vid den plats, där han stått.

-- Hör mig, min far, min far! ropade Bertel efter
honom, i det han hastigt uppryckte sin lifrock och framtog 
därur ett hopviket papper -- detta hade jag ämnat
sönderrifva inför din fot!

Men den gamle hörde honom icke mer, papperet
föll till golfvet, och när Larsson ett ögonblick därefter
uppvek och läste detsamma, befanns det innehålla ett
af förmyndarregeringen i Stockholm, på hertig Bernhards
af Weimar framställning, utfärdadt diplom för ryttmästaren
vid lifdragonerne Gustaf Bertel på adeligt bref
och sköldemärke med namnet Bertelsköld.

Medan allt ännu i den stora stugan var i förvirring
öfver den gamle Bertilas okufliga hårdhet, inträdde
med mycken brådska tvenne af fru Märtas lifknektar
från Korsholm.

-- Hej gossar -- utropade de till drängarne --
hafven I sett henne? Här är något att förtjena. Tvåhundra
daler silfvermynt i belöning för den som griper
och återför död eller lefvande fröken Regina von Emmeritz,
statsfånge på Korsholm!

Vid ljudet af detta namn vaknade Bertel ur sin döfvande
smärta, sprang upp och fattade den talande i kragen.

-- Usling, hvad säger du? utropade han.

-- Nå nå, gunstig junker, far vackert fram när han
talar till kunglig majestäts och kronans folk. Jag säger
att den tyska förräderskan, den papistiska trollpackan
fröken von Emmeritz lyckats rymma i natt från
Korsholms slott, och att den som icke hjälper att skaffa
henne till rätta är en landsförrädare och en ...

Karlen hann icke tala till slut, innan han för ett
slag af Bertels kraftiga arm låg raklång på golfvet.

-- Ha, min far, du har så velat! utbrast ynglingen
och var i ett nu genom dörren och i släden, där man strax
därpå hörde honom jaga bort i det rasande yrvädret.

-

8. Rymmerskan.

Vi skola nu se åt hvar fröken Regina befinner sig
och hvad som förmått henne att utbyta fru Märtas
hulda omvårdnad emot det äfventyrliga försöket att fly
midt i vintern genom ett okändt land, uppfylldt af
ödemarker och där hon ej visste väg eller stig, ja icke
ens förstod att göra sig begriplig på landets språk.

Vi skola ej lämna ur sikte att vår berättelse föregår
i en tid, då katolicism och lutherdom stodo i den
skarpaste strid och då äfven lutherdomen, upphetsad af
stridens häftighet, likaså litet som katolicismen medgaf
någon tolerans för olika tänkande. Fru Märta hade nu
engång fått i sitt hufvud att hon pligtskyldigt borde
omvända fröken Regina till lutherska läran, och denna
misslyckade välmening kunde ingen taga ifrån henne.
Hon fortfor därför att i tid och otid plåga den arma
flickan med sin envishet, än med böcker, än med präster,
än med förmaningar, med lock och pock, med löften
om frihet, med hotelser af alla slag, och när Regina
vägrade att läsa böckerna och höra prästerne, lät den
nitiska frun hvar morgon och afton hålla bön i sin
fånges rum samt gudstjenst om söndagarna i samma
rum. Alla dessa medel förslöades mot hvad fru Märta
kallade Reginas halsstarrighet; ju mera fru Märta
bemödade sig, desto lugnare, kallare, omöjligare blef
hennes fånge. Regina betraktade sig som en martyr för
sin tro och led med skenbar köld alla förödmjukelser
för den heliga saken.

Men inom den nittonåriga flickan jäste det heta
sydländska blodet och kunde med möda kufvas till lugn
på ytan. Det fanns ögonblick när Regina velat spränga
Korsholm i luften, om hon det kunnat. Men de gamla
gråa murarna trotsade hennes tysta raseri, och flykten
blef slutligen hennes enda räddningsmedel. År och dag
grundade hon därpå; slutligen fann hon ett medel att
bedraga fru Märtas vaksamhet.

På Kajaneborgs slott satt den tiden som fånge den
ryktbare och olycklige Johannes Messenius, som i sin
ungdom varit uppfostrad hos jesuiterne i Braunsberg och
af dem blifvit utsedd att vara katolicismens apostel i det
kätterska Sverige. Inspärrad för sina smädeskrifter och
stämplingar till förmån för Sigismunds parti, hade han nu
på nittonde året, under grym behandling, suttit där som
en mullvad i sitt hål, då ryktet om hans lärdom, hans
olyckor och hans papistiska tänkesätt nådde äfven till
fröken Regina i hennes fängelse. Från den stunden korsade
sig djärfva förmätna planer i den fångna flickans själ.

En dag vid nyårstiden kom till Korsholm en
vandrande tysk kvacksalfvare, bärande sitt apotek på
ryggen ungefär som schackerjudarne i en senare tid. Det var 
en egenhet hos fältskärn, han som själf på sin
tid vandrat med apoteket på ryggen, att med synnerligt förakt
tala om kvacksalfvare.
Sådana doktorer och apotekare i samma person gjorde
goda affärer på det lättrogna folkets bekostnad och
anlitades ofta af de förnämaste, ty i hela landet fanns
ingen examinerad läkare och blott ett enda apotek,
nämligen i Åbo, och äfven det icke särdeles väl försedt.
Ej under således, att vår man äfven på Korsholm hade
fullt opp att göra med håll och stygn, magplågor och
gikt; ja fru Märta, som, hvar gång hon bastonerat sina
drängar, jämrade sig öfver kolik och andtäppa, omhuldade 
med synnerlig välvilja den främmande doktorn.
Inom få dagar bade denne blifvit fullkomligt hemmastadd,
och så hände att han kallades till fröken Regina, som
klagade öfver en envis hufvudvärk.

Fru Märtas vanliga slughet svek henne den gången.
Icke två dagar därefter befunnos både den unga fröken,
hennes gamla Dorthe och kvacksalfvaren en vacker
morgon sin kos. Ett utifrån lösbrutet järngaller och en
kvarlämnad repstege lämnade intet tvifvel öfrigt, att ju
kvacksalfvaren varit behjälplig att skaffa de fångna fri
passage öfver murar och vallar. Fru Märta glömde af
lutter häpnad och förargelse både kolik och andtäppa,
rörde upp både slott och stad samt utskickade genast
sina knektar i alla väderstreck att gripa de flyende. I
hvad mån hon däri lyckades, skall snart visa sig.

Vi återvända för en stund till Bertel, hvilken vi
finna, med hjärtat uppfylldt af de stridigaste känslor,
jagande bort i den stormiga kvällen och åtföljd af sin
trotjenare Pekka. Den ärliga själen kunde ej fatta en
så stor dårskap, som den att, nyss kommen till hemgården,
begifva sig bort från den varma brasan och
den kokande grötgrytan till drifvor och vargar i vilda
skogen. Och Bertel begrep sig icke själf. Nyss återkommen
norra vägen öfver Torneå på permission från
Tyskland, medan hären låg i vinterkvarter, hade han
skyndat genom Storkyro till Vasa, som i hemlighet var
hans egentliga mål. Och nu mötte honom på ena
stället en faders vrede, på det andra de toma murarna,
där hon varit och icke mera var. Utan spår var Regina
försvunnen.

-- Hvart skall jag köra? frågade Pekka entonigt
och buttert, när båda kommit ut på stora landsvägen.

-- Hvart du behagar, svarade lika vresigt hans
herre.

Pekka vände sina hästar mot Vasa, dit man härifrån
hade föga mer än tre mils väg. Bertel märkte det.

-- Åsna! ropade han, jag har ju befallt dig att
köra norrut.

-- Norrut, upprepade Pekka lika enstafvigt och
vände med en suck sina hästar mot Ny-Carleby, dit man
ännu hade sju mil. Den tiden funnos inga ordentliga
gästgifvaregårdar med hästar i hållskjuts för resandes
bekvämlighet. Men gårdar funnos på vissa mellanrum,
där alla som reste i kronans ärenden kunde påräkna
häst, medan öfriga resande måste hjälpa sig fram med
ackord. Prästgårdarna voro vanliga natthärbergen och
hade alla kvällar i ordning en stuga på gården, där
sängar med halm och ett bord med kall mat stodo
gästfritt tillreds för kände och okände. Det var ganska
naturligt, att Pekka, allt ännu med tanken på grötgrytan,
fördristade sig göra en ytterligare fråga: om man skulle
resa till natten in på Vörå prästgård.

-- Kör åt Ylihärmä, svarade ryttmästaren förtretad
och insvepte sig i sin ulliga fårskinnspäls, ty nattvinden
blåste isande kall.

-- D-n förstår sig på de förnämas nycker, mumlade
Pekka för sig själf och körde in på den smala
byvägen, som från Storkyro leder nordost mot den nämnda
orten, då ett kapell under Lappo socken.

Här hade drifvorna hopat sig famnshöga mellan
gärdesgårdarna, och de resande kunde blott fot för fot
arbeta sig fram. Efter en timmes stretande voro hästarna
uttröttade och stannade vid hvart tionde steg. Bertel,
försjunken i sina drömmar, märkte det knappt. Man
hade från Kyros vida slätter kommit in på Lappos
skogar. Ödemarkens tystnad, afbruten af stormens dån,
omgaf de resande på alla sidor, och vida omkring
syntes intet spår af en människoboning.

Pekka hade en stund gått vid sidan af släden och
med sina breda skuldror lyftat den opp, där den sjönk
så djupt in i drifvorna, att hästarnas kraft ej vidare
fick den att röras från stället. Ändtligen nekade ock
hans seniga armar sin tjenst; släden stannade midt i ett
berg af snö.

-- Nå? utropade Bertel otåligt. Hvad står på?

-- Ingenting annat, svarade Pekka lugnt, än att vi
här hvarken behöfva klockare eller präst, för att finna
en graf.

-- Huru långt är härifrån till närmaste gård?

-- Jag vill minnas en mil.

-- Ser du icke något som liknar ett eldsken där
borta långt in i skogen?

-- Hm, jo men, det ser väl så ut ...

-- Spänn ur hästarna och låt oss rida dit.

-- Nej kära herre, det är inte värdt. Här i
skogen spökar det riktigt ramt, det vet jag af gammalt,
allt sedan bönderna här slogo sin fogde ihjäl under
klubbekriget och brände hans gård och hans oskyldiga barn.

-- Prat! Jag säger dig att vi rida dit.

-- Må gå för mig.

Om få sekunder voro hästarna urspända, och de
båda resande stretade ridande fram emot eldskenet, som
stundom försvann, stundom åter blänkte upp bakom de
snöiga furorna.

-- Men säg mig, Pekka, började Bertel, hur hänger
det ihop med ödemarken här rundtomkring? Jag vill
minnas att jag i min barndom hört mycket därom.

-- Jo jo. Mor var ju hemma härifrån.

-- Här var fordom ett stort nybygge på skogen?

-- Stort var det visst, om många hundrade tunnlands
vidd; det allt hade fogden tagit opp genom
milslånga diken redan i salig kung Göstas tid. Och här
växte många hundrade tunnor säd, har far min sagt,
och en stor ny gård hade fogden byggt och lefde som
en prins i ödemarken. Och då kommo, som sagdt var,
bönderna och tände eld på gården nattetid, och där
förgingos både folk och fä, förutom den unga fröken,
som far eder bärgade och sedan tog till sin hustru.
Han hade allt en trasa med i byket, far eder.

-- Och sedan blef gården aldrig byggd igen?

-- Måtro att ägorna voro en fet bit, och så fanns
nog folk som satte sig före att flytta hit och göra
förtret åt fan. Men fan var dem för klok, han begynte
här ett så förskräckeligt regemente med spökande och
grasserande natt och dag, så att ingen var säker för
lif och lefverne, långt mindre för sin syndiga själ. Satt
man hemma i stugan, så rycktes stolarna undan ens
rygg, grötfatet trillade af sig själf under bordet, tegelstenarna
refvos ur muren och haglade folket kring
öronen. Gick man i skogen, så var man ej bättre däran,
man skulle se sig väl före att icke träden ramlade
öfver ens hufvud, fast vädret var stillt, och att icke
marken gaf vika under ens fötter, där nyss varit hårdaste
väg, och drog en i kärr utan botten. Och när
jag tänker på att vi nu färdas i samma skog ... voj voj,
jag sjunker ...

-- Din tok, det är ju renaste snö. Och sen, säger
du, kunde folket ej härda längre ut?

-- Sen flyttade alla bort, så att här ej blef en
katt en gång, förutom en gammal torpare, men han är
väl längesedan död. Hela den stora nyodlingen blef
öde igen, dikena grodde samman, ängarna blefvo åter
mossa och tallskogen bredde sig ut öfver åkertegarna.
Det är nu snart fyrtio år sedan ...

Och Pekka, som annars ej kostade ut sig med
långa tal, syntes, förundrad öfver sin ovanliga
pratsamhet, plötsligen sätta en damm för sin språklåda, i det
han höll stilla med hästen.

-- Hvad är det nu igen? frågade Bertel otåligt.

-- Jag ser icke mera till eldskenet.

-- Icke jag heller. Det skymmes af träden.

-- Nej kära herre, det skymmes icke af träden,
det har sjunkit i jorden, sedan det narrat oss hit i
vildaste skogen. Jag har ju sagt att det skulle så gå.
Vi komma aldrig med lifvet härifrån.

-- Rid för d-n på och håll ej stilla, då stelnar ju
både häst och karl. Jag tycker mig se något som
liknar en stuga därborta.

-- Vacker stuga, jo en stor sten med gråa
sidor, där blåsten sopat bort snön. Det är förbi
med oss.

-- Håll mun och rid på. Här komma vi till
en slätt med ung skog; det skymtar något fram
mellan snön.

-- Alla helgon vare oss nådiga. Just nu äro vi
på stället där gården stått. Ser ni icke de gamla eldstäderna
sticka fram genom snön? Icke ett steg längre,
herre!

-- Jag bedrar mig icke ... där är stugan.

Bertel och hans följeslagare befunno sig på en
ytterst besvärlig mark, där hästarna vid hvarje steg
snafvade öfver stora stenar eller i djupa gropar, betäckta 
af snön. Manshöga drifvor och kullfallna trädstammar
ökade markens oländighet, likasom för att än
mer försvåra passagen till en halfförfallen torpstuga,
af slump eller beräkning dold bakom tvenne lummiga
granar med ända ned till marken hängande grenar.
Stugans enda fönster hade på yttre sidan en lucka, som
än upprycktes af stormen, än åter med fart slogs igen,
hvaraf kom att eldskenet inifrån än visade sig, än åter
försvann.

Bertel steg af hästen, band den vid granen och
närmade sig fönstret, för att utifrån kasta en blick
dit in. Ett hemligt hopp bevingade hans steg. Han antog
för gifvet, att därest de flyende tagit vägen norrut,
hade de icke följt stora landsvägen, utan sökt att på
bivägar undkomma sina förföljares efterspaningar. Men
i denna del af den stora österbottniska slätten korsade
sig redan den tiden hundrade små vägar inåt nybygderna
i öster. Hvem sade honom, att de flyende just skulle
ha valt denna väg?

Likväl klappade hans hjärta, när han närmade
sig fönstret. Af de fyra små rutorna voro två af
horn, som brukades förr än glaset; en var sönderslagen
och tillstoppad med björnmossa; blott den fjärde var
af glas, men så islupen och snöbetäckt, att i början
ingenting kunde urskiljas. Bertel andades på rutan,
men fann till sin förtret, att isen på dess insida
trotsade hans nyfikenhet. I detta ögonblick gnäggade
hans häst.

Det förekom Bertel löjligt att utifrån speja in i en
fattig torpstuga. Redan var han i begrepp att klappa
på dörren, då i detsamma en skugga bortskymde eldskenet,
och isen på rutans insida hastigt smälte för
andedräkten af en människa, nyfiken att se ut, likasom
han att se in. Snart var Bertel i stånd att urskilja
ett ansikte med brinnande ögon, som tätt invid rutan
stirrade ut, likasom för att upptäcka orsaken till hästars
gnäggande midt i natten i ödemarken.

Åsynen af detta ansikte verkade på den nattlige
riddaren som ett elektriskt slag. Med tanken på den
sköna Regina hade Bertel väntat sig en syn af
angenämare art. I stället visade sig ett likblekt ansikte
omslutet af en svart åtsittande läderhufva, i hvars
mörka ram det bleka ansiktet syntes än blekare. Dessa
drag hade Bertel sett engång förut, och när han
samlade sitt minne, förenade sig därmed hågkomsten
af en förfärlig natt i de bajerska skogarna. Ofrivilligt
drog han sig tillbaka och stannade ett ögonblick
obeslutsam.

Denna hans rörelse märkte Pekka, som kvarblifvit
på sin häst, för att hafva reträtten öppen.

-- Fort bort härifrån! ropade han. Jag har ju
sagt, att i denna skog bor ingen annan än lifslefvande fan.

-- Ja, du har rätt, svarade Bertel, leende åt sin
egen fruktan och hvad han ansåg vara ett foster af sin
upphetsade inbillning. -- Om nånsin hin håle tagit
mänsklig gestalt, så bor han i denna stuga. Men just
därför skola vi se gunstig herrn i synen och tvinga
honom att gifva oss nattkvarter. Hollah där, hej, låt
opp för resande!

Och dessa ord åtföljdes af några kraftiga slag på
den stängda dörren.

-
9. Don Quixote af Mancha. 

Efter en lång väntan öppnades
stugans dörr inifrån, och en
gubbe, krökt af ålder och med
snöhvitt skägg, visade sig vid
ingången. Van vid krigets rätt
att taga hvad man behöfde,
där det nekades godvilligt, sköt
Bertel den gamle åt sidan och
inträngde utan krus i den förfallna
kojan. Till sin stora förvåning fann han den
tom. En halfslocknad pärta, instucken i spiselmuren,
kastade ett ovisst sken kring denna armodets boning.
Ingen dörr syntes till, mer än ingången; ingen lefvande
varelse kunde upptäckas, mer än den snöhvite gubben
och en stor lurfvig hund, som utsträckt vid spiseln
visade den objudne gästen tänderna.

-- Hvar är den karlen i svarta läderhufvan, som
nyss var härinne? frågade Bertel skarpt.

-- Gudsigne ers nåd, svarade gubben ödmjukt och
undfallande, hvem skulle här vara annan än ers nåd?

-- Ut med sanningen! Här måste någon vara
gömd. Under sängen ... nej. Bakom muren ... nej. Och
likväl har du nyss haft en större brasa upptänd i spiseln.
Hvad, jag tror den är släckt med vatten? Svara!
-- Det är så kallt, ers nåd, och stugan är otät ...

Bertels misstankar, engång väckta, läto ej afspisa sig.
Hans ögon flögo spejande kring rummet och upptäckte
ett litet föremål, som fallit under en bänk. Det var en
fin och mjuk fruntimmershandske, fodrad med harull.

-- Vill du bekänna, gamle skurk! utbrast ynglingen
med hetta.

Den gamle syntes bestört, men blott för ett ögonblick.
Han förändrade hastigt min, nickade småslugt
och pekade på vrån närmast muren. Bertel följde hans
vink ... några steg -- och golfvet vek under hans fötter.
Han hade stigit i det öppna hålet af en källare, hvars
ingång varit bortskymd i den mörka skuggan af muren.
Strax därpå slogs ofvanifrån en lucka öfver öppningen,
och man hörde rasslet af en stadig järnhake, som betog
den instängde all möjlighet att inifrån upplyfta källarluckan.

Bertel hade fallit i en af dessa gropar under golfvet,
där fattigt folk brukar förvara rotfrukter och spisöl.
Gropen var icke djup och fallet föga farligt, men Bertels
harm det oaktadt ganska naturlig. Den lilla handsken
sade honom allt. Hon måste vara här, hon, den sköna,
stolta, olyckliga furstedottern, hvilken han så länge i
hemlighet tillbedt. Hvad visste han, om hon icke här
råkat i grymme röfvares våld, och just nu, när han efter
år af längtan stod henne så nära, och just nu, när hon
kanhända behöfde hans hjälp och värn, just nu hade
han fallit i ett nesligt försåt, satt fången i ett råtthål,
eländigare än själfva den koja, hvars golf i detta
ögonblick utgjorde hans tak. Förgäfves sökte han att
med kraften af sin skuldra upplyfta golftiljorna; de voro
obevekliga likt det öde, som redan så länge gäckat hans
bästa förhoppningar.
Emellertid kunde han från kojan ofvanför sig urskilja 
ett sakta sorl, som om flera människor passerat
öfver golfvet. Därefter blef allt åter tyst.

Bertels enda hopp var nu Pekka, som icke vågat
sig in i stugan. Äfven han hördes icke af, och så
förflöto tre eller fyra timmar i en dödande ovisshet,
ökad af utsikten att förgås af köld och hunger.

Då hördes åter steg där ofvanför, haken slogs af
och luckan lyftades bort. Halfförstelnad klättrade Bertel
upp ur sin fuktiga grop, i den vissa tron, att Pekka
ändtligen utspanat hans fängelse. I stället mötte honom
gubben med det snöhvita skägget, ödmjuk, undfallande,
likasom förut, och erbjöd sin hand att hjälpa fången ur
gropen. Vredgad fattade den unge krigaren den gamle i
hans knotiga skuldra och redde sig till en hotande räfst.

-- Usling! utropade han, är du ledsen vid lifvet,
eller vet du icke hvad du gör, vanvetting? Hvad hindrar
mig att krossa din ömkliga varelse mot muren af din
egen härd?

Den gamle betraktade honom utan att förändra en min.

-- Gör det, Bertilas son, genmälde han. Döda
gärna, om du så vill, din moders gamle trotjenare; hvad
gagnar det honom att mera lefva?

-- Min moders trotjenare, säger du?

-- Jag är den siste kvarlefvande af alla dem, som
fordom bebodde denna fruktbara nejd, som nu är en
ödemark. Det var jag som sade till Aron Bertila, när
min herres gård föröddes i blod och aska: rädda min
fröken! Och Bertila gjorde det; förbannad vare han
och välsignad tillika! Han bar min hulda och ädla
fröken ur lågorna, och hon, en adelig jungfru, blef den
högmodige bondens ödmjuka hustru.
-- Men är du galen, gubbe? Om du är, som du
säger, min mors trotjenare, hvarför har du instängt mig
i detta fördömda hål? Medgif att din vänskap är af
besynnerlig art.

-- Döda mig, herre, jag är nittio år. Döda mig,
jag är ... än katolik!

-- Du! Nå vid mitt svärd, jag börjar förstå dig.

-- Jag är den siste katoliken i detta land. Jag är
af kung Johans och kung Sigismunds tid. Jag var en af
de fyra, som begrofvo den sista nunnan i Nådendals
kloster. Sedan tjugu år har jag icke hört mässan, icke
blifvit bestänkt med det heliga vigvattnet. Men alla
helgon vare lofvade, en timme före eder ankomst har
jag ätit af hostian.

-- I din koja har varit en munk?

-- Ja, herre. En af de våra.

-- Och med honom följde en ung flicka och hennes
gamla duenna? Svara!

-- Ja, herre. De följde honom. 

-- Och vid min ankomst har du gömt dem ...

-- På vinden. Ja, ers nåd.

-- Därefter har du lockat mig i din usla råttgrop,
medan du låtit kvinnorna och munken fly?

-- Jag nekar ej att så skett.

-- Och hvad tror du skall bli din lön för detta?

-- Hvad som helst. Döden kanhända.

-- Jag vill skona ditt lif, men blott på ett villkor.
Du skall visa mig de flyendes väg.

-- Mitt lif! Jag har sagt att jag är nittio år.

-- Och du fruktar icke ... pinbänken?

-- Helgonen gifve att jag vore värdig en så stor ära.

-- Men om jag bränner dig lefvande i din egen koja?

-- De heliga martyrer ha blifvit brända på bål.
En irrande riddare.
-- Nej, gamle man, jag är ingen bödel; jag har i
min konungs skola lärt mig högakta troheten. -- Och
Bertel tryckte med rörelse gubbens hand. -- Men ett
skall jag säga dig, fortfor han. Du tror måhända att
jag kommit för att återföra de flyende i deras fängelse.
Det är icke så. Jag svär på ridderlig ära, att med lif
och blod försvara fröken Reginas frihet och göra allt
hvad i min förmåga står, för att gynna hennes flykt.
Vill du nu säga mig hennes väg?

-- Nej ers nåd, sade den gamle lugnt. Den unga
fröken står under helgonens och en klok mans beskydd.
Ni är ung och af hetsigt blod, ni skulle blott störta
dem alla i fördärfvet. Vänd därför om, ni skall icke
mera finna de flyendes spår.

-- Tjurhufvud! mumlade Bertel harmsen. Farväl,
jag skall nog hjälpa mig dig förutan.

-- Blif vackert här till i morgon, ers nåd! I dag har
ni frihet att gå, om ni behagar, en mil genom manshöga
drifvor till närmaste gård. I morgon kan ni rida bekvämt.

-- Bof, du har bortskickat mina hästar?

-- Ja, ers nåd. Ni måste vara hungrig. Se här
en gryta med kokta rofvor. Måtte de smaka er.

-- Ah -- tänkte Bertel vid sig själf, i det han
med häftiga steg mätte stugans korta golf -- jag ville
icke för tio buteljer rhenskt, att Larsson såge mig i detta
ögonblick. Han skulle då likna mig vid den irrande
riddaren af Mancha, som under färden efter sin Dulcinea
råkade ut för de mest prosaiska äfventyr. Huru komma
härifrån i manshöga drifvor? ...

-- Men, tillade han högt, något faller mig in. Jag
vill försöka om icke ett af min barndoms muntraste
nöjen här kan komma mig väl till pass. Gubbe, hvar
har du dina skidor?
-- Mina skidor? svarade gubben förlägen. Jag
har inga.

-- Du har, jag ser det på din min. Ingen finne
i ödemarken är utan skidor. Hit med dem, fort! Och
utan att akta på gubbens undskyllan, uppryckte Bertel
luckan som förde till vinden och utdrog innan kort ett
par ypperliga skidor.

-- Nå, min gubbe, utropade den unge ryttmästaren,
hvad säger du om mina nya hästar ... jag kallar dem
mina, ty jag slår vad att du säljer dem åt mig för
dessa hårda silfverdaler. Smidigare fålar ha sällan ilat
fram öfver höga drifvor. Har du annars någon hälsning
till munken och fröken Regina, så skall jag med nöje
framföra den.

-- Gif er icke ensam ut i ödemarken, unge herre,
genmälde den gamle. Där finnes hvarken stig eller spår,
skogen är flera mil lång och uppfylld af vargar. Det
blir er vissa död.

-- Du bedrar dig, min vän, återtog Bertel. Om
jag ej misstar mig, finnas där spår åt tvenne håll: det
ena efter mina hästar, det andra efter flyktingarnes.
Säg mig, redo de eller åkte de?

-- Jag tror att de redo.

-- Då är jag säker på att de åkte. Du är mig en
inpiskad skälm. Men jag förlåter dig för dina präktiga
skidors skull. Farväl. Om två timmar har jag hunnit
dem jag söker.

Med dessa ord skyndade Bertel ut.

Det var ännu bittida på morgonen, väl två eller tre
timmar före solens uppgång. Men lyckligtvis hade yrvädret 
upphört, himlen hade klarnat och vinterns stjärnor
blinkade tindrande klart på det blåa hvalfvet. Kölden
hade skärpt till, en bitande frost hade bestrött alla
grenar och drifvor med dessa diamanter af is, som på
engång blända och tjusa vandrarens öga. Anblicken af
skog och snö i en stjärnklar vintermorgon verkar i nordbons 
sinne en egen lifvande känsla; det är i denna
tafla en höghet, en glans, en renhet, en friskhet, som
återföra honom till barndomens intryck och den första
ungdomens strålande illusioner. Där är intet som klämmer
hjärtat ihop och förlamar de sväfvande vingarna af
fantasin; allt är där så oändeligt, så högtidligt, så fritt;
man skulle säga att naturen i denna vinterns och nattens
stumhet är död, och likväl lefver hon varm och rik i
vandrarens bröst. Det är som hade hon i denna lilla
punkt, detta ensliga hjärta i ödemarken, sammanträngt
allt sitt sprittande lif, blott för att låta det lefva än
skönare midt i förstelningen, stumheten och stjärnglansen
rundtomkring.

Äfven Bertel erfor denna känsla af friskhet och lif.
Han var ung ännu och öppen för alla intryck. När han
lätt som en vind ilade bort mellan stammar och drifvor,
kände han sig rätt barnslig till mods. Han tyckte sig
ännu vara den forne gossen, som flög öfver snön på
Storkyros slätter, för att lägga sina snaror för orren i
skogen. Väl sviktade han i början af ovana, när skidorna
lustigt halkade nedför islupna branter; väl stötte han
stundom fel och snafvade någon gång, men snart hade
han återvunnit sin forna färdighet och stod säker som
förr på markens alla ojämnheter.

Nu gällde att finna de flyendes spår, och det var
icke lätt. En timme hade Bertel redan ströfvat omkring
i riktning åt Ylihärmä, och ännu hade han ej upptäckt
det ringaste. Yrvädrets sista vindkast hade igensopat
spåren; man såg endast vargens färska fjät, där han
nyss lunkat fram genom snön, och stundom flaxade en
uppskrämd ripa mellan de snötyngda grenarna. Nattvak,
hunger och trötthet begynte att nedstämma ynglingens
krafter; kölden tog till, när det led emot solgången, och
strödde med rimfrost hans mörka mustascher och hans
fjädrade hatt.

Då syntes ändtligen på en skogsväg, där lummiga
granar afhållit blåsten, friska spår af medar och hästhofvar. 
Bertel följde dem med ansträngda krafter;
stundom förlorades spåren i snön och stundom funnos
de åter, där vägen var skyddad. Solen rann rödgul upp
i sydost öfver trädens toppar; dagen blef klar och kall;
rundtomkring sågs ej annat än skog och drifvor.

Men långt borta i norr höjde sig en liten pelare af
rök mot den klara, gula morgonhimmelen. Bertel sträfvade
ditåt, skidorna fingo åter fart, vägen led bättre, och
ändtligen nådde den trötte äfventyraren en enstaka gård
vid sidan af allmänna landsvägen. Den förste han
mötte var Pekka, som gick att fodra sina hästar.

-- Slyngel, utropade Bertel med glad öfverraskning,
hvem har skickat dig hit?

-- Hvem? upprepade Pekka med lika glad förvåning. 
Jo det skall jag säga, det har djäfvulen gjort.
Hur jag väntade och väntade utanför det fördömda rucklet
i skogen, så blefvo mina ögon tunga och föllo igen,
där jag satt på drifvan. Om en stund vaknade jag af
hästarnas gnäggande, och hvad såg jag? En släde,
likasom vår, förspänd med två hästar, galopperande bort
på skogsvägen. Antingen är det min herre eller fan,
sade jag till mig själf, men lika godt, jag följer honom.
Därpå klef jag ånyo upp på hästryggen, och hungrig var
jag så det är skam att säga, men efter följde jag.
Slutligen blefvo hästarna trötta, jag förlorade släden ur
sikte och tackade alla både katolska och lutherska
helgon att jag ändtligen kom hit till gården och fick
mig ett fat varm välling. Ty var det hett vid Lützen
och Nördlingen, så var det, förb. mig, kallt här i Ylihärmä,
det är tvärsäkert.

-- Godt, sade Bertel, de skola ej undgå oss. Men
vet du en sak, Pekka: det ges ögonblick när hunger
och sömn äro starkare än själfva kärleken. Kom, låt
oss gå in.

Och Bertel gick in, lät koka sig en skål varm mjölk
och kastade sig, öfverväldigad af trötthet, på en halmbädd 
i stugan. Där skola vi nu för ett par timmar
lämna vår irrande riddare i ro.

-

10. Kajaneborg.

Långt borta i norden brusa
de stora mäktiga sjöarnas 
vatten under hvalf af is;
forsarnas fradga fryser aldrig, tallarnas grönska vissnar
aldrig, och aldrig svikta de gråa klipporna, som pressa
tillsamman den skummande floden i trånga dalar. Här
kämpa naturens makter sedan årtusenden sin rastlösa
strid utan hvila, utan försoning; floden tröttnar ej att
brottas med klipporna, klipporna tröttna icke att gäcka
floden; fjällarna åldras icke; de ofantliga kärren trotsa
odlingen; vinterhimmelens frostiga klarhet böljar som
fordom i norrskenets vågor och skådar i sitt orubbliga
majestätiska lugn på de glesa kojorna vid forsarnas
stränder.

Här är nattens och fasornas hembygd; här är
skuggan i den finska diktens gyllene taflor. Här
spinner den ljusskygga trolldomen sina nät kring människors
tro; här var hjältarnes graf; här var plågornas
berg. Här ödde de siste jättarne sin otympliga kraft
i bergöknarna; här stod Hiisis borg, hvars trappsteg
höllo hvardera en famn i höjd. Här rufvade forntiden
på sina dystraste tankar, hit drog den sig steg för steg
tillbaka undan ljuset af en nyare tid. Och här har
den förblödt i sitt vanmäktiga raseri; hedendomen, fallen
ifrån sin storhet, smyger sig, insvept i kristendomens
fårakläder, fridlös kring bygderna, pysslande med sitt
eländiga skrock på nattliga kyrkogårdar.

Innan de stora nordliga vattnen, uppretade af sin
kamp i hundrade forsar, gå att söka sin korta hvila i
Uleå sjö, tömma de än en gång sin vrede i de tvenne
väldiga fallen Koivukoski och Ämmä invid det lilla
Kajana. Likt tvenne ofantliga störtvågor kasta sig
vattenmassorna hejdlöst ned utför trånga pass, och så
våldsamt är deras fall, att människans djärfhet, van
att brottas med naturen och segra till slut, har stannat
med häpnad här och erkänt sin vanmakt. Ända till
senaste tid ha de otaliga båtar, som styrt utför forsarna
under sin färd nedåt Uleåborg, likväl här nödgats landa
och släpas med häst genom Kajanas gator.

Midtemellan de båda fallen Koivukoski och Ämmä
ligger i strömmen en flat klipphäll, till hvilken man
från båda sidor kommer på broar. Här resa sig de
gråa murarna af ett forntida fäste, nu i ruiner och
ständigt badadt af strömmens vågor. Detta fäste är
Kajaneborg, anlagdt år 1607 under Carl IX:s tid till
värn mot ryska infall. Dess historia är kort och har
blott en lysande punkt, nämligen själfva dess fall. Törhända
kommer den tid i denna berättelse, när vi tala
därom.

Vi räkna nu år 1635 och slottet står i sin
ungdomsstyrka. Dess form liknar en pil med spetsen
vänd emot strömmen. Såframt icke hunger uppstår
eller fienden för upp på höjderna groft artilleri, anses
det ointagligt. Men hvar skall den fientliga hären finna
en väg till Kajaneborg? Rundtomkring i de omätliga
ödemarkerna finnes icke en banad väg, där ett hjuldon
kan framkomma; på gångleder och ryttarstigar färdas
man sommartid fram, och vintertid ilar renen med sin
pulka hit öfver sjöarnas isar.

Det är vinter; en tjock isskorpa vid stränderna och
slottets murar utvisar att kölden varit sträng, ehuru
den ej förmått islägga den oroliga strömmen i dess
hastiga lopp. Några soldater, klädda i jackor af fårskinn
med ullen inåt, äro sysselsatta att hemköra ved från
den nära skogen. Det är fred i landet, vindbryggan
är nedfälld, och hästarnas hofvar dåna på bron öfver
strömmen. Då uppstår på borggården en häftig ordväxling.
En äldre kvinna af hög växt och skarpa, föga
behagliga drag har bemäktigat sig ett af vedlassen
och knuffar undan soldaterne, medan hon plockar i
famnen så många vedträn hon förmår bära och befaller
en yngre kvinna att göra detsamma. Soldaterne utösa
grofva okväden, och kvinnan med de skarpa ögonen
blir dem ej svaret skyldig. En underofficer, ditlockad
af larmet, underrättar sig om orsaken, tilltalar kvinnan
med hårda ord och befaller henne att återlämna den
ved hon bemäktigat sig. Kvinnan vägrar att lyda;
underofficern befaller att bruka våld; kvinnan fattar
posto vid en vägg, höjer ett vedträd i luften och hotar
att krossa skallen på den förste som nalkas henne.
Soldaterne svära och skratta; underofficern tvekar;
kvinnans djärfhet kommer alla att studsa.



Då visar sig på trappan en äldre man, för hvilken
alla med vördnad ge rum. Det är ståthållaren Wernstedt.
Så snart kvinnan får se honom, lämnar hon sin krigiska
position och berättar med en ström af ord den oförrätt
hon lidit.

-- Ja, nådig öfverste, säger hon, så vågar man
behandla en man, som är Svea rikes stolthet och
prydnad. Icke nog att man inspärrat honom i denna
eländiga vrå bakom all ära och redlighet; man låter
honom ännu därtill frysa ihjäl. Hvilken ved har man
gifvit oss! Store Gud, idel råa och ruttna klabbar, som
fylla rummet med rök och icke ge ens så mycken
värme att bläcket upptinar på hans bord. Men jag
säger öfversten, att jag, Lucia Grothusen, icke vidare
ämnar låta huttla med mig. Den här veden är god,
och jag tar den jag, ser öfversten, midtför näsan på
dessa skojare, som allesamman äro värda att hängas i
den högsta fura i Paldamo skog. Packen er ur vägen,
dagdrifvare, och veten hut för mig och er öfverste. Veden
är min, och därmed basta.

Ståthållaren småler.

-- Låten henne behålla veden, säger han till soldaterne,
annars får ingen i slottet någon lefvande fred.
Och du Lucia, jag säger dig att du skall hålla din
elaka tunga, som bragt så mycken ofärd åstad; det
kunde annars hända att jag åter låter sätta dig och
din man i det där kyffet du vet, där Erik Hare satte
eder och där strömmen går tätt under golftiljorna. Är
det tack för den mildring jag gett er, att du ständigt
uppväcker gräl här i slottet? I förgår har du brukat
din mun, när du ej fick nog såpa till tvätten, i går har
du med trots tagit en fårbog ifrån mitt kök, och i dag
illfänas du åter för veden. Akta dig, Lucia, mitt tålamod
tar slut.

Kvinnan ser ståthållaren rakt i ansiktet.

-- Ert tålamod! upprepar hon. Huru länge tror
ni då att mitt skall räcka? Det är nu snart nitton år
som vi suttit här i detta ulfvanäste. I nitton långa år
har den skamfläck vidlådit Sveriges land, att dess störste
man suttit här som en missdådare! ... Märk hvad jag
säger, Sveriges störste man, ty den dag skall komma,
när ni och jag och alla dessa själar af fläsk, alla dessa
vandrande ölstånkor blifvit maskarnas rof och icke mer
ihågkommas af eftervärlden, än det svin ni slaktat i dag;
men Johannes Messenii namn skall med gloria skina
i alla tider. Ert tålamod! Har då icke jag haft tålamod
jag som i dessa evighetslånga år slagits med er om en
bit bröd, om en brasa ved, om en hufvudkudde för
denne store man, som ni misshandlat; jag, den enda,
som hållit hans bräckliga kropp vid makt och stärkt
hans själ till det stora verk, som han dessa dagar fulländat!
Vet ni hvad det vill säga att lida som jag, att
försaka som jag, att ryckas från sina barn, att gå med
förtviflan i hjärtat och löje på läpparna, för att synas
äga ett hopp, när man icke mera har något ... vet ni,
öfverste, hvad det vill säga? Och ni kommer här och
talar om ert tålamod!

Soldaternes högljudda löje afbryter på engång den
gamla kvinnans munvighet. Hon märker nu först att
ståthållaren tagit det klokaste parti han i så fatta 
omständigheter kunde göra och gått sin väg. Det är icke
första gången Lucia Grothusen drifvit en fästnings
kommendant på flykten! Hon skulle åtaga sig att jaga
till skogs en hel garnison. Men det förtryter henne,
att hon icke får tillfyllest lätta sitt hjärta. Hon kastar
ett vedträd mot den närmaste och värste af sina begabbare
samt skyndar att med veden uppnå en låg
bakdörr. Soldaten, träffad af Lucias kast i benet, fattar
under en svordom det kastade vedträdet och slungar det
i sin tur efter den bortgående. Lucia, träffad i hälen,
uppger ett rop af smärta och vrede ... strax därpå ser
man henne försvinna genom bakdörren, följd af soldaternes
högljudda hånlöje.
Under detta uppträde af själfförsakelse på ena och
råhet på båda sidor, har en grupp främlingar inkommit
öfver västra slottsbryggan och begära att föras till
kommendanten. Soldaterne betrakta dem med nyfikenhet;
de bära bönders tarfliga dräkt, men hela deras väsen
förråder ett främmande land. Främst går en äldre man
med mörka skelande ögon och gulblek hy, hvars ansikte
knappast synes innanför en yfvig mössa af hundskinn,
som betäcker med sina örlappar största delen af hufvudet.
Efter honom följer en ung kvinna i hemväfd randig
yllekjol och tätt åtsittande koft af nytt, fint och hvitt
kalfskinn. Äfven hennes ansikte är till största delen
doldt under en hufva af grof filt, bebrämad med ekorrskinn,
hvars fina pälshår äro beströdda med rim. Man
ser endast ett par sköna dunkla ögon af ovanlig glans
blicka fram under hufvan. Den tredje af sällskapet är
en liten gumma, så inhöljd i mångdubbla pälsar, att
hennes korta gestalt vuxit ut på bredden till formen af
en välstoppad vandrande räckdyna. Alla dessa personer
införas till ståthållaren. Mannen med hundskinnsmössan
framvisar ett pass, enligt hvilket han, Albertus Simonis,
af kongl. majestäts regering är antagen till fältläkare vid
de nästa vår till Tyskland afgående trupperna samt för
närvarande med hustru och dotter stadd på resa från
Danzig öfver Viborg och Kajana norra vägen till Stockholm.
Ståthållaren granskar med uppmärksamhet mannen
och hans papper samt tyckes finna båda riktiga. Därefter
anvisar han de resande ett rum i slottets östra
flygel och anbefaller att försörja dem med de förfriskningar
en lång resa i en så sträng årstid kan göra
erforderliga.

-
11. Statsfången.

Det rum, dit vi nu inträda, är beläget i slottets
södra torn, och icke särdeles inbjudande. Det är
stort och mörkt. Ehuru beläget mot solsidan, förmår
det trånga fönstret med dess tjocka järngaller blott
sparsamt insamla några af vinterdagens flyende solstrålar.
En stor öppen spis med gråstenshäll upptager
rummets ena hörn; en omålad groft hyflad säng, ett par
bänkar, ett par stolar, en klädkista, ett stort bord under
fönstret och ett högt hörnskåp närmast därintill utgöra
rummets öfriga husgeråd. Alla dessa saker ha ett nytt
utseende, som i någon mån försonar ögat med deras
grofhet. För öfrigt liknar rummet en sällsam förening
af kök och studerkammare. Lärdomen har uppslagit
sin bostad i dess öfra del närmast fönstret; bordet är
betäckt af bläckfläckar, uppfylldt med gulnade manuskripter
och stora folianter i band af pergament; hörnskåpets
dörr är uppslagen och förråder dess bestämmelse
att tjena till bibliotek. Rummets nedra del kring spiseln
har ett annat utseende. Här står tvättbunken bredvid
mjölsäcken; en gryta öppnar sin famn för några torkade
gäddor och några bitar salt fläsk, som täfla om platsen
med en så vatten och en hylla betäckt med grofva
lerkärl.

Sådan är den boning, hvilken ståthållaren Wernstedt
inrymt åt statsfången Johannes Messenius, hans hustru
och hans piga, i utbyte mot det afskräckande kyffe, där
Messenii plågoande, den grymme Erik Hare, i många år
inspärrat de olyckliga. Detta rum är åtminstone torrt
och högt; dess husgeråd äro likaledes en vängåfva af
ståthållaren. Messenius bebor dess öfra del; hans
kvinnliga hushåll den nedra.

Vid det stora bläckade bordet sitter en krokig
gråhårsman, kroppen insvept i pälsar, fötterna instuckna
i stöflar af renhud, hufvudet betäckt med en tjock yllemössa.
Den som sett denne man i hans lyckas och
välmakts dagar, när han högljudd förde ordet i Upsala
konsistorium, eller stolt som en kung i sitt rike herskade
öfver alla det svenska riksarkivets historiska skatter,
han skulle väl föga i denna vissnade, af åren och
olyckan böjda gestalt ha igenkänt mannen med det förmätna
sinnet, Rudbecks och Tegels motståndare, den
lärde, snillrike, högmodige jesuiteraposteln och konspiratören
Johannes Messenius. Men forskade man nogare
i dessa skarpa, oroliga ögon, som tycktes ständigt vilja
genomtränga framtiden lika långt som de trängt genom
det förflutna, och läste man dessa ord, dem hans
darrande hand nyss tecknat på det framför liggande
papperet -- ord fulla af själfkänsla ända till förmätenhet
-- då anade man, att inom denna förfallna hydda
arbetade en själ obruten af tid och öde, stolt, som den
fordom var, högtsträfvande, som den aldrig kunde upphöra
att vara.

Den gamle mannens blickar stirrade på papperet
ännu länge sedan han upphört att skrifva.

-- Ja, sade han tankfull och eftersinnande, så skall
det vara. Medan jag lefver, hafva de trampat mig som
en mask i stoftet, men när jag engång är död, skola de
förstå på hvem de trampat hafva. Gloria, gloria in
excelsis! Den dag skall komma, om den ock dröjer
i hundrade år, när denne usle fånge, som nu, förgäten
af hela världen, borttynar sitt lif i ödemarken, skall med
beundran och vördnad kallas den svenska historiens
fader ... Då -- fortfor han med ett bittert småleende
-- då kunna de ingenting mera göra för mig. Då är
jag död. Det är dock förunderligt. Den döde mannen,
hvars ben redan länge multnat i grafven, han lefver
ännu i sina verk, hans ande går lifvande och förädlande
fram genom seklerna. Allt hvad han lidit
medan han lefde, all smälek, all förföljelse, alla fängelsegaller,
de äro glömda, de finnas icke mer, blott hans
namn lyser ännu som en stjärna genom århundradens
natt, och eftervärlden, med sitt korta minne och sitt
långa register på människors otack, säger i tanklös
beundran: det var en stor man!

Under dessa ord inträdde i rummet den gamla
kvinnan, hvars bekantskap vi gjorde på borggården.
Hon öppnar varligt dörren, hon går på tå, likasom
fruktar hon att väcka ett sofvande barn. Därpå nedlägger
hon långsamt och tyst den tunga börda af ved,
som hon bär i sin famn. Ett litet buller är oundvikligt;
den gamle vid bordet spritter upp ur sina tankar och
far häftigt ut emot den gamla med veden.

-- Kvinna, säger han, du understår dig att störa
mig! Har jag icke sagt dig, iterum iterumque, att du
skall flytta dina penates procul a parnasso. Förstår du
det ... lupa!

-- Käraste gubbe, jag hämtar dig bara litet
ved. Du har frusit så mycket dessa dagar. Var inte
ond nu, du skall få godt och varmt, det är en skön
ved ...

-- Quid mihi tecum? Drag för tusan böflar. Du
vexerar mig. Du fatigerar mig. Du är, som salig
Gustavus alltid sade, Messenii mala herba, min malört,
min brännässla ...
Lucia Grothusen var en ytterst häftig kvinna, ondsint
och trätosam med hela världen, men denna gång
teg hon helt stilla. Huru sällsamt hade icke hennes
husliga ställning förbytts! Sin man hade hon alltid
afgudat, men så länge han var i sin ålders fulla kraft
och sin välgångstid, hade hon, den starkare själen, höjt
hans oroliga vacklande ande som ett rö under sin vilja.
Den tiden hade den lärde och fruktade Messenius stått
rätt grundligt under toffeln. Nu hade rollerna förbytts.
I samma mån hans kroppsliga krafter aftogo och alltmera
tydde uppå att han nalkades sin lefnads mål, i
samma mån hade hans hustrus afgudiska kärlek råkat i
strid med hennes häftiga hersklystna lynne och åstadkommit
det förr otroliga, att kufva detta lynne till
ödmjuk undergifvenhet. Hon vårdade honom som en
moder vårdar sitt sjuka barn; af fruktan att förlora
honom fördrog hon med tålamod allt, sökte med vänlighet
blidka hans knarriga lynne och hade aldrig ett
ondt ord till svar på hans snäsor. Äfven nu såg
man blott på läpparnas lindriga darrning den möda
det kostade henne att inom sig hejda sin uppbrusande
häftighet.

-- Se så, sade hon vänligt, i det hon trädde några
steg närmare, var inte ledsen nu mera, gubbe lilla, du
vet att det skadar din hälsa. Jag skall inte göra så
mer, jag skall nästa gång lägga en matta under veden,
så att du ej oroas däraf. Och till kvällen skall jag
tillreda åt dig en ypperlig fårbog ... du må tro det
har kostat mig möda att skaffa oss den. Jag har så
godt som med våld lagt beslag uppå den i ståthållarens
kök ...

-- Hvad, kvinna, du har understått dig att tigga
beneficia af tyrannernes läckerheter? Vid Jupiter, anser
du mig för en hund, att jag skulle äta smulorna af
deras bord? Och så haltar du. Hvarför haltar du?
Svara mig, hvarför haltar du? Du har väl återigen
lupit med käringtassel kring slottet och snafvat under
ditt fjäsk i ståthållarens trappor.

-- Haltar jag? upprepade Lucia med tvunget småleende.
Jag tror verkligen ... jag har stött min fot ...
Otacksamme! tillade hon tyst för sig själf, det är för
din skull jag lider.

-- Gå din väg och låt mig sluta min grafskrift!

Lucia gick icke, hon trädde än närmare, hennes
ögon fylldes med tårar, och hon slog sina båda armar
kring den gamles hals.

-- Din grafskrift! upprepade hon åter med en så
vek röst, som man aldrig skulle ha väntat från dessa
vissnade läppar, skapade, som det tycktes, allenast för
hårdhet och okväden. -- O min Gud, fortfor hon sakta,
skall då allt det största och herrligaste på jorden slutligen
blifva ett stoft? Men den dagen är ännu långt borta,
min vän, ja han måste vara det. Låt mig se den store
Johannes Messenii grafskrift!

-- Visserligen -- sade den gamle, blidkad af
smickret, som likväl uttalades med full öfvertygelse --
visserligen, Lucia, är du den rätta persona exsecutrix,
som bör få läsa mitt epitaphium, alldenstund du är den,
som skall låta inhugga det öfver min graf. Se här, min
vän, hvad säger du om detta:

Här under hvila sig Doctoris Johannes Messenii ben:
Själen i Guds rike, men ryktet kring hela världen.

-- Aldrig -- sade Lucia gråtande -- har ännu en
sannare skrift blifvit ristad öfver en stor mans graf.
Men låt oss icke mera tala därom. Låt oss tala om
ditt stora verk, ditt Scondia. Vet du väl, jag anar, att
dess glans innan kort skall bereda dig friheten ...

-- Friheten! upprepade Messenius vemodigt. Ja
du har rätt: grafvens frihet att multna hvar man
behagar.

-- Nej, fortfor Lucia med ifver och hänryckning,
dina ögon skola ännu se din äras tillkommelse. Man
skall läsa ditt stora Scondia illustrata, man skall låta
trycka det ... med ditt namn i förgyllda bokstäfver på
titelbladet ... hela världen skall, full af beundran, ropa:
aldrig har i norden dess like funnits!

-- Och skall ej heller någonsin komma! tillade
Messenius med tillförsikt. O, hvem ger mig tillbaka
friheten, friheten, att jag må få skåda mitt verk och
triumfera öfver mina ovänner. Exaudi me, Domine,
porrigo manus meas coram facie tua! Libera me a
miseris; etenim dixisti: prosternam inimicos tuos
calcandos pedibus tuis.Hör mig, Herre, 
jag utsträcker mina händer inför ditt
ansikte. Fräls mig från elände, ty du hafver sagt: jag skall
nederlägga dina ovänner till att trampas under dina fötter. Hvem 
ger mig friheten, friheten
och tio års lifstid att se mitt verk!

-- Jag! svarade en dof stämma i djupet af kammaren.

Vid ljudet af denna röst vände sig Messenius och
hans hustru om med vidskeplig förfäran. Fängelsets
enslighet och intrycket af denna vilda natur, som i
alla tider förblifver skrockets tacksamma jordmån, hade
hos båda stegrat samtidens allmänna tro på öfvernaturliga
ting till den starkaste visshet. Mer än en gång
hade Messenii grubblande ande varit nära att fördjupa
sig i Kabbalas och svartkonstens lockande labyrint; blott
hans trägna arbeten och hans hustrus religiösa
förmaningar höllo honom därvid tillbaka. Nu kom på hans
fråga ett oväntadt svar -- från himmelen eller afgrunden,
lika godt, det var dock ett svar, det var dock ett halmstrå
för hans drunknande hopp.

Den korta vinterdagen led till slut och skymningen
bredde redan sitt dunkel öfver den delen af fängelserummet,
som låg närmast dörren. Ur detta dunkel
framträdde en man, i hvars gulbleka drag man igenkände
samma person, som för ett par timmar sedan
vunnit inträde i slottet under namn af fältläkaren
Albertus Simonis. Troligen hade han i denna sin egenskap
af läkare fått tillträde till fången, ty hela slottets
medicinska fakultet bestod för öfrigt af en barberare,
som praktiserade i kirurgin, och en gammal soldatänka,
hvars insikter att bota invärtes sjukdomar ansågos
mycket berömliga, i synnerhet när de understöddes af
läsningar (luvut), hvilka, förbjudna af prästerskapet,
likväl ständigt i badstugans imma anlitades som kraftiga
trollformler.

-- Pax vobiscum!Frid vare 
med eder. sade den främmande med en
viss högtidlighet, i det han trädde närmare fönstret.

-- Et tecum sit Dominus,Så ock med dig 
vare Herren. svarade Messenius 
med lika högtidlighet och med oroblandad nyfikenhet.

-- Procul sit a consilio lingua mulieris,Må kvinnans 
tunga vara fjärran från öfverläggningen. fortfor
den främmande i samma ton.

Lucia, i hvars ungdom lärde mäns döttrar läste
latin bättre än i nittonde seklet fransyska, afbidade icke
en vidare påminnelse, utan aflägsnade sig med en forskande
blick på den hemlighetsfulle främlingen.
Messenius gaf sin gäst ett tecken att taga plats vid
hans sida. Hela det följande samtalet fördes på latinHvilket 
fältskärn här visligen öfversätter..

-- Var mig hälsad, store man, som olyckan endast
förmått upphöja! började främlingen, med klok beräkning
anslående Messenii svagaste sida.

-- Var hälsad äfven du, som icke försmår att
besöka den öfvergifne! svarade Messenius med ovanlig
höflighet.

-- Johannes Messenius, känner du mig? fortfor
den främmande, i det han lät dagen falla på sitt bleka
ansikte.

-- Jag tycker mig hafva sett detta ansikte förr,
svarade fången tvekande. Men det måste vara ganska
längesedan.

-- Minns du ännu i Braunsberg en gosse några år
yngre än du, hvilken uppfostrades jämte dig i de helige
fädernes skola och sedan i ditt sällskap besökte Rom
och Ingolstadt?

-- Jag påminner mig det ... en gosse med stora
anlag att en dag blifva kyrkans stöd ... Hieronymus
Mathiæ.

-- Denne Hieronymus Mathiæ är jag.

Messenius kände en rysning genomila sina leder.
Huru hade icke tidens tand, årens erfarenhet och
jesuitismens själamördande lära förändrat den fordom
blomstrande gossens drag! Pater Hieronymus -- ty det
var han -- märkte detta intryck och skyndade att
tillägga:

-- Ja, min vördnadsvärde vän, fem och trettio års
strider för den allena saliggörande kyrkans väl hafva
kommit rosorna på dessa kinder att vissna för alltid.
Jag har arbetat, jag har lidit i denna onda tid. Liksom
du, store man, men med ringare mått af snille, har jag
träget grafvit i vingården, utan annan lön för min möda
än de heliga martyrers krona i paradiset. Du har i min
ungdom visat mig mycken vänskap; jag vill återgälda
den så vidt jag förmår. Jag vill återföra dig till friheten
och lifvet.

-- Ack, vördige fader -- svarade den gamle med
en djup suck -- jag är icke värd att du, den heliga
kyrkans trogne son, räcker mig, arme affälling, din hand.
Du vet då icke att jag förnekat vår tro, att jag med
hand och mun bekänt mig till den fördömliga lutherska
läran, som jag i mitt hjärta afskyr, ja ock i sinom tid
förföljt din heliga orden med allehanda gudlösa smädelser.

-- Skulle jag icke veta allt detta, min vördade
vän; skulle icke den store Messenii verk och gärningar
ha flugit på ryktets vingar ända till Tyskland! Men
hvad du har gjort, det har du gjort allenast som yttre
sken, för att i hemlighet verka för vår heliga romerska
kyrkas bästa. Lär oss icke skriften att möta list med
list i denna gudlösa tid; perinde ac serpentes estote, I
skolen vara listige som ormar, den heliga jungfrun skall
förlåta eder och kyrkan hugna eder med sin aflat, så
snart I arbetat för hennes skull. Ja, vördnadsvärde
man, om du än sju gånger förnekat din tro och sju och
sjuttio gånger försyndat dig mot alla helgon och kyrkans
dogmer, så skall det vara dig räknadt till pris och icke
till fördömelse, allenast du gjort det med invärtes tysta
förbehåll och i afsikt att därmed tjena den goda saken.
Om än din tunga ljugit och din hand dödat, så skall
det vara ett fromt och heligt verk, när det gällt att föra
tillbaka de villade får. Mod, store man, jag skänker
dig aflat i kyrkans namn.
-- Ja, fromme pater, dessa läror, dem de vördige
jesuiterfäderne i Braunsberg fordom så vältaligt inplantade
i min unga själ, dem har jag troget efterlefvat.
Men nu på min ålderdom vill det synas mig, som hade
samvetet åtskilligt att invända däremot ...

-- Djäfvulens frestelser! Ingenting annat! Drif
dem bort!

-- Det kan väl så vara, fromme pater! Likväl,
för att trygga mitt samvete, har jag uppsatt en skriftelig
bekännelse, hvari jag uppenbart förklarar mitt affall till
lutherska läran för skrymteri och lika uppenbart ånyo
hyllar den rättrogna katolska kyrkan.

-- Göm denna bekännelse, visa den icke för någon
dödlig! inföll jesuiten hastigt. Dess tid kommer nog
sedan.

-- Jag förstår inte dina skäl, fromme pater!

-- Hör mig noga och uppmärksamt. Tror du väl,
gamle man, att jag utan viktiga skäl vågat mig flera
hundrade mil upp i ödemarkerna, dagligen utsatt för
hungern, kölden, rofdjuren och de ännu rofgirigare människorna
i detta land, som skulle bränna mig lefvande,
om de visste hvem jag är och hvad jag förehafver. Tror
du, att icke min ringa förmåga hade ett vidsträckt fält
i mitt hemland, därest jag icke här hoppades kunna
uträtta än mera? Nåväl, jag vill i korthet förklara dig
hvarom fråga är ... Det kan väl ingen höra oss? Här
finnas kanhända löngångar i murarna?

-- Var lugn. Ingen dödlig kan höra oss.

-- Vet då -- fortfor jesuiten med låg röst -- att
man ånyo förehafver den aldrig öfvergifna planen att
återbringa det kätterska Sverige i romerska kyrkans
sköte. Det finns endast två makter, som numera kunna
emotstå oss, och helgonen vare lofvade, dessa makter
blifva dag från dag mera oskadliga. Stuartska huset i
England är omsnärjdt med våra nät och gör i hemlighet
allt för vår sak. Sverige ligger ännu döfvadt af det
förfärliga slaget vid Nördlingen och kan icke, utan nya
underverk, längre behålla sin förmätna ställning i Tyskland.
Tiden är inne, planerna mogna; vi måste begagna
oss af våra fienders vanmakt. Om några år skall
England falla i våra händer som en mogen frukt; Sverige,
ännu stolt af forna segrar, skall tvingas att göra detsamma.
Medlet härtill skall blifva en tronförändring.

-- Kristina, konung Gustavi dotter ...?

-- Är ett nioårigt barn och därtill en kvinna. Vi
sakna icke anhang i Sverige, som ännu erinrar sig den
fördrifna konungafamiljen. Den svage Sigismund är död;
Uladislaus, hans son, sträcker med hela ungdomens otålighet
sina händer efter fädernes krona. Den skall bli hans.

-

12. Frestaren.

Uladislaus på Sveriges tron? Jag
tviflar på att vi upplefva den
dagen, inföll Messenius tvehågsen.

-- Hör mig till slut, fortfor jesuiten, lifvad af den 
vidtutseende plan hans ränkfulla hufvud sammanspunnit.
-- Du själf, store Messenius, är den, som skall åstadkomma
detta underverk.
-- Jag ... en eländig fånge! Omöjligt.

-- För helgonen och snillet är ingenting omöjligt.
Svensken är konungsligt sinnad; hans konungars föredöme
leder honom i godt och ondt. Särdeles har han
stor vördnad för gamle kung Gösta. Om det nu kan
bevisas, att samme kung Gösta på sin sotesäng med
ånger förklarat lutherska läran vara en villolära, att han
afsvurit och fördömt reformationen, att han anbefallt sin
yngre son, den påfviskt sinnade Johan, att i sinom tid
godigöra hans, stamfaderns, stora förvillelse ...

-- Hvad vågar du säga? utbrast Messenius med
oförställd förvåning. En sådan solklar lögn, som strider
emot hela kung Göstas så trovärdigt bevittnade sista
ord och hädanfärd ...

-- Lugna dig, vördade vän! afbröt jesuiten kallt.
Om det vidare låter bevisa sig, att lutherdomens andre
grundläggare och befästare, Carolus den nionde, likaledes
på sin sotesäng förklarat reformationen vara en hädelse
och en olycka ...

Messenius betraktade jesuiten med häpnad.

-- Och om det slutligen kan ledas i bevis, att
själfva konung Gustaf Adolf, innan han uppgaf sin anda
på fältet vid Lützen, blifvit slagen af en plötslig ingifvelse
och dött en kättares död under den största ruelse och
själavånda ...

Messenii bleka kinder betäcktes af rodnad.

-- Då -- fortfor jesuiten med samma orubbliga
djärfhet -- då återstå af Vasaätten allenast den fånige
Erik XIV, den erkändt påfviske Johan III och den
uppenbart katolske Sigismund, med hvilka alla vi icke
behöfva göra oss något besvär. Engång öfvertygadt
att dess störste, ja alla dess konungar antingen varit
eller på sistone blifvit påfviskt sinnade, skall svenska
folket slutligen se fjällen falla från sina ögon, med botfärdig
ånger bekänna sin skuld och ändtligen falla tillbaka
i den allenasaliggörande romerska kyrkans sköte.

-- Och huru, vördige fader, vill du, tvärtemot de klaraste
bevis, öfvertyga svenskarne om deras konungars affall?

-- Jag har redan sagt, fortfor jesuiten smickrande,
att ett så stort och förtjenstfullt värf endast kan genomdrifvas
af den snillrike Johannes Messenius. Man vet
att du är Sveriges lärdaste man och störste häfdatecknare.
Man vet att du ägt och ännu äger i din hand flera
historiska dokumenter och hemligheter, än någon äger i
hela riket. Begagna denna din ställning med fintlighet
och skarpsinnighet; hopsätt dokumenter, som aldrig
funnits; dikta tilldragelser, som aldrig händt ...

-- Hvad vågar du säga? utbrast Messenius med
blossande kinder.

Jesuiten misstog sig på hans sinnesrörelse.

-- Ja, fortfor patern, vågsamt är företaget, men
långtifrån omöjligt. En hastig flykt till Polen skall dessutom
sätta dig i säkerhet ...

-- Och det är åt mig ... åt mig du föreslår detta?

-- Ja, tillade Hieronymus i samma ton, jag inser
att Gustaf Adolf skulle göra dig största svårigheten, och
honom tar jag därför på min del. Du har således
endast Gustaf I och Carl IX på din lott att framställa i
den dager, som länder vår fromma sak och vår heliga
kyrka till gagn ...

-- Abi a me, male spiritus! utbrast Messenius
med ett utbrott af raseri, som jesuiten, oaktadt sin
slughet, var långt ifrån att vänta sig. -- Du ärkeskändare!
du lögnare! du niding, som kommer din hand vid det
heligaste, tror du att jag, Johannes Messenius, därför
arbetat i många år uppå äran att vara Skandiens störste
häfdatecknare, för att med ens på ett så infamt, ett så
oerhördt sätt våldföra den historiska sanningen, som jag
med så långvarig möda återupprättat! Packa dig din
väg på ögonblicket, fort ... bort, in Gehennam! ... Och
vid dessa ord slungade den gamle, utom sig af vrede,
mot jesuitens hufvud allt hvad han först fick fatt uti,
böcker, papper, bläckhorn, sanddosa, med en häftighet,
som kom den djärfve munken att studsa.

Paterns gulbleka kind blef ett ögonblick än blekare ...
därpå steg han några steg tillbaka, reste sig i sin
fulla längd och uppslog den veckade spanska sammetströja,
som betäckte hans bröst. Ett kors af gnistrande
diamanter, omgifvet af en törnekrona af rubiner, blänkte
oförmodadt fram i den tilltagande skymningen.

Detta smycke syntes på Messenius utöfva ett
magiskt inflytande. Hans nyss så uppretade stämma
förstummades plötsligt ... hans vrede öfvergick nästan
i ögonblicket till en omisskännelig fruktan ... hans
knän darrade, han vacklade, var nära att falla och fasthöll
sig med möda i den höga stolkarmen tätt invid
skrifbordet.

Jesuiten trädde nu åter långsamt närmare, i det
han genomborrade fången med dessa obeskrifliga ögon,
dem man liknar vid skallerormens.

-- Minns du ännu, gamle man -- sade han med
afmätt herskareton, i det han lät hvarje förkrossande
ord åtföljas af en paus, beräknad att höja dess skarpa
effekt -- minns du ännu de straff, med hvilka kyrkan
och vår heliga ordens lagar belägga synder som dina?
För affall: döden -- och du har sju resor affallit! --
För hädelse: döden och du har sju resor hädat! --
För olydnad: döden - och du har sju resor trotsat!
-- För synd mot den heliga anda: fördömelsen -- och
hvem har syndat som du! -- För kätteri: bålet -- och
hvem har förtjent det som du! -- För förargelse och


Frestaren.
sidvördnad mot Herrans heliga: den eviga elden --
och hvem har som du kommit förargelse åstad!

-- Nåd, helige fader, nåd! utropade Messenius, i
det han vred sig som en mask under jesuitens förfärliga
hotelser.

Men pater Hieronymus fortfor:

-- Nicolaus Pragensis, den frejdade mannen, gick
öfver till Calvins villosatser och vågade trotsa vår ordens
öfverhufvud. Han drog sig undan till Böhmens doldaste
vrå, men hämnden fann honom. Hundarna sleto sönder
hans kropp och afgrundens andar sleto hans själ ...

-- Förbarmande! Nåd! suckade fången tillintetgjord.

-- Nåväl -- fortfor jesuiten med höghet och 
öfverlägsenhet -- jag har lämnat dig valet mellan glorian
och fördömelsen; jag vill lämna dig det ännu engång,
ehuru du icke förtjenar det. Tror du väl, eländige
affälling, att jag, de tyske och nordiske jesuiternes öfverhufvud,
som icke erkänner någon annan öfver mig än
den helige fadern i Rom -- tror du väl att jag trotsat
tusende faror för att uppsöka dig här i din usla vrå och
sedan låta afspisa mig, den osynlige herskaren öfver
hela norden, med din olydnad och ditt vankelmod! Jag
frågar dig ännu, i vår heliga ordens namn, om du,
Johannes Messenius, vill hörsamma den ed du svor i
din ungdom och viljelös lyda mina, din förmans och
domares, bud och befallningar?

-- Ja, helige fader, svarade fången darrande. Ja
jag vill.

-- Hör då det straff jag pålägger dig. Du säger
att du hela ditt lif igenom sträfvat för ett enda mål:
det att vinna namnet af nordens störste häfdatecknare,
och du tror dig nu ändtligen ha uppnått ditt mål.
-- Ja, helige fader, det är mitt mål, och jag har
uppnått det.

-- Ditt mål är falskt! utbrast jesuiten ånyo med
förkrossande stämma. Ditt mål är syndens och djäfvulens
mål, ty du har arbetat för din egen ära och icke för
den heliga kyrkans, såsom du svurit. Därför pålägger
jag dig att själf förstöra ditt lifs afgud, ditt stora rykte
hos eftervärlden, därigenom att du förvänder historien
och skrifver henne icke såsom hon är, utan såsom hon
borde vara. Jag vill att du skall bortkasta rykte och
eftervärld, för att tjena dagens ändamål, som är den
romerska kyrkans seger i norden. Jag vill att du skall
omskrifva konungarne Gustaf den förstes och Carl den
niondes historia sålunda, att allt hvad de gjort för
reformationen ländt både dem och deras rike till fördärf
och fördömelse. Och jag vill att du skall stöda denna
nya historia på så tillförlitliga dokumenter, att de i folkets
ögon trotsa alla bevis på motsatsen -- dokumenter, som
icke finnas, det vet jag alltför väl, men hvilka du skall
tillverka -- dokumenter, hvilkas falskhet möjligen om
en mansålder blir uppenbar, men hvilka för ögonblicket
göra den åsyftade nyttan.

-- Och således -- sade Messenius med en röst,
som på engång darrade af de mest olika känslor, fruktan,
vrede, förödmjukelse -- således skall jag inför eftervärlden
stå som en nedrig förfalskare, som en ärelös
skändare af historiens heligaste sanningar ...

-- Ja hvad mer! återtog jesuiten hånleende. Hvad
mer, om du, eländiga verktyg, uppoffrar ditt namn,
allenast kyrkan vinner sin stora seger! Hvartill tjenar
dig människors pris, om din själ brinner i afgrundens
glöd, och hvad skadar dig människors förakt, om du
genom detta offer vunnit martyrers krona i himmelen?
-- Men sanningens sak ... historiens oväldiga dom! ...

-- Bah, hvad är historiens sanning? Är det väl den
lydiga slaf, som följer i hälarna människors förvillelser
-- den papegoja, som tanklös pladdrar efter alla deras
dårskaper? Är det icke fastmera verkligheten sådan
den bör vara, renad från villorna, befriad från brotten
och dårskaperna -- Guds rike på jorden, lika vist som
allsmäktigt, lika godt som det är heligt och vist?

-- Men är det då vi, som skola föreskrifva Gud
hvad som är godt och vist? Har han icke själf sagt
oss det i verkligheten sådan den är?

-- Ha, vankelmodige affälling, du vågar ännu köpslaga 
med din förman om rätt och orätt! Välj och lyd!
Välj på ena sidan den timliga och eviga döden, på andra
sidan paradisets fröjder och helgonens herrlighet. Än ett
ord, och därpå beror ditt ve och väl: vill du lyda
mitt bud?

-- Ja jag lyder! svarade fången, bäfvande och förkrossad.

Och jesuiten aflägsnade sig stum och kall, med en
herskares nick att slafven hade hans nåd.

-
13. Abi, male spiritus.

Vidpass en vecka hade förgått efter det
hemliga samtal, till hvilket vi senast
lyssnade. Jesuiten hade under denna
tid icke lämnat statsfången ur sikte.
Dagligen såg man honom, under sken
af läkarevård, insmyga sig i Messenii
rum och där tillbringa med honom flera
timmar. Han var för klok, för att lita
på fångens vankelmodiga löften. Hvad
de båda tillsamman förehade, det visste
ingen i slottet, och ståthållaren fattade
inga misstankar. Kajaneborgs aflägsenhet
långt ifrån den öfriga världen hade
insöft Wernstedt i säkerhet; tvärtom fann
han nöje i den främmande läkarens umgänge,
som vittnade om stor lärdom förenad med
stor världserfarenhet.

Det fanns likväl en, som med ständigt vaksamt öga
följde främlingens steg, och denna enda var Lucia
Grothusen, Messenii hustru. Katolik af uppfostran och
öfvertygelse, hade hon ständigt styrkt sin man i hans
papistiska ränker; detta visste jesuiten alltför väl och
trodde sig därför vara säker om hennes medverkan,
ehuru han varsamt underlät att förtro sina planer åt den
rörliga kvinnotungan. Men ofta strandar den slugaste
plan mot dessa dolda driffjädrar i människohjärtat,
särdeles kvinnans hjärta, hvilka verka i en helt annan
riktning, än det kalla förståndet utstakar. Jesuiten hade,
med all sin slughet, misstagit sig om Lucia. Han beräknade
icke, att när fanatismen i hennes hufvud ropade:
skjut uppå! ropade kärleken än högre i hennes hjärta:
håll emot! ... och kärleken får hos kvinnan alltid öfverhanden.

Lucia var en ovanligt skarpsynt kvinna; hon hade
genomskådat jesuiten förr än han kunde ana det. Hon
såg den förstörande inre strid, som rasade i Messenii
bröst, en strid på lif och död mellan fanatismen å ena
sidan, som bjöd honom uppoffra rykte och eftervärld för
kyrkans seger, samt ärelystnaden å andra sidan, som
ständigt manade i hans öra: skall du då själf nedbryta
hela ditt lifs arbete? Skall du då blindt skända historiens
helgedom? Skall du prisgifva åt föraktet det
lysande namn, som i fängelsets natt ännu utgör din
rikedom och din stolthet?

Detta allt såg Lucia med kärlekens skarpblick;
hon såg att den man hon älskade och för hvilken hon
uppoffrat ett helt lif af försakelser och tålamod, skulle
duka under för denna förfärliga invärtes strid, och hon
beslöt att rädda honom med ett djärft, ett afgörande steg.

Sent om en afton brann ännu lampan på Messenii
skrifbord, där han och jesuiten arbetat tillsamman alltsedan
morgonen. Lucia hade fått tillstånd att gå till
hvila i sin bädd, som stod i det långa rummets andra
ända närmare dörren, och låtsade sofva. De båda männen
vid bordet hade slutat sitt arbete och samtalade med
låg röst, nu som alltid på latin, hvilket språk Lucia
ganska väl förstod.

-- Jag är nöjd med dig, min vän, sade jesuiten
med synbar tillfredsställelse. Dessa dokumenter, som
bära hela sanningens stämpel, skola vara tillfyllest att
bevisa konungarne Gustavi och Caroli omvändelse, och
detta företal, undertecknadt af dig, skall ytterligare styrka
deras trovärdighet. Jag beger mig nu öfver Sverige tillbaka
till Tyskland, för att antingen genom våra anhängare
låta trycka dessa dokumenter i Stockholm, eller,
om det befinnes omöjligt, i Lybeck eller Leiden.

Messenius utsträckte ofrivilligt sin hand, likasom för
att återrycka en dyrbar skatt ur en röfvares händer.

-- Helige fader -- utropade han med synbar bestörtning --
ges det då intet uppskof ännu? Mitt namn ...
mitt rykte ... förbarma dig öfver mig, helige fader, gif
mig igen mitt namn!

Jesuiten smålog.

-- Ger jag dig icke ett namn, sade han, vida större
och herrligare än det du förlorar, ett namn i vår heliga
ordens tideböcker, ett namn ibland kyrkans martyrer och
välgörare, ett namn som måhända en dag skall räknas
bland kyrkans helgon?

-- Men med allt detta ett namn utan heder, en
lögnares, en förfalskares namn! utbrast Messenius med
en fånges förtviflan, hvilken man visar himmelens herrlighet
skymd af schavotten.

-- Svage fåfänge man, som icke vet att stora mål
aldrig vinnas af människofruktan och människopris! sade
jesuiten med nästan föraktlig ton. Du vore i stånd att
än en gång återkalla ditt ord och förverka dina anspråk
på hela kristenhetens tacksamhet. Men lyckligtvis är
det numera omöjligt. Dessa dokumenter -- och därvid
utsträckte han triumferande sin hand med papperen --
de äro nu i en hand, som skall förstå att fasthålla dem
och, mot din vilja, bruka dem till kyrkans ära, till trons
seger, till din egen själs eviga välfärd!

Pater Hieronymus hade icke väl utsagt dessa ord,
innan raskt, oväntadt en hand bakom honom fattade
papperen, dem han så triumferande upplyftat, ryckte
dem ur hans hand, kramade dem tillsamman, slet i ett
nu dem sönder i hundrade stycken och strödde dessa
stycken vidt kring fängelsegolfvet. Denna rörelse kom
så oförberedd, jesuiten var så långt ifrån att ana något
sådant, att han ett ögonblick förlorade sin vanliga beslutsamhet
och med mera häpnad än rådighet gaf den
djärfva handen tid att fullborda dess förstörelseverk.
Först när de kringströdda bitarna öfvertygade honom
om verkligheten af hans förlust, sammanbetos hans
läppar af raseri, hans armar höjde sig, och han störtade
med en tigers vildhet på den oförvägna, som vågat tillintetgöra
hans plan i själfva ögonblicket af hans seger.

Lucia -- ty den djärfva handen var hennes --
mötte utbrottet af munkens raseri med det energiska
mod, som utmärker kvinnan, när hon kämpar för sitt
heligaste. I sin ungdom hade hon varit en af dem som
kunde taga sin karl i kragen, och denna föga kvinnliga
armstyrka hade mer än engång fått öfning under de
ständiga tvisterna med slottets råa soldater. Hastigt
slöto sig hennes senfulla fingrar kring munkens utsträckta
armar och fasthöllo dem som ett skrufstäd.

-- Nå, sade hon med gäckande ton, tre steg från
lifvet, herre; hvad är det ni vill?

-- Ursinniga, röt jesuiten, skummande af vrede, du
vet icke hvad du gjort! Eländiga tjuf, du har stulit ett
rike från din kyrka och ett paradis från din man!
-- Och från er har jag stulit ert rof, från vargen
hans säkra byte, var det icke så? svarade Lucia, med
en stämma, som i sin tur begynte att glödgas af hennes
häftiga lynnes eld. -- Munk -- fortfor hon med alltmera
jäsande vrede, i det hon våldsamt skakade den mäktige
mannen, som förgäfves sökte göra sig lös -- jag känner
en tjuf, som under kyrkans fårakläder kommit att stjäla
från en stor man hans ära, från ett helt folk dess
historia, från en fattig öfvergifven kvinna hennes enda
stolthet, hennes makes lugn, heder och lif. Säg mig,
fromme och helige munk, hvad straff förtjenar en sådan
tjuf? Vore icke Ämmä fall nog grundt för hans kropp
och den eviga elden nog sval för hans själ?

Jesuiten såg med en hastig rörelse mot fönstret,
utanför hvilket det mäktiga fallets vågor dånade hemskt
i vinternatten.

-- Ha, utropade Lucia med bittert löje, du fruktar
mig, du, den mäktige som regerar riken och samveten!
Du fruktar att under min grofva dräkt kunde döljas en
mans arm, som skulle slunga dig ned i forsens afgrund.
Var lugn ... jag är blott en kvinna, och därför strider
jag med kvinnans vapen. Ser du ... jag kastar dig icke
ut genom fönstret ... jag nöjer mig med att sätta vilddjuret
inom lås och bom. Darra, munk, jag vet hvem
du är. Lucia Grothusen har följt dina steg; du är
förrådd, och det är hon som förrådt dig.

-- Förrådd! upprepade jesuiten; han begrep alltför
väl hvad detta ord innebar. I denna hatfulla tid, då
två religioner kämpade om riken och samveten, då
jesuiternes stämplingar i högsta grad uppretat svenskarne,
var en medlem af denna orden, upptäckt under en förklädnad
inom rikets gränser, utan räddning förlorad.
Men den hotande faran återgaf denna farliga karakter
hela dess spänstighet.

-- Förrådd af dig, min dotter! upprepade han ännu
engång, i det hans armar sjönko och hans anletsdrag antogo
ett uttryck af tvifvel och mild smärta. -- Det är omöjligt.

Lucia betraktade honom med hat och misstroende.

-- Jag din dotter! utropade hon och stötte munken
med afsky ifrån sig. Lögnen är din dotter och falskheten
din moder. Se där dina släktingar!

-- Lucia Grothusen, sade jesuiten mycket mildt,
när du var barn och följde din fader Arnold Grothusen,
som förjagades jämte konung Sigismund, då kom du en
dag i nöd och landsflykt, omgifven af förföljare, till en
bondes koja. Man vägrade eder en fristad, man hotade
att utlämna eder. Då upptäckte ditt barnsliga öga i ett
hörn af kojan en mariebild, en kvarlefva från forna
tider, vanhelgad som leksak för okynniga piltar. Du
tog denna bild, du kysste den, du framräckte den mot
kojans hårda invånare och sade till dem: se, jungfru
Maria är här, hon skall beskydda oss!

-- Nå hvad sen? sade Lucia med vekare röst än
hon själf ville tillstå.

-- Din barnsliga tillförsikt -- nej, hvad säger jag?
den heliga jungfrun rörde de hårde bönderne, de gåfvo
eder skydd, de förde eder i säkerhet. Än mer, de
gåfvo dig bilden, hvilken du alltsedan gömt som din
skyddsgud, och där hänger den ännu på din vägg. Det
du fordom sade, det säger jag nu: se, jungfru Maria är
här, hon skall beskydda mig.

Lucia sökte förgäfves att kämpa mot en inre rörelse.
Hon bet sig i läppen och svarade intet.

-- Du har rätt, fortfor munken med klok beräkning,
jag är en katolik som du, en förföljd som du; om man
genomskådade min förklädnad, skulle man döda mig.
Mitt lif står i din hand; angif mig, jag flyr icke; jag
dör för min tro och jag förlåter dig min död.

-- Fly härifrån, sade Lucia till hälften besegrad;
jag ger dig tid till i morgon. Men blott på det villkor,
att du ej mera återser min man.

-- Nåväl, sade jesuiten vemodigt, jag flyr, men jag
kvarlämnar här min sköna dröm om en bättre framtid.
Ack, jag har föreställt mig den store Messenius och hans
ädla maka såsom den katolska kyrkans återupprättare i
norden; jag hade tänkt mig den tid, då millioner människor
skulle säga: vi gingo i mörker och blindhet, men
häfdernas ljus har uppgått för oss, den store Messenius
har blottat för oss reformationens falskhet.

-- Om det kunde ske utan att komma sanningen
för nära, utropade Lucia, hvars eldiga själ alltmera
hänfördes af den framtid jesuiten skickligt förstod att
ställa för henne i perspektiv.

-- Sanningen! upprepade jesuiten, mildt öfvertygande.
O min vän, sanningen det är vår tro, lögnen det är
kättarnes tro. Om du blefve förvissad att jag af din
man begär blott sanningen själf, ville du då, i stället för att
nedrifva din kyrka, hjälpa till att återuppbygga henne?

-- Ja det ville jag! svarade Lucia varmt och lifligt.

-- Så hör då ... fortfor jesuiten, men afbröts i
detsamma af Messenius, som, härtills döfvad och handfallen,
nu syntes uppvakna ur en svår och plågsam dröm.

-- Abi, male spiritus! utropade han med ursinnig
häftighet, likasom fruktade han, att jesuitens ormtunga
ännu engång kunde segra. -- Abi, abi! Du är icke en
människa, du är själfva lögnens furste, du är själfva
paradisets orm! Abi, abi in æternam ignem,
habitaculum tuum, in regnum mendacii, imperium tuum!Vik hädan, 
du orene ande, till den eviga elden, din boning, till lögnens rike, ditt herradöme. Och därvid sköt han jesuiten framför sig mot dörren,
utan att Lucia gjorde min af att hindra det.

-- Insanit miser!Den eländige yrar. mumlade 
jesuiten, i det han försvann.

-- Tack, min vän! sade Lucia med lättadt hjärta,
likasom befriad från en vådlig förtrollning.

-- Tack, Lucia! svarade Messenins mildare än
han på lång tid tilltalat sin maka.

-

14. Helgonens dom.

Bittida följande morgonen inträdde
pater Hieronymus i det rum,
som beboddes af fröken Regina
von Emmeritz och hennes gamla
Dorthe. Blek af nattvak och
smärta satt den sköna flickan
vid trotjenarinnans bädd. Vid jesuitens inträde stod
Regina hastigt upp.

-- Rädda Dorthe, min far! utropade hon plötsligt
och hastigt ... jag har sökt er öfverallt, och ni har
öfvergifvit mig!
-- Sch, sade jesuiten hviskande, tala sakta, väggarna
ha öron. Så ... verkligen? Dorthe är sjuk? Stackars
gumma, det var illa det, jag kan icke hjälpa henne.
Man är vår förklädnad på spåren. Man misstänker oss.
Vi måste fly i denna dag, i denna stund.

-- Icke förr än ni åter gjort Dorthe frisk. Jag ber
er, min far, ni är klok, ni känner alla läkemedel; gif
Dorthe en hastigt verkande hälsodryck, och vi följa er
hvart ni behagar.

-- Omöjligt! Vi ha ej en minut att förlora. Kom!

-- Ej utan Dorthe, min far! Heliga jungfru, skulle
jag öfvergifva henne, min amma, min moderliga vän!

Jesuiten framträdde till sängen, fattade den gamlas
hand, vidrörde hennes panna och pekade tyst därpå
med en min, hvars betydelse Regina alltför väl förstod.

-- Hon är död! utropade den unga flickan med
häpnad.

-- Ja hvad mer! återtog jesuiten, och ett besynnerligt
hemskt smålöje stred kring hans läppar med den
uppsyn af sorg han bemödade sig att antaga. -- Du ser,
mitt barn, tillade han, att helgonen velat bespara vår
trogna vän en mödosam väg och i stället upptagit henne
i den himmelska glorian. Här är intet mera att göra.
Kom!

Men Reginas blick hade midtigenom tårarna varseblifvit 
det sällsamma löjet, och det slog henne med en
obeskriflig fasa. Hon syntes eftersinna en mörk hemlighet.

-- Kom! upprepade han brådskande. Jag vill gifva
Messenii hustru, som är katolik, det uppdraget att gömma
vår vän i jorden.

Reginas mörka ögon stirrade med rysning på munken.

-- I går klockan sju på aftonen, sade hon, var
Dorthe vid god hälsa. Strax därpå drack hon den dryck
ni alla kvällar tillredt åt henne med stärkande örter.
Klockan åtta sjuknade hon ... tio timmar därefter har hon
upphört att lefva.

-- Den långa resans mödor ... en förkylning ... en
inflammatio ... det behöfdes icke mer. Kom! sade
jesuiten oroligt.

Men Regina kom icke.

-- Munk -- sade hon med en röst, som darrade af
fasa och afsky -- ni har gifvit henne gift!

-- Mitt barn! Min dotter, hvad faller dig in! Smärtan
har förvillat ditt förstånd. Kom, jag förlåter dig!

-- Hon var er till besvär ... jag såg er otålighet på
vår hitresa. Och nu vill ni utan beskydd gifva mig till
pris åt ert godtycke. Heliga Maria, fräls mig! Jag
följer er ej!

Jesuitens rörliga ansikte ändrade hastigt uttryck och
antog denna befallande stränghet, med hvilken han bragt
Messenius att rygga.

-- Barn, sade han, ådrag dig icke helgonens vrede
genom att lyssna till den onde fiendens ingifvelser. Minns
hvar du är, olyckliga, och hvem du är. Ett ögonblicks
tvekan ännu, och jag lämnar dig kvar ett rof för nöden,
fängelset, döden, ett mål för kättarnes hån, ett förvilladt
lamm, som den heliga jungfrun öfvergifvit. Här fördärfvet
och olyckan ... där, i ditt fädernesland, friheten,
lyckan, religionens tröst, helgonens gunst. Välj, men
välj fort, ty släden står ispänd, morgonen gryr, och
dagen bör icke mera finna oss kvar i detta kättarenäste.
	
Regina tvekade.

-- Svär mig, sade hon, att ni är oskyldig i Dorthes död!

-- Jag svär det, utropade jesuiten, vid detta kors
och vid den helige Loyolas ben. Må den fasta grunden
brista under mina fötter och afgrunden uppsluka mig
lefvande, om jag någonsin räckt denna kvinna en annan
dryck än hälsans och läkedomens!

-- Nåväl, sade Regina, helgonen hafva hört er ed
och tecknat den uti domens bok. Farväl Dorthe, min
vän, min mor! Kom, låt oss gå!

Båda ilade ut. Det var ännu mörkt. En blek
strimma af dagen grydde öfver de mörka furorna vid
stranden af Koivukoski fall. Släden stod ispänd. Den
sömniga vakten i porten lämnade fri passage åt läkaren,
hvars förtroliga umgänge med kommendanten på slottet
var alla bekant.

Redan trodde sig jesuiten vara i säkerhet, då en
från fasta landet kommande släde mötte de flyende på
den smala bron och körde i mörkret fast med dem.
Munkens släde vändes på kant och hindrades blott af
den halfmurkna brakande ledstången ifrån att stjälpa i
djupet. Regina uppgaf ett rop af förskräckelse.

Vid ljudet af denna röst sprang en man ur den mötande
släden med häftighet upp och närmade sig de flyende.

-- Regina! utropade en icke okänd röst, som darrade
af öfverraskning.

-- Ni misstar er, min vän, skyndade jesuiten att
svara med förställd röst. Gif väg för Doctor Albertus
Simonis, fältläkare i kunglig majestäts tjenst.

-- Ha, det är du, eländige jesuit! skrek den främmande.
Vakt i gevär! I gevär, att gripa den störste
bof, som jorden bär! -- Och därvid fattade han munken
i hans yfviga päls.

Ett ögonblick sökte Hieronymus att lösgöra släden
och genom hästens snabbhet undkomma. Men då han
fann omöjligheten häraf, lämnade han pälsen i sticket,
slingrade sig ur sin fiendes armar, kastade sig snabbt
öfver ledstången till bron och nedhoppade på isen, som
under den ovanligt starka kölden lagt sig mellan slottsholmen
och fasta landet. Innan kort hade han försvunnit
i den gråa skymningen. Vakten vid slottsporten,
uppskrämd af ropet, aflossade sitt gevär efter flyktingen,
men utan att träffa. Några af soldaterne gjorde min af
att förfölja honom på isen.

-- Låten bli med det, gossar, ropade en skäggig
sergeant; det har töat i natt och strömmen har skurit
isen underifrån; jag tänker han skall väl stryka i dag.

-- Men rymmaren sprang dit ned! ropade några.

-- Honom tar fan, svarade sergeanten lugnt och
tände sin morgonpipa. Jag tänker att vid det här laget
skall han vara i Ämmä.

-- Hvad säger du! utropade förfärad mannen vid
släden.

-- Jag säger att käringen Ämmä, på svenska käring. fått 
sig frukost i dag,
svarade sergeanten med orubbligt lugn. Hör bara, hon
skäller som en bandhund; nu är hon nöjd.

Alla lyssnade med häpnad på vattenmassornas dån.
Det förekom dem, som brusade det mäktiga fallet vildare,
fruktansvärdare än förr i den gråa vinterskymningen.
Sergeanten hade rätt; det liknade en bandhunds tjut,
när man kastat till honom ett rof.

-

15. Bertel och Regina.

Vi lämnade vår irrande riddare af Mancha, uttröttad
af mödor och äfventyr, sofvande uti en bondgård
i Ylihärmä. Vi återfunno honom nyss på bron till
Kajaneborgs slott under fåfänga försök att bemäktiga sig
jesuitens hatade och fruktade person, hvilken han igenkänt
genom rutan i det ensliga skogstorpet. Bertels
irrfärder under de tio eller tolf dagar, som förflutit
sedan hans första uppträdande, äro lätta att gissa. Ledd
på villspår under sin jagt efter flyktingarne, hade han
genomirrat alla vägar i Österbotten, varit uppe ända till
Uleåborg, och först då han där förlorat alla spår, beslutat
sig för det sista vågade försöket att efterleta de flyende
långt borta i Kajanas ödemarker. Hvarför den unge
riddaren med en så outtröttlig ihärdighet förföljt deras
spår, skall snart visa sig.

Några timmar efter uppträdet på bron återfinna vi
Bertel i det nya rum, som ståthållaren anvisat fröken
Regina och där hon stod under beskydd af en hans
kvinnliga släktinge. Mer än tre år hade förflutit, sedan
de båda senast möttes under så olika förhållanden i
Frankfurt am Main i den store konungens närhet. Bertel
var då en oerfaren tjuguårig yngling, Regina en lika
oerfaren sextonårig flicka. Båda hade sedan dess genomlefvat
många pröfningar; hos båda hade ungdomens
första brinnande entusiasm blifvit afkyld af strider och
lidanden. Afståndet mellan furstedottern och den obemärkte
löjtnanten hade sedan dess blifvit minskadt genom
Bertels krigiska ära och nya adliga vapensköld; ja i
denna stund kunde hon, en öfvergifven fånge, anse sig
hedrad af en riddares uppmärksamhet. Men afståndet
mellan deras öfvertygelser, deras sympatier, deras hjärtan
-- hade väl det blifvit minskadt af dessa hårda pröfningar,
som vanligen stålsätta en öfvertygelse, i stället
att bryta den?

Bertel närmade sig den unga flickan med hela den
vördnadsfulla uppmärksamhet, hvilken hans samtids
belefvenhet ännu bibehållit som ett arf från föregående
århundradens chevaleri.

-- Min fröken, sade han med lindrigt darrande röst,
sedan mitt hopp att finna er på Korsholm slog felt,
har jag förföljt er genom skogar och ödemarker såsom
man förföljer en brottsling. Ni anar måhända det skäl
som förmått mig därtill?

Reginas långa svarta ögonhår lyftades långsamt, och
hon betraktade Bertel med frågande blickar.

-- Riddare, svarade hon, hvad som än förmått er
därtill, är jag säker därpå, att edra skäl varit ädla och
ridderliga. Ni har ej velat återföra en olycklig flicka
i hennes fängelse; ni har blott velat rycka henne bort
från en man, som den arma bedragna alltsedan barndomen
ansett för en helig, en from man och hvars
djupt dolda ondska hon först nu har lärt sig känna och
afsky.

-- Ni misstar er, sade Bertel lifligt och varmt.
Jag ryste, det är sant, när jag såg er ledsagad af denne
man, hvars rätta gestalt jag har känt förr än ni; jag
fördubblade då mina efterspaningar, för att rycka er ur
hans händer. Men innan jag anat en fara från detta
håll, ilade jag att uppsöka er och medföra till er den
glada underrättelsen om en rättvisa -- sen, men jag
hoppas icke för sen.

-- En rättvisa, säger ni? upprepade Regina med en
öfverraskning, som jagade blodet på hennes kinder.

-- Ja, min fröken, fortfor Bertel i det han med
hänryckning betraktade denna bild af så hög och bländande
skönhet -- ändtligen efter flera år af fruktlösa
bemödanden har det lyckats mig att utverka denna
rättvisa för ett oförskylldt lidande. Ni är fri, ni äger
att under de svenska vapnens beskydd återvända till ert
fädernesland, och här -- Bertel böjde vid dessa ord ett
knä, räckte Regina ett papper med förmyndareregeringens
sigill -- här är det dokument, som betryggar er
frihet.

Regina hade beherskat sin första rörelse och
mottog det dyrbara dokumentet med nästan högdragen
värdighet.

-- Herr riddare, sade hon afmätt och kort, jag vet
att ni icke begär min tack för det ni, mer än edra
landsmän, handlat som en man af ära.

Bertel uppstod, förvirrad af denna stolthet, som han
likväl bort vänta.

-- Hvad jag gjort, sade han i sin tur afkyld, det
har jag endast gjort för att utplåna en oförrätt, som
kunde kasta skugga på en stor konungs minne. Hvar
och en af mina landsmän skulle gjort detsamma som
jag, om icke krigets nöd kommit dem att glömma den
upprättelse ni haft rätt att fordra. Främst af alla
skulle den högsinte konung Gustaf Adolf skyndat att
godtgöra ett ögonblicks öfverilning, om icke försynen så
snart hade afklippt hans dagar. Men -- afbröt Bertel
sig själf -- jag glömmer att den konung jag älskar och
beundrar, honom hatar ni, min fröken!

Vid dessa ord steg ånyo den höga och sköna rodnaden
på Reginas kinder. Bertel hade ovetande vidrört
en af de känsligaste strängarna i detta glödande hjärta.
En ny upptäckt, en förundransvärd likhet, i gestalt, i
röst, i åtbörder, ja i tänkesätt, en likhet, som hon aldrig
förut bemärkt och som dessa tre år utvecklat i Bertels
hela personlighet, anslog med ett obeskrifligt intryck den
sydländska flickans själ. Det förekom henne, som såge
hon honom själf, den störste bland dödlige, hennes
drömmars stolthet, hennes lifs både sällhet och olycka,
honom den älskade och den fruktade, hennes lands,
hennes tros och hennes hjärtas besegrare -- och som
sade han själf till henne med den välkända stämman:
»Regina, du hatar mig!» Detta intryck kom så snabbt,
så starkt, med en sådan öfverraskande makt, att Regina
plötsligt bleknade, vacklade och nödgades stöda sig på
Bertels framräckta arm.

-- Heliga jungfru, hviskade hon förvirrad och utom
sig, jag skulle hata er -- er, som jag älsk...

Bertel uppfångade detta halfva obegripliga och dock
så innehållsrika ord med en öfverraskning lika plötslig
och oväntad, som Reginas. Utom sig af bestörtning,
fruktan och hopp, var han likväl för ridderlig att begagna
sig af en så ofrivillig bekännelse. Stum och
aktningsfull ledsagade han den unga flickan till hennes
beskyddarinna, under hvars vård hon snart återhämtade
sig från sin hastiga vanmakt, en följd af länge gömda,
i hjärtats doldaste djup sammanpressade känslor, som
sökte sig luft.

Bertel hade förskaffat sig uppdraget att eskortera
fröken Regina till Stockholm, därifrån hon sedermera
vid första öppet vatten kunde återresa till sitt fädernesland.
Han ägde därför att kvardröja på Kajaneborg till
dess hans skyddsling vore färdig att resa, och detta åter
fördröjdes genom den opåräknade bristen på ett passande
kvinnligt sällskap för den högborna fången. Under afbidan
härpå gingo veckor förbi, och under denna tid spunnos
alldeles nya förhållanden, hvilka man knappt skulle anat,
när man såg Reginas stolta köld mot hennes befriare.
O, denna köld var isen öfver en glödande vulkan; hvar
dag förtunnades den och smälte tillsamman, hvar dag
blef Reginas stolthet högdragnare på samma gång den
alltmera vacklade i sina grundvalar, och slutligen återstod
blott en skiljemur, och visserligen den starkaste, nämligen
religionernas bittra kamp. Fåfänga mur! Äfven den
störtade slutligen tillsamman för den sydländska passionens
eld, och innan tre veckor förgått, hade den nittonåriga
flickan och den tjugutreårige ynglingen, glömske af både
tros- och rangskillnader, svurit hvarandra trohet för lifvet.
Visste väl Bertel, att han för sin sköna, sin stolta, sin
svartögda brud hade att tacka konung Gustaf Adolfs
minne?

Ett sällsamt öde ville besegla denna förening på ett
oväntadt och underbart sätt. Med hemlig bäfvan för sin
lycka hade Bertel länge förgäfves efterforskat jesuitens
öde. Sedan den morgonen, då han hoppade öfver ledstången
vid bron, hade ingen af honom hört eller sett
det ringaste spår, innan tre veckor därefter en bonde
infann sig med rapport, att man vid öppnandet af en
vak ett stycke nedanför Ämmä fall funnit den döda
kroppen af en man utan öron, i utländsk dräkt, som
bonden medförde och som igenkändes hafva tillhört
pater Hieronymus. Därtill lade ännu den ärlige Paldamobon
en liten oansenlig kopparring, hvilken funnits hängande
vid ett snöre på den dödes bröst. Bertel betraktade
denna ring med förvåning och glädje.

-- Ändtligen har jag dig, utropade han, denna ring,
som jag så länge eftersträfvat -- och med dig vissheten
om den fruktansvärde mannens död.

-- Helgonens dom öfver menedaren! utropade Regina
bestört.

-- Helgonens dom, som bekräftar vår lycka! svarade
Bertel och fästade på Reginas finger konungens ring.
16. Konungens ring. Svärdet och plogen.
Eld och vatten.

Åter gå vi tillbaka till Storkyro, till Bertila gård och
den gamle bondekungen.

Det är en vinterdag i Mars 1635. Vårsolen verkar
redan på snön, taken drypa på solsidan, skaran bär på
kullarnas norra sida och brister på den södra. Aron
Bertila är nyss hemkommen från kyrkan med hela sitt
folk; hans gråa hufvud lutar till fall, han stöder sig på
Meris arm. Vid hans sida går ett kostligt par af små
runda figurer: den gamle Larsson och hans nyss hemkomne
son, den tappre och lärde kaptenen af samma
namn, sin lille faders trogna afbild, så när som på åren.
Vid hans sida går hans unga hustru, en täck och gladlynt
gestalt, hvars drag vi känna igen. Det är ingen
annan än Kätchen, den raska och muntra flickan, hvars
mjuka hand engång bragte den ädle kaptenen ur koncepterna.
Sedan den dagen har han svurit vid alla
grekiska och romerska författare, dem han fordom läst
i Åbo katedralskola -- sic unde ubi apud unquam
post, som de gamle så skönt brukade uttrycka sig --
att den mjukhändta novisen bland Würzburgs barmhärtiga
systrar en dag skulle bli hans. Och då krigets skiften
åter fört dem tillsamman, då Kätchen var utan beskydd
och för resten ej hade något emot en ärlig och glad
soldat, så har detta nöjsamma och muntra par blifvit på
hösten ordentligen sammanvigdt i Stralsund och därefter
begifvit sig att besöka sin runde fryntlige fader och
svärfader Larsson i Storkyro, där de varit högligen välkomna 
och upptagna som barn i huset.
Ty det bör ännu tilläggas, att Larsson numera gifvit
kriget på båten och efter mycket prut fått sitt afsked,
dock utan gradförhöjning. Han har beklagligen icke
samlat en fyrk af rofvet i Tyskland, såsom månge hans
gelikar. Allt hvad han förtjenat -- och får man tro
honom själf, har det varit millioner -- det har farit sin
kos, hvart? Vid Nördlingen, säger han. Jo vackert, i
sus och dus med glada bussar af samma skrot som han
själf. Men nu vill han blifva ordentlig och stadig som
en gärdsgårdsstör, efterträda sin fader som inspektor på
Bertilas stora jordegendomar, plöja, så, skörda och pro
modulo virium prolem copiosam in lucem proferre,
som de gamle så sant brukade uttrycka sig. Den gamle
Bertila hyllar honom med synbar bevågenhet. Betydelsefulla
ord ha undfallit den gamle, och nyss har han i
domarens händer öfverlämnat sitt testamente. Hvad Meri
angår, tynar hon bort som en blomma utan rot och
hänger vid lifvet blott med sin svagaste hjärttråd,
den biltoge, förskjutne Gustaf Bertel, numera adlad
Bertelsköld.

Denna husliga krets af så olika beståndsdelar, både
skuggor och dagrar, sitter nu förenad i den stora stugan,
omgifven af det talrika gårdsfolket, och gamle Larsson
söker ännu, i hemligt förbund med Meri, att blidka den
stränge bondekungen till ett mildare sinnelag mot Bertel.
Alla deras böner och skäl stranda mot gubbens oböjliga
fasthet ... Larsson vänder sig förargad bort, Meri döljer
sina tårar i stugans mörkaste skugga. Då klinga åter
bjällror därute, likasom senast om trettondagsafton, en
rymlig släde stannar på den stora gården, och därifrån
utstiga tvenne personer, en officer i sin vida mantel och
en ung bildskön kvinna i en lysande kappa af svart
sammet, fodrad med dyrbara pälsverk. Meri och gamle
Larsson blekna båda vid denna syn; Larsson skyndar ut,
men det är för sent. Bertel och Regina inträda i stugan.

Båda Larssönerne och Meri omgifva Bertel med
varma, men synbart förlägna hälsningar. Kätchen flyger
upp och kastar sig, utan att fråga efter skillnaden mellan
sin borgerliga dräkt och den kostbara sammetskappan, i
Reginas armar, som med rörelse omsluta den trogna
barndomsvännen.

Bertel lösgör sig vänligt ur de mötandes omfamningar
och går med fasta steg rakt fram till den gamle Bertila,
som, stum och kall i den högkarmade stolen vid bordsändan,
icke bevärdigar den kommande med en hälsning
eller en blick. Alla de kringstående afbida med häpna
blickar följderna af detta möte, som -- det känner
enhvar -- måste blifva afgörande. Den unge officern
har aflagt kappa och hatt, hans långa blonda hår faller
i vackra bukter kring den öppna pannan; hans kinder
äro mycket bleka, men de blå uttrycksfulla ögonen betrakta
fast och ofrånvändt den grånade gamles järnhårda
ansikte.

Bertel böjer nu, såsom förra gången, ett knä och
säger med en röst på engång ödmjuk och säker:

-- Min far!

-- Hvem är du? Jag känner dig icke, jag har
ingen son, afbryter honom den gamle med isande köld.

-- Min far! fortfar Bertel, utan att låta afskräcka
sig. Jag kommer ännu engång, och för sista gången,
att bedja om din förlåtelse och välsignelse. Stöt mig
icke ifrån dig! Jag lämnar mitt fädernesland, för att
kämpa och måhända dö på Tysklands jord. Det beror
på dig, om jag någonsin skall återvända. Minns, min far,
att din välsignelse gifver dig åter en son, att din förbannelse
jagar honom i evig landsflykt!
Den gamle i karmstolen förändrar icke ett drag,
men hans röst förråder en inre kamp.

-- Mitt svar är kort, säger han. Jag ägde en son.
Han blef ovärdig mig och hela den grundsats, som styrt
min lefnad. Han öfvergaf folkets sak för att hylla det
olycksbringande adelsvälde, som jag hatar och afskyr.
Jag har icke mer någon son. Jag har i dag gjort honom
arflös.

De kringståendes ansikten blekna vid dessa ord.
Blott Bertel rodnar lindrigt och säger:

-- Min far, jag begär ej dina ägodelar. Gif dem
åt den du anser värdigare än jag. Jag begär blott din
förlåtelse ... din välsignelse, min far.

Alla utom Regina omgifva den gamle, falla på sina
knän och utropa:

-- Nåd för Bertel! Nåd för din son!

-- Och om jag hade en son, svarar den gamle,
tron I väl att han för min skull ville öfvergifva sin
falska lystnad efter adelns utmärkelser? Tron I väl att
han ville blifva en bonde som jag, en man af folket
som jag, beredd att för folkets sak lefva och dö? Tron
I väl, att han ville med sina fina behandskade händer
plöja jorden och välja sig en hustru af mitt stånd, en
enkel och ärbar kvinna, sådan som anstår en danneman
utan prål och skryt?

-- Min far -- säger Bertel med en röst mera
sväfvande än förr -- hvad du begär, är omöjligt redan
för den uppfostran du själf gifvit mig. Jag vill ära och
högakta ditt stånd, men jag har uppvuxit till krigarens
yrke; det vill och kan jag ej mera öfvergifva. Att
välja mig en hustru efter ditt sinne är mig lika omöjligt.
Här står min maka; hon är en furstedotter, min far,
men hon har ej blygts att till make välja en bondeson.
Vare detta ett bevis, att hon ej skall blygas att kalla dig
fader.

Vid dessa ord närmar sig Regina ödmjukt, likasom
för att kyssa den gamles hand, och alla, utom Bertel
och den gamle, stå upp. Men Bertilas, bondekonungens,
forna lynne af eld brusar upp i vrede.

-- Sade jag icke det, utropar han med dundrande
stämma, där står den vanbördingen, som föddes till
bonde och blef en herretjenare. Ha, vid Gud, jag har
i mina dagar sett mycken strid och mycket trots mellan
svärdet och plogen, men ett trots som detta har jag
ännu icke öfverlefvat. Pojken, som kallar sig min son,
vågar att inför mina ögon föra sin furstliga sköka och
kalla henne sin hustru.

Bertel springer upp och stöder Regina, som vid
dessa ord är nära att sjunka.

-- Gubbe, säger han med af vrede darrande röst,
tacka ditt fadersnamn och ditt gråa hufvud att du kunnat
säga hvad ingen annan skulle hafva sagt och därefter
haft en timme att lefva. Här är den ring jag fäst på
min lagligen vigda hustrus hand -- därvid lossar han
från Reginas finger konungens ring -- och jag svär, att
denna hand är så ren och värdig som någon dödlig
hand att bära samma ring, som i så många år har burits
på den störste konungs finger.

Meris ögon stirra på ringen, hennes bleka kinder
färgas af en hög rodnad, hon kämpar den häftigaste
strid med sig själf. Slutligen träder hon närmare,
trycker ringen med hänryckning till sina läppar och
säger med afbruten stämma och en rörelse så stark, att
den förtorkar hvarje tår i hennes öga:

-- Min ring som han burit ... min ring som bevarat
honom ... oskyldig är du till hans död; han gaf dig
bort; sen kommo kulorna, sen kom döden. Vet du väl,
Gustaf Bertel, och du, hans hustru, den ringens makt?
I min ungdom gick jag en dag i ödemarkerna och fann
där en döende man, som försmäktade af törst. Jag
räckte honom en dryck ur källan, jag läskade hans tunga
med hjortronens saft. Han tackade mig och sade:
Min vän, jag dör och har ingen annan belöning att
gifva dig, än denna ring. Den fann jag fordom på
fingret af en mariebild, som ensam låg oskadd midt
bland påfvedömets brustna kvarlefvor i Storkyro kyrka,
och när jag ryckte ringen af bildens finger, föll bilden
till stoft. Denna ring har på engång helgonens makt
och trolldomens makt, ty med mig går den urgamla
trolldomens storhet i grafven. Den som bär denna ring,
är säker för eld, vatten, stål och all slags farlighet, med
villkor allenast att han ej svär mened, ty detta förlamar
ringens kraft. Med denna ring följer lycka i fred och
seger i krig, kärlek, ära och rikedom; när den bäres i
tre ätteleder efter hvarandra, son efter far, då skola af
den släkten uppstå lysande fältherrar och statsmän ...

Här stannade Meri. Alla lyssnade med spänd väntan.

-- Men, fortfor hon, bäres ringen sex leder efter
hvarandra, då skall af den släkten uppstå ett mäktigt
konungahus. Dock, sade mannen, bör du veta, att med
stora gåfvor följa stora faror. Mened och släktfiendskap
skola ständigt fresta ringens innehafvare och söka att
förlama dess kraft; högmod och omåttelig ärelystnad
skola ständigt arbeta inom hans bröst för att bereda
hans fall, och det skall fordras en stor själens fasthet
i det goda, förenad med en stor hjärtats ödmjukhet, för
att besegra dessa frestelser. Den som äger och bär
denna ring, skall äga all världens lycka och endast
hafva att bekämpa sig själt; men han skall ock själf
vara sin lyckas fruktansvärdaste fiende. Däruppå tyda
de tre bokstäfverna R R R, som äro graverade på
ringens insida och uttolkas med dessa ord: Rex Regi
Rebellis, konungen är mot konungen upprorisk; den
lyckligaste, den mäktigaste bland människor har att frukta
den största faran inom sitt eget bröst.

-- Och denna ring, o Regina, är vår! utropade
Bertel med både fruktan och glädje. Hvilken rikedom
och hvilket ansvar följa icke med denna ring!

-- Makten! Äran! Odödligheten! utropade Regina
hänryckt.

-- Tag dig till vara, min dotter! utropade Meri
vemodigt. Bakom dessa ord ligger ock ringens största fara.

Den gamle Bertila betraktade ringen och de unga
med ett föraktligt småleende.

-- Falskt guld! sade han. Flärd! Onyttig prydnad!
Falsk ärelystnad! Det är en värdig gåfva att gå i arf
från släkte till släkte bland adeln. Kom, Larsson den
yngre, du, som ock är af bondesläkt och som vill återgå
till ditt stånd, ehuru du varit soldat. Jag vill gifva dig
något, som hvarken är guld eller onyttig prydnad, men
som kanske skall bringa dig mera välsignelse, än
konungars ringar. Tag den gamla yxan med ekskaftet
från väggen därborta; ja frukta icke, det är ingen trolldom
i den, far min har smidt den med egen hand i
kung Göstas tid. Med den ha far och jag huggit månget
storverk i skogen och röjt många obygder. Må den gå
i arf inom din släkt, och jag lofvar dig, att den som
äger min yxa, honom skola lyckan och förnöjsamheten
följa i hans redliga arbete.

-- Tack skall ni ha, far-smulan, svarade kaptenen
gladlynt och pröfvade med tillgjordt viktig min den
Konungens ring.
gamla yxans egg. -- Kommer det an att rista en inskrift
därpå, skulle jag föreslå R R R, Ruris Rusticus Robustus,
det vill i korthet säga: f-n anfäkta, en sådan
grofhuggare! Ett mycket skönt och sinnrikt talesätt hos
de gamle.

Larsson den äldre ansåg nu tillfället vara inne att
gifva den bittra tvisten en försonligare vändning. Han
trädde fram till den gamle, ledande vid handen de båda
nygifta paren, och sade:

-- Käre far, låtom oss icke falla vår Herre i handtverket.
Din pojke och min pojke äro ett par stora
slynglar, det medges; men rå de väl för att vår Herre
skapat den ene af eld, den andre af vatten? Bertel är
som en eldslåge, brinnande het, högtsträfvande, uppflammande,
lysande, ovaraktig, och jag slår vad att lilla
frun är af samma sort. Min pojke här är renaste
vatten ...

-- Halt! ropade kaptenen. Vatten har aldrig varit
min svaga sida.

-- Håll din mun. Min pojke är klara vattnet ...
flytande och lättfärdigt, förnöjsamt hållande sig vid jorden
och enkom skapadt att med sin tjocka prosaiska lefnadsvishet
släcka den andre junkerns poetiska glöd. Hvad
angår hans hustru, är hon af samma ull. Ser du nu
icke, far, att vår Herre ämnat pojkarne till vänner --
elden att värma vattnet och vattnet att släcka elden --
och du vill göra dem till fiender genom att taga från
den ene och gifva åt den andre. Nej far, låt bli därmed,
det är mitt råd, och gif din son hvad honom tillkommer;
icke skall min son svälta för det.

Bertila teg en stund. Därpå sade han häftigt:

-- Lär icke mig vår Herres meningar. Tror du väl
att han där, den nybakade adelsmannen, hvilken du liknar
vid eldslynnet, skulle förmå sig att bortgifva ringen och
i dess ställe gripa till yxan?

-- Aldrig! svarade Bertel uppbrusande.

Meri fattade hans hand och såg på honom med
bedjande ögonkast.

-- Gif ringen ifrån dig, sade hon. Du känner
några af dess faror, men det är ännu en, som jag af
ångest förtegat. Alla som bära denna ring skola dö en
våldsam död.

-- Hvad mer! utropade Bertel. Krigarens död på
slagfältet är skön och ärofull. Jag begär ej en bättre.

-- Hör bara, sade Bertila föraktligt. Jag väntade
mig det: han löper efter ärans gunst ända till grafven.
En fredlig död, likasom ett fredligt lif, är för honom en
styggelse. Men du, Larsson, säg mig: har du väl lust
att gifva bort yxan och gripa till ringen?

-- Hm, sade kaptenen eftertänksamt, vore ringen
af guld, kunde jag sälja honom i staden och få mig för
honom en tunna godt öl. Men nu är han bara koppar ... 
strunt, jag ger honom hin och behåller yxan; den
duger åtminstone att hugga ved med.

-- Bra, fortfor Bertila; det är, som far din säger,
att stänka vatten på glöd. Icke är det jag som gjort
vatten och eld i evighet mot hvarandra fientliga. Kom
Larsson, du det sunda förståndets, du den handgripliga
nyttans man, kom, var min son och tag en dag mina
ägodelar, när jag icke mera finns till. Välsignelse öfver
dig och dina efterkommande! Må de förökas och arbeta
som myrorna i jorden, och må det vara en evig fiendskap
mellan dem och de högtuppsatte, adelsfolket, människorna
med eldslynnet. Må det vara krig och ingen fred mellan
dem och er, intill dess det onyttiga glittret försvinner
från människors sammanlefnad; må yxan och ringen
ständigt lefva i uppenbar fejd, ända tills båda försmälta
i samma eld. När det engång sker, efter hundrade eller
tvåhundrade år, eller längre, då är det tid att säga:
ståndsskillnaden har öfverlefvat sin tid och en människas
förtjenst blir hennes enda sköldemärke.

-- Men, min far, utropade Bertel ännu engång med
bedjande röst, har du då ingen välsignelse att gifva mig
och mina efterkommande, i den stund då vi för alltid
skiljas?

-- Dig! upprepade den gamle ännu allt med vredens
stämma. Gån, I förlorade, fåfänge, maskstungne grenar
af folkets stora stam, gån i ert ömkliga prål till ert
säkra fördärf. Ända till den dagen, då det sker, som jag
sagt, att yxan och ringen, att det falska guldet och det
ärliga stålet sammansmälta -- ända dittills ger jag eder
i arf min förbannelse, alltintill tionde led, och med den
skola följa split, hat, fejd och på sistone ett ömkeligt fall.

-- Håll litet, far-smulan, ropade yngre Larsson. Nåd
för Bertel!

-- Ingen nåd för adeln! svarade bondekungen.

-- Akta dig, onaturlige far, ropade Larsson den
äldre. Domen kan falla öfver ditt eget hufvud.

-- Jag begär icke mera någon nåd, genmälde Bertel
blek, men skenbart lugn. Farväl, min forne fader!
Farväl, mitt fädernesland! Jag går, för att aldrig mera
återse er.

-- Ett ögonblick ännu, afbröt honom Meri, som
med ansträngning och häftigaste rörelse ställde sig i
hans väg. -- Du går! Ja gå ... mitt hjärtas älskling,
mitt hopp, mitt lif, mitt allt ... gå, jag skall ej längre
stå i din väg. Men innan du går, så tag med dig den
hemlighet, som varit på engång mitt lifs högsta fröjd
och dess högsta kval ...
"Min mor!" utropade Bertel.
-- Hör henne icke! utropade den gamle Bertila med
förändrad röst och synbar förskräckelse. -- Hör henne
icke, vansinnet talar ur hennes mun! -- Tänk på din och
min ära! hviskade han strängt i den bleka dotterns öra.

-- Hvad bryr jag mig om din och min ära! utbrast
Meri med aldrig förr sedd häftighet. Ser du icke att
han går -- mitt lifs glädje går och kommer aldrig
tillbaka. Han går, och du vill, du hårde, omänsklige far,
att jag skall låta honom gå förbannad bort i främmande
land. Men så skall han icke gå. För hvarje
förbannelse du slungar öfver hans hufvud skall jag gifva
honom hundrade välsignelser, och vi skola se, hvilka
som mera gälla inför den Högstes tron, ditt hat eller
min kärlek, morfaderns förbannelse eller en mors
välsignelse ...

-- Min mor! utropade Bertel utom sig af
öfverraskning. Hertig Bernhards gåtlika ord blefvo nu
plötsligt klara.

-- Tro henne icke, hon vet icke hvad hon säger!
sade Bertila under fåfänga ansträngningar att visa sig
lugn.

Meri hade dignat i Bertels armar.

-- Det är nu sagdt, hviskade hon med slocknande
röst. Gustaf ... min son! Ack det är så ovant och så
sällt att kalla dig så. Nu vet du min lefnads hemlighet ...
och jag har ej lång tid att blygas däröfver. Älskar
du mig? ... Ja, ja! Nu går jag glad ifrån lifvet bort ...
slöjan är fallen ... klarheten kommer ... Min far ...
jag förlåter dig ... att du hatat och förbannat din dotters
son ... Förlåt du mig ... att jag ... älskar ... välsignar
... min son!

-- Min mor! utropade Bertel ... hör mig, min mor!
Jag tackar dig ... jag älskar dig! ... Du skall följa med
mig, och jag skall aldrig öfvergifva dig. Men du hör
mig icke. Du är så blek ... store Gud! ... Hon är död!

-- Min dotter! Mitt enda barn! utbrast Bertila,
den gamle järnhårde bondekungen, tillintetgjord.

-- Dömer icke, så varden I icke dömde! sade den
gamle Larsson med knäppta händer. Och I, våra barn,
gån ut i lifvet med försonliga hjärtan. Förbannelsen
och välsignelsen kämpa om eder framtid, och icke blott
om eder, men om edra efterkommandes intill tionde led.
Bedjen till himmelen, att välsignelsen må segra!

-- Amen, sade Larsson den yngre och Kätchen till
vänster.

-- Ske alltså, sade till höger Bertel och Regina.


Slut på första cykeln.

Första cykelns innehåll:

Företalet, som handlar om Fältskärns person och lefverne    5

Konungens ring...............................................................   23

1.    Slaget vid Breitenfeld ...............................................................   25
2.    Ädlingen utan namn ................................................................   38
3.    Fröken Regina .........................................................................   44
4.    Fröken Reginas ed ...................................................................   61
5.    Judith och Holofernes ..............................................................   70
6.    Finnarne vid Lech ....................................................................   94
7.    Nya äfventyr ............................................................................ 101
8.    Nürnberg och Lützen ............................................................... 110

Svärdet och plogen. .........................................................125

1.    En man från klubbekriget ........................................................ 132
2.    Han blyges för bondenamnet ................................................... 145
3.    Söderländskan i norden ........................................................... 157
4.    Bonden, borgaren och soldaten ............................................... 166
5.    Fröken Regina kommer till Korsholm ....................................... 173
6.    Söderns och nordens kärlek ....................................................  182
7.    Korsholms belägring ...............................................................  188

Eld och vatten. ............................................   205

1.   Ett byte från slagfältet ............................................   215
2.   Två gaml bekanta ...................................................   225
3.   Skattkammaren ......................................................   231
4.   Hertig Bernhard och Bertel .....................................   244
5.   Hat och kärlek försonas .........................................    250
6.   Slaget vid Nördlingen ............................................    261
7.   Den förlorade sonen .............................................    268
8.   Rymmerskan .........................................................    275
9.   Don Quixote af Mancha .........................................    285
10. Kajaneborg ............................................................    294
11. Statsfången ...........................................................    301
12. Frestaren ...............................................................    311
13. Abe, male spiritus .................................................    319
14. Helgonens dom .....................................................    326
15. Bertel och Regina ...................................................   330
16. Konungens ring. Svärdet och plogen. Eld och vatten  336

-

