
Bild 180.   Huanyamindian.

FORSKNINGAR OCH ÄVENTYR
I SYDAMERIKA
AV
ERLAND NORDENSKIÖLD
——
MED 271 ILLUSTRATIONER

STOCKHOLMALBERT  BONNIERS  FÖRLAG



STOCKHOLMALB. BONNIERS  BOKTRYCKERI 1915



Till minnet av

Generalkonsul AXEL JOHNSON





Företal.

Innan jag börjar skildringen av min hustrus och min
resa i Sydamerika 1913 och 1914, vill jag tacka alla dem
som ekonomiskt möjliggjort densamma. Dessa äro 
antropologiska sällskapet i Stockholm, min mor, disponenten
Arvid Hernmarck, generalkonsul Axel A:son Johnson,
konsul Helge Johnson, kanslirådet Clas Lindbeck, greve
Carl och baron Johan Mannerheim, fru O. W. 
Nordenskjöld, doktor och fru Albert Pauli, generalkonsulinnan
Ina Smitt och konsul Pedro Svensson.

Apotekar Henrik Enell har jag att tacka för vårt
rikhaltiga reseapotek, vilket ordinerats av doktor Selim
Birger. Av löjtnant Högman fick expeditionen en 
evinrudemotor samt av flera andra personer smärre gåvor.

Denna bok är tillägnad minnet av framlidne 
generalkonsul Axel Johnson, tack vare vilkens energi och initiativ
svenska industrialster, svenska affärsmän och svenska
forskare kunna resa under svensk flagg till
Sydamerika.

Nästan överallt i Sydamerika ha vi mött den allra
största gästfrihet, främst likväl hos svenskarna därute.
Sveriges representanter i Buenos-Aires och Rio de Janeiro,
baron G. Löwen och herr Johan Paues ha gjort oss stora
tjänster. Den senare är jag särskilt tacksam för
hans energiska och resultatrika arbete för att skaffa till
rätta mina bortkomna samlingar. Även konsul P. Svensson
och herr Axel Paulin ha gjort mig mycket stora tjänster.

Av icke svenskar vill jag främst tacka herrar Stanley
Barber i Cochabamba, Ernst Köhler i Matehua, Max
Gries i Yacuiba, Pemberton i Jujuy, K. Paulsen i Porto
Velho, Carl Sonnenschein i Riberalta och Carl Vollrath i
Mequens samt många andra, av vilka flera äro nämnda
i det följande.

Teckningarna i denna bok äro utförda av fröken H.
Kjellstedt. En del föremål äro fotograferade av herr S.
Weinberg. För övrigt äro alla bilder utom 81—86 och
215, 216 reproducerade efter av undertecknad tagna 
fotografier.

Göteborg den 17 augusti 1915.

 Erland Nordenskiöld.

*



Inledning.



Den resa, jag kommer att skildra i denna bok,
berör en betydande del av Bolivia samt en
liten del av Brasiliens gränsområde mot
denna republik. Tillåt mig därför att först
meddela eder en helt kort repetitionskurs
i Bolivias geografi och historia.

Först vill jag erinra om att Bolivia är ett mycket
vidsträckt land, mer än tre gånger så stort som Sverige.
Vi tänka oss nästan alltid Bolivia som ett bergland med
skyhöga fjäll och stora högslätter. Sjuttio procent av
Bolivia är likväl ett slättland eller ett kuperat lågland, som
icke ligger mer än några hundra meter över havet.

En betydande del av Sydamerikas största sjö Lago
Titicaca tillhör Bolivia. På Anderna rinna upp talrika
floder, vilka alla flyta mot Atlanten. De förnämsta av
dessa äro Rio Mamoré med Rio Grande och Rio Guaporé
(Rio Iténes) samt Rio Beni med Rio Madre de Dios och
Rio Orton, som förena sig till Rio Madeira.

Till Rio Paraguay flyta genom södra Bolivia Rio
Pilcomayo och Rio Bermejo.

Dessa floder och deras bifloder ha varit och äro av
oerhörd betydelse för de människor, som leva i dessa
trakter. För indianerna ha de framför allt varit och äro
viktiga för sin fiskrikedom. För de vita spela flera av dem,
som höra till Amazonflodens vattenområde, en stor roll
såsom viktiga vägar för samfärdseln.

Av Bolivia upptagas 30 % av den Andinska 
bergsmassan med sina kammar och högslätter. Några av 
Andernas berömdaste bergstoppar, som Illimani (6,400 m. 
ö. h.), Illampu (6,650 m. ö. h.) och Sajama (6,400 m.
ö. h.), ligga i Bolivia.

Klimatet är naturligtvis mycket olika i bergstrakterna
och på slättlandet. I Sydväst är landet så gott som öken.
Omkring Lago Titicaca är landet kargt men likväl tätt
bebott. Fjälldalarna i sydöstra delen av landet ha i regel
ett härligt klimat och äro mycket bördiga.

Slättlandet är mycket olika i söder i El Gran Chaco
och i norr inom Rio Madeiras vattenområde. I hela det
bolivianska Chaco norr om Rio Pilcomayo finnes sålunda
ingen flod av betydelse. Stora delar av landet är täckt
av taggiga snårmarker, rika på kaktus och caraguatáBromelia serra. . I
norr finnes ett otal av floder och även stora yppiga 
urskogar, omväxlande med pampas. Härliga äro regnskogarna
på Andernas nordöstsluttningar alltifrån S:a Cruz de la
Sierra till peruanska gränsen. Dessa bilda, då floderna
där ej äro segelbara, ett svårgenomträngligt bälte, som
skiljer fjällen och högslätterna från slättlandet.

Enligt den bolivianska folkräkningen av år 1900, vilken
såsom alla bolivianska folkräkningar är högst otillförlitlig,
hade Bolivia då 1,744,568 invånare, därav 903,126 indianer,
485,293 mestizer, 231,088 vita och 3,945 negrer. Därtill
komma 121,116 individer, vilkas ras ej är närmare 
angiven. Tätast befolkat är departementet Cochabamba med
5,43 personer på km² och glesast Territorio Nacional de
Colonias med 0,05 på km². Räkna vi Bolivias invånarantal 
i runt tal till 1,750,000, så leva 1,500,000 i 
bergstrakterna och 250,000 på slättlandet; 218,845 beräknas
kunna läsa och skriva, och resten äro analfabeter. De
mest betydande städerna i Bolivia äro huvudstaden La
Paz, 3,630 m. ö. h., 85,000 inv., Sucre, f. d. huvudstad, 
2,815 m. ö. h., 22,500 inv., Potosi, 3,945 m. ö. h.,
22,000 inv., Oruro, 3,694 m. ö. h., 24,000 inv., Cochabamba, 
2,643 m. ö. h., 22,000 inv., Tarija, 1,905 m. ö. h.,
7,000 inv. och S:a Cruz de la Sierra, 442 m. ö. h., 14,000
inv. 



De vita och mestizerna i Bolivia tala naturligtvis
spanska. Tvenne indianspråk äro av stor betydelse i
Bolivia, nämligen aymara och quichua. Något av dessa
språk talas utom spanska även av mestizerna i 
fjälltrakterna. AymaraindianernaI Bolivia. Några aymara- och en stor mängd quichuaindianer bo
i Peru. beräknas till över 350,000,
quichuaindianernaI Bolivia. Några aymara- och en stor mängd quichuaindianer bo
i Peru. till över 400,000. Dessa tvenne 
indianstammar sätta i hög grad sin prägel på livet i Bolivias
bergstrakter. Av betydelse är även guaranispråket, som
talas av 30- à 40,000 personer. För övrigt finnas i 
Bolivia, såsom vi under resans lopp skola erfara, ett stort
antal indianspråk. Man beräknar dem, som äro fullkomligt
olika, till ett trettiotal.

I de siffror, jag här anfört rörande antalet invånare i
Bolivia, äro ej de av de vita oberoende indianerna 
inberäknade. Dessa äro högst 75,000, boende, såsom vi
skola erfara, över ett område, som är större än Sverige.

När spanjorerna upptäckte Peru, funno de där en
välorganiserad stat, det s. k. Incariket, vilket lands 
huvudstad var Cuzco. Incariket sträckte sig från Rio 
Ancasmayu i Columbia till Rio Maule i Chile. Av det 
nuvarande Bolivia innehade incas hela det Andinska 
bergsområdet utom en del av dalarna på östsluttningarna.
Deras värsta fiender voro här de stridbara 
chiriguanoindianerna.

Före incas ha säkerligen i västra Sydamerika funnits
andra mäktiga indianvälden. Sålunda anser man 
Tiahuanaco nära Lago Titicaca för förincaiskt. Tiahuanaco
är en av de märkligaste av de ruiner, som äro kända
från Sydamerika.

På otroligt kort tid erövrade spanjorerna fjälltrakterna
i det nuvarande Bolivia. Blott chiriguanoindianerna bjödo
dem ett allvarligt motstånd. År 1545 började spanjorerna
att bearbeta silvergruvorna vid Potosi. År 1547 hade
Potosi 14,000 invånare. År 1585 hade man redan tagit ut 
ur gruvorna silver för 1 milliard pesos.Anales de Potosi (se litteraturförteckningen). Sedan dess ha
dessa gruvor ytterligare givit flera milliarder. I början
av 1600-talet hade Potosi 150,000 invånare och 60 kyrkor
och var den största staden i Sydamerika. Numera äro
silvergruvorna i Potosi av ringa betydelse, och staden har
blott 22,000 invånare.

Självklart är, att milliardgruvorna i Potosi spelat en
oerhörd roll i dessa trakters historia. I gruvstaden 
utvecklades under 15- och 1600-talen en vansinnig lyx. Massor
av livsförnödenheter fördes från Cochabamba, Sucre och
andra trakter till den stora staden, som låg på 3,945 meters
höjd över havet. Tusentals indianer tvingades att arbeta
i gruvorna.

Skattsökeriet och äventyrslystnaden lockade 
spanjorerna att göra forskningar öster om Anderna. Man sökte
efter det fabulöst rika sagolandet, El Dorado eller El Gran
Paititi. Sedan La Plata-flodens mynning upptäckts år
1510, trängde spanjorerna uppför Rio Paraguay. År 
1536—37 gjordes av Ayolas den första överlandsresan från
Paraguay till Peru.

År 1560 anlades staden S:a Cruz de la Sierra i 
Chiquitos och flyttades sedan 1595 till den plats, där den nu
är belägen. Därifrån trängde några jesuiter år 1595 in i
Mojos. Från och med år 1675 utforskade jesuiterna José
del Castillo, Pedro Marbán och Cipriano Baraze en mycket
stor del av Mojos och lade grunden till jesuitmissionerna,
som varit av oerhörd betydelse för indianerna i det inre
av Sydamerika. Därefter anlade de missioner i Chiquitos.
Under jesuiternas tid voro stora delar av östra Bolivia
bättre kända än de äro nu. De innehade sålunda t. ex.
en betydande del av norra Chaco, som nu betraktas som
outforskat och som är i händerna på mot de vita fientliga
indianer. Jesuiterna förvisades från Sydamerika år 1767.
Det var en mycket viktig och sorglig händelse i den 
indianska rasens historia.

Mindre framgång än i Mojos och Chiquitos hade 
jesuiterna i sina hjältemodiga försök att omvända 
chiriguanoindianerna, mot vilka vicekonungen Toledo 1574 gjorde
ett misslyckat erövringståg. Det är franciskanermunkar,
som i främsta rummet ha utforskat deras land. I början av
1600-talet började deras missionsarbete bland 
chiriguanoindianerna, och fortfarande ha de där flera mycket 
betydande missioner.

På 1600-talet trängde talrika franciskaner och även
dominikaner in till urskogsstammarna i nordöstra Bolivia.
Där ha de förra ännu missioner, som vi i denna 
reseskildring komma att närmare lära känna.

I slutet av 1700-talet började Padre Salvatierra att
omvända guarayoindianerna, som inneha ett bördigt 
högland i östra Bolivia. Hans arbete fortsattes sedan av 
franciskaner, som där ha betydande missioner.

Vi kunna utan överdrift säga, att inga ha gjort så
mycket för utforskningen av slättlandet i Bolivia som de
katolska missionärerna.

Under den spanska kolonialtiden var Rio Guaporé
gräns mellan det spanska och portugisiska kolonialväldet.
Portugiserna byggde 1776—1783 vid Rio Guaporé en 
slottsliknande fästning, som kallades O Forte do Principe da
Beira. Stridigheterna mellan spanjorerna och portugiserna
bidrogo säkerligen till utforskandet av gränstrakterna.

Alltifrån spanjorernas första erövring av dessa trakter
utkämpade de otaliga strider med indianerna, som de
behandlade allt annat än väl. Splittrade i många stammar
med olika språk, såsom indianerna äro, ha de ej kunnat
organisera sig till något gemensamt uppror. Ett mycket
allvarligt sådant gjorde likväl quichua- och 
aymaraindianerna under Tupac-Amaru år 1780—1782.

Stor heder har den katolska kyrkan och dess tjänare
alltifrån Las Casas till nuvarande tid av att den sökt att
skydda indianerna mot grymheter och utplundring.

Under den spanska kolonialtiden hörde det nuvarande
Bolivia till år 1776 under vicekonungen i Lima och sedan
under vicekonungen i Buenos-Aires. Genom upprättandet
år 1559 av »La audienciaEn administrativ högsta domstol. de Charcas» i Sucre hade det
nuvarande Bolivia en viss självstyrelse inom 
vicekonungariket.

År 1810 började i Bolivia mestizernas frihetskrig mot
spanjorerna, vilket den 6 aug. 1825 ledde till grundandet
av den fria republiken Bolivia.

För en europé kan det synas underligt, att så många
olika stater bildades av det spanska kolonialväldet. Man
måste likväl komma ihåg de stora avstånden här och
kommunikationssvårigheterna, vilka naturligtvis ledde till
att de olika delarna av kontinenten kände sig oberoende
av varandra. Att Bolivia blivit en självständig stat, 
sammanhänger intimt med den stora betydelse, landet hade
under lång tid genom Potosigruvornas milliarder, och med
upprättandet av en högsta domstol i Sucre. Mycket har
Bolivias utveckling hämmats genom de många 
revolutionerna, ett arv från den spanska kolonialtiden, då olika
partier alltifrån Pizarros och Almagros dagar blodigt 
bekämpade varandra.

Under detta århundrade synes landet gå en lugnare
utveckling till mötes, fastän jag ej är övertygad om att
den sista revolutionen ännu är utkämpad.

Intill sista tiden ha Bolivias gränser mot 
grannstaterna varit mycket svävande. I samband med 
gränsregleringarna med Peru och Brasilien ha betydande 
områden blivit utforskade och kartlagda. Med Paraguay är
gränsfrågan ännu svävande. Bolivianarna ha under de
senaste åren militärt besatt en del av det omtvistade
norra Chaco.Se min bok Indianliv. Stockholm 1910.

Genom ett fördrag avstod Bolivia år 1867 ett stort
område till Brasilien. Genom krig med Chile har Bolivia
förlorat sitt kustområde vid Stilla Oceanen och genom
uppror det gummirika Acreområdet, som nu tillhör
Brasilien.


I början av 1800-talet utforskades många okända 
fjälldalar i nordöstra Bolivia av insamlare av kinabark. Av
ännu större betydelse för norra Bolivias utforskning har
gummit varit. Rio Benis och Rio Madre de Dios bifloder
ha sålunda utforskats för att söka nya gummiskogar.
Bland dem, som där gjort viktiga resor, märkas framför
andra Heath, Pando och Armentia. Under de sista åren
ha tenngruvorna på den bolivianska högslätten utvecklats
till Bolivias »guldgruvor». Tennproduktionen 1912 var
ungefär 22,300 ton (fint tenn). Silverproduktionen var
samma år 123 ton. Bolivias mineralrikedom är säkerligen
mycket stor.

Bolivia har alldeles sällsynt usla vägar. År 1892
öppnades den första järnvägen i Bolivia. Den förband
Oruro med Antofagasta, en chilensk hamn vid Stilla
Oceanen Sedan dess, särskilt under presidenten 
Montes, har järnvägsnätet trots stora terrängsvårigheter 
utvecklats betydligt. År 1913 var längden av Bolivias 
samtliga järnvägar 1,284 km. Talrika små flodångare befara
numera de segelbara floderna och Lago Titicaca. År
1912 öppnades i Brasilien järnvägen Madeira—Mamoré
i sin helhet för trafik. Den förbinder den segelbara Rio
Mamoré med en hamn vid Rio Madeira, som ligger nedan-
för fallen, och är sålunda en ytterst viktig utfartsväg för
nordöstra Bolivia.

Det är först allt eftersom järnvägar blivit byggda,
som Bolivias stora naturliga rikedomar med framgång
kunna utnyttjas. Ännu förbinder ingen järnväg, inte
ens en god väg, bergstrakterna med slättlandet i öster.
Alla hittills byggda järnvägar i Bolivia äro i 
bergstrakterna.

Vetenskapsmän ha ej gjort mycket geografiskt 
pioniärarbete i Bolivia.

Material rörande de nu levande indianerna har i
främsta rummet samlats av munkar och av den store
fransmannen d'Orbigny. Den sistnämnde har även gjort
mycket för kännedomen om Bolivias växt- och djurvärld.
Som naturligt är, ha munkarna i främsta rummet 
intresserat sig för indianernas språk, men de ha även gjort
många iakttagelser rörande deras seder och bruk. 
Jesuiten Eders arbete över Mojos, jesuiten Fernandez över 
Chiquitos, franciskanern Cardus över Guarayos, franciskanern
Armentias över Beni t. ex. äro oumbärliga för 
kännedomen om Bolivias indianer.

Det viktigaste arbete, som är skrivet om Bolivias 
indianer, är d'Orbignys L'homme Américain.

Landets förspanska historia och minnesmärken ha
på senare tid framför allt studerats av Bandelier, Uhle
och författaren. Bandelier har arbetat på öarna i Lago
Titicaca, Uhle har bl. a. skrivit ett ståtligt och 
värdefullt arbete om Tiahuanacoruinerna. Själv har jag skrivit
om husgravar i Bolivias och Perus gränstrakter och om
»mounds» i Mojos i nordöstra Bolivia.

Av bolivianarna själva har ingen gjort så mycket för
kännedomen om Bolivia som M. V. Ballivian. Naturligtvis
finnas även flera värdefulla äldre arbeten om dessa trakter,
som ej skrivits av munkar, t. ex. guvernören Viedmas
beskrivning av provinsen S:a Cruz.

Flera reseskildringar behandla Bolivia. De 
värdefullaste synas mig vara de av d'Orbigny, Squier, Weddel,
Forbes, Bandelier, Middendorf och Herzog.

Vår resa har även berört en liten del av Brasilien
öster om Rio Guaporé. Denna flod befors först 1741.
Övre delen befolkades sedan så småningom av förrymda
slavar från Matto-Grosso. Vid nedre delen av Rio Guaporé
hade jesuiterna under 1700-talet några missioner. År
1776 anlade portugiserna där, som nämnt, en 
gränsfästning mot det spanska väldet. Fortfarande äro stora 
urskogsområden på den brasilianska sidan av Rio Guaporé
outforskade.


Det okända Sydamerika.

Vi se, att Bolivia är ett land med betydande städer,
järnvägar och ångbåtar och med en snart 400-årig 
eftercolumbisk historia. Det är tillika ett mycket vidsträckt
land, som till allra största delen är mycket glest befolkat.

Det är inte så lätt för en utomstående att förstå,
att det finnes okänt land här, att här ännu finnas vilda
indianer. Det är inte ens lätt för den, som gjort 
vidsträckta resor här och som alltid följt de stora 
stråkvägarna. Därför ser man de mest orimliga påståenden,
såsom att de vilda indianerna äro minskade till ett 
fåtal, att hela landet är väl utforskat o. s. v.

En äldre resvan dam, något så när van vid dåliga
hotell o. d., skulle t. ex. utan svårighet kunna resa från
Europa över Para till Riberalta vid Rio Beni och till
Trinidad vid Rio Mamoré, platser i Bolivia, i hjärtat av
Sydamerika. Hela resan kunde hon göra med ångbåt och
tåg, och risken vore blott, att hon sjuknade i feber. Hon
skulle ha mycken tur, om hon fick se några »vilda» 
indianer. Ingenstädes skulle hon se dem hemma hos sig.
Hon skulle säkert träffa många utlänningar, som levat
i årtionden i dessa trakter och som aldrig varit hos 
oberoende indianer. Reste hon sedan hem och var 
skrivkunnig, skulle hon kanske skriva att de vilda indianerna
äro nästan utdöda i dessa trakter. Något skulle hon väl
ha att berätta om indianöverfall vid Rio Mamoré, 
berättelser, som hon fått i andra eller tredje hand. Mången
herre, som gjorde samma färd och utsträckte den vidare,
så långt floderna kunna befaras av små flodångare, skulle
kanske säga: »Tusan, det är ingen konst att resa i det inre
av Sydamerika.»

När ångaren gick uppför Rio Guaporé, skulle han ha
lämnat den någonstädes, helst på den brasilianska sidan
av floden, och så skulle han ha slagit sig igenom 
urskogarna några få mil, och han skulle ha fått en annan
föreställning om Sydamerika. Han skulle fått lära känna,
vad det vill säga att hugga sig väg genom urskogen, där
man blott kommer fram steg för steg med skogskniven i
hand, där allt land ofta är översvämmat under regntiden
och där man under torrtiden kan dö av törst. Urskogens
alla insekter skulle pina honom. Säkert behövde han inte
gå långt, förrän han förstod, att urskogarna äro bebodda.
Kanske skulle ett regn av pilar från osynliga fiender lära
honom, att ännu är inte det sista rödskinnsäventyret
skildrat. Några mil inåt urskogarna skulle han finna 
vältrampade stigar. Följde han dem, skulle han komma
till jakthyddor, lägerplatser o. d., tills han hade turen att
finna någon indianby.

Sedan förstod han snart hela historien. Indianerna
ha förlorat de segelbara floderna, det ha de i regel gjort
för länge sedan, sedan århundraden tillbaka. Urskogarna,
de små bifloderna äro ännu i många trakter i deras våld.

När samme herre lämnade järnvägen 
Madeira—Mamoré, skulle han ha frågat litet om Rio Pacanova, som
mynnar ut i Rio Mamoré ej långt från järnvägens 
ändpunkt. Det är ingen betydande flod. Man skulle ha 
berättat honom, att intill allra sista tiden ha flera personer
blivit dödade av vilda indianer, vilka troligen mången
gång hört ångvisslan från lokomotiven, när de jagat åt
järnvägen till.

Fortsatte han uppför Rio Mamoré till Quatro-Ojos
och därifrån red till S:a Cruz de la Sierra, skulle han
väl inte kunna tro, att nära denna betydande plats ännu
finnas vilda indianer. I urskogen mellan Rio Grande och
Rio Chimoré och i el Monte Grande mellan S:a Cruz och
missionerna i Guarayos ströva likväl horder av 
sirionoindianer,Dessa lära på senaste tiden delvis ha trängts mot norr av de från
Chaco utvandrade vilda tsirakuaindianerna. vilka där nästan årligen göra överfall på de 
vägfarande. Högst hundra kilometer från denna stad, som
är den mest betydande orten på hela det bolivianska 
slättlandet, leva sålunda till de vita fientliga indianer. Samma
indianer förekomma i urskogarna inom ett mycket 
betydande område, som sträcker sig alltifrån S:a Cruz de la
Sierra till Rio Guaporé.

Fortsätter samme man från S:a Cruz till Puerto
Suarez vid Rio Paraguay, är han utsatt för att under vägen
bliva överfallen av några av de indianer, som bebo norra
Chaco. Troligt är likväl, att han under denna färd ej
möter någon »vilde». Skulle han lämna stora vägen och
våga sig in i norra Chaco, skulle han först få pröva 
verkliga svårigheter. Svårgenomträngliga äro där snåren och
den taggiga, finbladiga torrskogen. Cristian Suarez Arana,
som där gjort en mycket viktig resa, måste en gång
låta transportera dricksvattnet för sig och sitt folk femton
svenska mil. Risken att gå under av törst är därför
mycket stor. Fientliga indianer skulle han antagligen
möta i dessa ogästvänliga trakter.

Toge vår resande stora vägen, som för från S:a Cruz
de la Sierra till Argentina, skulle han utan större 
svårighet kunna besöka indianer, som ännu leva äkta 
indianliv, om de också ej mer äro fullt oberoende av de vita;
detta framför allt, om han gjorde en avstickare nedåt
Rio Pilcomayo. Han skulle likväl finna, att även där skulle
han inte utan de största svårigheter kunna göra en 
expedition inåt norra Chaco, där indianerna ännu äro fullt fria,
lämnande den väg, som förbinder militärposteringarna vid
Rio Pilcomayo.

Hade vår man i stället för Rio Mamoré befarit Rio
Reni, skulle han inte se någon vild indian vid denna flod.
Först vid några av bifloderna Rio Madidi och Rio 
Genesuaya skulle han finna ett fåtal indianer, som ej äro
vidare svåra att besöka. Han skulle förstå, att 
gummisökarna trängt fram här nästan överallt och att indianerna
i hög grad minskats i antal. Man skulle även berätta
honom om sparsamma rester av förut mäktiga stammar,
som där bebo någon undangömd vrå, där det är allt
annat än lätt att finna dem. Vad som gäller för Rio Beni,
gäller även för Rio Madre de Dios.

Av vad jag här sagt, förstå vi, att de stora dragen av
dessa trakters geografi äro väl kända. Här finnas inga
stora geografiska upptäckter att göra, inga stora nya 
floder, inga betydande sjöar att upptäcka, inga väldiga vita
fläckar på kartan. Små ångare befara floderna, viktiga
vägar korsa landet i olika riktningar, åtskilliga betydande
orter finnas, som redan existerat i århundraden. Likväl
finnas här, som nämnt, talrika indianer, som ännu leva
oberoende av den vite mannen. Dem skydda yppiga 
urskogar och träskmarker eller vattenbrist och snåriga, torra
buskskogar. Gynnade av dessa naturhinder ha de lyckats
bevara sitt oberoende även inom områden, som ej äro så
väldiga. Ännu är den dag mycket avlägsen, då den sista
indianpilen avskjutits i dessa skogar.

Gör man en resa här för att studera indianer, får
denna till stor del karaktären av en serie av exkursioner.
Man söker sig in på ett indianområde, återvänder till de
stora stråkvägarna, provianterar för att sedan på någon
annan punkt göra »strandhugg». För att med framgång
göra dessa exkursioner måste man begagna sig av 
tillfälligheter. Man finner ofta, att ett område, där man
tänkt gå in, är stängt för forskningen, tack vare överfall
av indianerna på de vita eller ännu vanligare tvärtom.

I de otillgängliga skogarna finner man ännu oberoende
indianer. Bra ledsam bleve här en resa, om man blott
kunde göra forskningar över dessa. Så illa är det inte
ställt. Så gott som alla indianer här äro intressanta för
forskningen. De må ha europeiska kläder, gå i mässan,
ha Jesus och Maria på väggen i hyddan, spela 
dragharmonika och skjuta med repetergevär, bevara de likväl
så gott som alla sina gamla föreställningar och känna
fortfarande stammens gamla sagor.

Detta om studiet av de nu levande indianerna. Vad
arkeologien beträffar, är nästan allt här terra incognita,
vilket ej är så underligt, då till dato den, som skriver dessa
rader, är den ende, som gjort arkeologiska forskningar i
östra och nordöstra Bolivia, i hjärtat av Sydamerika.

Vad kartorna över dessa trakter beträffar, äro de 
dåliga, till och med mycket dåliga. Det är icke mycket
frestande för en intendent vid ett etnografiskt museum i
en stad i norra Europa att plottra med dessa kartor, ty jag
har redan sagt, att nya större sjöar, nya betydande floder
o. d. finnas ej mera att upptäcka. Vad det inre Sydamerika
nu behöver, är planmässig kartläggning av hela landet,
departement efter departement, provins efter provins, och
detta bör utföras på de inhemska regeringarnas bekostnad
av därför anställda personer. I Bolivia finnes numera blott
en resa att göra, som skulle kunna locka en 
upptäcktsresande, som ej är direkt etnografiskt intresserad. Det vore
att korsa norra Chaco från Rio Pilcomayo till Chiquitos.
I gränstrakterna mellan Bolivia och Peru finnas inga
stora geografiska upptäckter att göra. Mera frestande för
en geograf är Matto-Grosso, den stat av Brasilien, som
gränsar till Bolivia. Där äro ännu betydande områden 
outforskade. Där kan man ännu finna någon biflod till någon
biflod, som ej befarits av någon vit man. I Matto-Grosso
utföres för närvarande ett mycket energiskt geografiskt
arbete av överste Rondon. Där finnes ofantligt mycket
att göra för en etnograf.



Till arbetsfältet.

För att komma till Bolivia kan man resa följande
vägar. Från Chile kan man ta järnvägen från Antofagasta
till Oruro eller från Arica till La Paz. Från Mollendo i
Peru kan man komma med järnväg till Puno vid Lago
Titicaca och sedan med ångbåt över denna sjö till Guaqui
i Bolivia. Därifrån kan man fortsätta med järnväg till
La Paz, Oruro, Potosi och inom kort även till 
Cochabamba. Vill man vidare, får man fortsätta på mulåsnerygg.
Kommer man från Argentina, far man med järnväg till
La Quiaca på gränsen mellan denna republik och Bolivia.
Därifrån fortsätter man med diligens eller på mulåsnerygg.

Ämnar man sig till östra Bolivia, kan man ta 
järnvägen till Embarcaciön vid Rio Bermejo, varifrån man
måste rida.  Man kan även fara med en flodångare uppför
Rio Paraguay till Corumba och därifrån till Puerto Suarez.
Sedan får man rida.

Reser man över Para, far man uppför Amazonfloden
och Rio Madeira till Puerto Velho. Därifrån reser man
med järnväg till Villa Murtinho eller till Guayamerin. 
Därifrån kan man fortsätta med små flodångare.

Har man kommit den vägen, är det inte så alldeles
bekvämt att komma till fjälltrakterna, t. ex. till La Paz.
I Riberalta inte så långt från Villa Murtinho har jag
träffat en fru, som föredrog att resa Para—Rio Janeiro
—Buenos-Aires—Valparaiso—Antofagasta—La Paz för att
komma hem. Ett brev kommer fortare från Riberalta till
London än från Riberalta till La Paz.

Vi valde vägen över Buenos-Aires till Embarcación.
Den 26 maj 1913 anlände vi med ångfartyget Annie 
Johnson till Buenos-Aires, där vi blevo ytterst gästfritt 
mottagna av svenske ministerresidenten baron Löwen, konsul
Carlos Rogberg, konsul Pedro Svensson och den övriga
svenska kolonien.

Denna gav för oss en synnerligen angenäm fest, som
jag alltid kommer att bevara bland mina angenämaste
minnen, inte minst tack vare den varmt fosterländska
stämning, som var rådande bland dessa svenskar, av
vilka många skapat sig ett aktat namn i Argentina. Sverige
har heder av dessa män och av många även direkt nytta,
då de kraftigt bidragit till den storartade utveckling, som
svensk export till Sydamerika fått.

Vistelsen i Buenos-Aires var helt kort; efter tre dagar
bar det av mot nordväst, mot vårt arbetsfält.

Bild 1. 1/1. Läppknapp. Chiriguano.Den är av tenn och prydd med glaspärlor.Dessa äro fastsatta med vax.



Bild 2. Mataco-vejosgosse, spelande på en musikbåge.


FÖRSTA KAPITLET.
I sadeln.




Vid midsommar 1913 rider en liten 
ryttarskara genom den stora, mörka, högstammiga
Tartagal-skogen, nära gränsen mellan 
Argentina och Bolivia. Vi äro min hustru, förste
konstapel Johan Berg, förste konstapel Albert
Jonsson, argentinaren Rodriguez, författaren, hunden Toy,
en häst och nio mulåsnor.

Alla äro vi glada åt urskogen, åt den yppiga grönskan,
åt lianernas knutar och språng, åt allt det nya. För mig
är det högtid att åter vara här, att åter draga i fält. År
1902 red jag genom denna skog, år 1908 var jag här igen,
och nu... och vem vet, när det blir nästa gång.

Framför oss ligga forskningarna och äventyren. Vi
hoppas upptäcka stora ruinstäder, underbara grottor,
gamla indiangravar, rika på skatter, okända 
indianstammar; göra stora samlingar av föremål, sagor och mycket
annat.

Naturligtvis tror jag, att vi skola lyckas. Optimismen
är nödvändig för att lyckas. Jag vet, att vi delvis gå till
dukat bord. Denna resa är ingenting annat än en 
fortsättning av mina resor 1904—1905 och 1908—1909. När
jag nu startar en ny resa, känner jag till åtskilligt, som
är värt att undersöka i det inre av Sydamerika.

Detta sammanhänger med min arbetsmetod. Varje
människa, jag har träffat härute, vit, mestiz eller indian,
som strövat i gummiskogarna, som sökt skatter i bergen,
vaktat lamadjuren på fjällen, som jagat vild boskap på
pampan eller på annat sätt lärt känna någon del av detta
land, har jag frågat ut. Jag har sökt att samla hundratals
människors erfarenheter. När herden drivit omkring på
fjällen, har han alltid sett något. Fåren ha kanske gömt
sig i en grotta eller under en bergvägg, prydd med 
hällristningar. I skogen, där nybyggaren brutit mark, har
han kanske funnit krukskärvor eller gravurnor. 
Gummitapparen har kanske träffat indianer av någon okänd stam,
när han sökt efter gummiträden i urskogen.

Jag skall försöka att ta reda på det, som synes mig
vara tillförlitligast och intressantast. Ibland bliva vi 
naturligtvis grundligt lurade och måste gå långa vägar 
förgäves. Ibland skola vi väl hitta något av intresse. Det
hela är spel, ett roligt spel. Det är guldgrävarliv, fastän
guldet blott är minnen från forna tider. Var vi gå fram,
skola vi söka att samla nya erfarenheter. Mycket komma
vi kanske att få höra talas om, som vi ej bliva i tillfälle
att närmare undersöka. Det kan alltid bli bra att komma
ihåg till en annan gång. Det fria livet i vildmarken lockar
och lockar igen.

Somliga av eder, mina läsare, komma kanske att gräla
på mig, för att jag berättar för mycket om våra äventyr och
upplevelser. Dem råder jag till att hoppa över ett eller
annat kapitel. Andra säga kanske motsatsen. De tycka,
att jag berättar för mycket om våra forskningar. Dem
råder jag även att hoppa över ett eller annat kapitel.

Vad jag här vill giva, är upplevelserna under vår

Bild 3. Från en mestizhydda i Argentina nära gränsen till Bolivia. Min hustru dricker paraguay-té.

forskningsfärd och de forskningsresultat, som jag tror
kunna intressera en större läsekrets. Det är naturligtvis
om indianer, jag kommer att berätta.

När spanjorerna upptäckte Sydamerika, funno de,
som vi veta, i västra delen av denna kontinent en
vidsträckt, välorganiserad stat, incariket. Öster om 
Anderna funno de däremot ett otal av små indianstammar,
som levde i fejd med varandra och som ej hade så 
utvecklad kultur som incas. Under en stor del av resan
komma vi att besöka gränsmarkerna mellan det forna 
incariket och de små stammarna i öster. Vi böra sålunda
finna minnen av denna gamla kultur och göra iakttagelser
över dess geografiska utbredning. Vi skola även söka
efter minnen från kulturepoker, som föregått incariket.

De första indianer, vi träffa, när vi gå över gränsen
mellan Argentina och Bolivia, äro chané. De äro 
arowaker och tillhöra samma språkgrupp som de indianer,
Columbus först mötte, när han landsteg på Antillerna. Allt
mer och mer börjar man inse, vilken stor betydelse 
arowakerna haft som kulturförmedlare inom ett väldigt 
område av Sydamerika. Från dem fann jag under min resa
1908—1909 stora konstgjorda kullar, s. k. mounds, som
de byggt i förcolumbisk tid i träsken i nordöstra 
Bolivia. I dessa kullar finner man talrika egendomligt målade
gravurnor. Vi hoppas under denna resa finna mera 
material från denna kultur.

Chané tala numera icke sitt eget språk utan guarani.Något känna de även av sitt ursprungliga språk (se min bok
Indianliv. Stockholm, 1910).
De ha nämligen varit underkuvade av de krigiska 
chiriguanoindianerna, som vi snart skola göra bekantskap med.
Inom deras område ämna vi göra grävningar. År 1908
gjorde jag där flera värdefulla fynd, vilka jag ej publicerat
i hopp att bliva i tillfälle att samla mera material från
samma kultur.

Jag har alltid tänkt mig att i Sydamerika finna sagor
av litterärt värde. Däri bli vi kanske gäckade, men vi
skola likväl ägna mycken tid till att uppteckna myter och
sagor. De giva oss en utmärkt inblick i indianernas 
föreställningsvärld. Intressant är det att iakttaga sagornas
vandringar.

Naturligtvis skola vi till »vilda» indianer. Hade vi
inte haft det på programmet, hade jag aldrig inbjudit
Eder att i tankarna följa oss på vår färd.

Vi ämna rida över höga fjäll, bryta oss väg genom
urskogen och i kanot befara några av Amazonflodens
bifloders bifloders bifloder.

Vi ämna forska — och vi ämna ha roligt!

På en dag kunna vi inte komma igenom 
Tartagalskogen med lastmulåsnorna, isynnerhet som stigen är
mycket igenvuxen, varför vi slå läger mitt i skogen vid
en liten sjö. Det är vårt första läger i vildmarken under
denna resa. Tartagalskogen är en grovstammig, mycket
lianrik skog. När vi lämnat den bakom oss och rida
vidare mot norr, kommer det att dröja månader, innan
vi åter få se så ståtlig skog. Vår väg kommer att gå
igenom skogfattiga trakter, där kakteerna giva landskapet
dess karaktär.

Ett par dagar senare besöka vi några chanébyar vid
Piquirenda och Aguaray, där vi göra en samling av de
vackert målade lerkärl, som dessa indianer tillverka. Dessa
byar har jag redan besökt 1908, så jag kommer nu till
gamla bekanta. Stort intresse väcker redan här min hustru.
Någon av kvinnorna upptäcker, att hon har ridbyxor under
kjolen. Varenda en går då fram och lyfter litet på kjolen
för att närmare undersöka byxorna. Hennes ljusa hår
fingra och lukta de på.

Första gången, jag var här, tog jag åtskilliga 
fotografier i dessa byar. Av dessa medför jag kopior, som
jag visar indianerna. Bland dem, jag fotograferade
under mitt besök 1908, var även hövdingen Tupari.Se Indianliv, fig. 75.
Dottern känner genast igen sin far på porträttet; »Pápa»
utropar hon mycket belåtet och visar det åt de 
Bild 4. Samlingarna packas ned. Aguaray.

kringstående. Porträttet skänker jag till Tuparis hustru, som
synes vara helt nöjd att få sin gubbes bild. Det väcker
däremot förstämning, när jag visar en fotografi av en 
gammal kvinna, som dött, sedan jag sist var här.

I Aguaray bodde år 1908 en chanégubbe av gamla
stammen, med stor läppknapp i den genomborrade 
underläppen. Han hade en gammal, vackert färgad, äkta 
indiansk högtidsdräkt, »tirucumbai». Förgäves hade jag
då sökt köpa den. Gubben hade ej velat skilja sig från
sin klenod från gamla dagar. Man säger mig nu, att
gubben är död, varför jag frågar, var dräkten tagit vägen, i
tanke att kunna göra ett gott förvärv för Göteborgs 
museum. Man berättar då, att iklädd den gamla 
högtidsdräkten har man på hans önskan satt ned gamlingen i
gravurnan, som man sedan grävt ned i hans hydda. Där
sitter han nu i sin äkta chanégrav, klädd som det anstår
en chané.

Man berättar mig även, att min gamle vän, den kloke
hövdingen Vocapoy och gumman Vuáyruyi, som var 
överhövding över chanéindianerna här, lagts ned i 
gravurnorna.

I Aguaray leva även ett fåtal mataco-vejosindianer
(bild 2). De bo ej såsom chané i fina, fyrkantiga hyddor
utan i små, usla, runda gräskojor, såsom bruket är bland
indianerna i Chaco. Dessa indianer förtjäna sitt uppehälle
genom att arbeta åt chané och åt här boende mestizer.
Underbart är, att dessa förkomna människor tillverka så
vackra, stickade väskor. Det är en sista rest av deras
gamla hemslöjd.

Vi rida vidare över bolivianska gränsen och över
Yacniba till Carapari. Stigen lämnar här slätten och söker
sig upp på bergskammen. År 1902 stod jag här uppe och
såg utåt Chacos vidder, bort mot Rio Pilcomayo, indianernas
land. Inte anade jag då, att jag gång på gång skulle komma
hit igen, att mitt liv skulle ägnas åt studiet av indianerna.

Carapari har fått sitt namn av de jättekaktéer, som
växa där. Fyra mil från Carapari besöka vi en stor 
chiriguanoby, Cahuasu. Denna ligger i en trång dal. Vi slå
läger mitt på det väl sopade torget under några stora
träd. Omkring detta ligga i långa rader de gråbruna hyd-
dorna. Hövdingen tar vänligt emot oss. Omkring oss
trängas kvinnorna för att se den ljusa kvinnan, som kom-
mit så långt ifrån till  deras land.

Bild 5. Duvfälla. Mestizhydda nära Tartagalskogen.

De undra över hennes kläder. Under ständiga utrop:
»icávi», vackert, undersöka de henne noga.

Det är stor fest i Cahuasu hos hövdingen »Muanca».
Kvinnorna ha tagit på sig sina finaste halsband och nyaste
»tiru»Chiriguanoindianskornas dräkt kallas tiru eller tipoy. Den har formen
av en lång säck utan ärmar, som är öppen i bägge ändar. Den fästes över
axlarna med kaktustaggar eller nålar.. Några äro klädda i sammet, som deras män
fört med sig hem från Argentina, dit de gå som 
säsongÇarbetare vid sockerbruken.

Man har detta år haft rik majsskörd, och där bäras
fram stora målade lerkärl, fyllda med »chicha»Kallas av chiriguano »cangui»., majsöl,
som kvinnorna bjuda omkring i kalebasser. Några av
dessa äro sirade med ornament, andra ha bomärken
(bild 6). Även vi få smaka på nationaldrycken. Där
bjudas även starka varor. Mestizer ha kommit hit med
brännvin, och vi förstå snart, att vi inte borde ha slagit
läger i byn, ty många av männen äro fulla och även
några av kvinnorna. Brännvinet börjar göra verkan. En
full kvinna slåss med en full man. Snart får hon hjälp
av andra kvinnor. Det är ett rått, otäckt uppträde.

Det mörknar, och festen blir vildare. Man sjunger
entoniga, melankoliska sånger, som låta hemska i den
svarta natten. Man skriker och gråter. Vi känna oss illa
till mods bland alla dessa fulla människor, som ej låta oss
sova. En full indian kommer fram till vår eld för att
bråka, men blir hämtad av de mer besinningsfulla 
kvinnorna.                                                           

Mina indianvänner, om vilka jag skrivit så vänligt,
presentera sig verkligen inte till sin fördel för min hustru
och mina andra följeslagare. Efter en nästan sömnlös
natt draga vi vidare. Nästa afton slå vi läger i 
Zapateradalen, glada att kunna vila ut från brännvin, skrik och
gräl. Därifrån fortsätta vi till Chiméo, sedan vi gjort
ett kort besök i Itau.

Vi komma nu in på stigar, som jag ej besökt under
någon av mina föregående resor. Chiméo är en 
övergiven missionsstation, en liten ödslig, förfallen plats.

Bild 6. Egendomsmärken på kalebasser.
Chiriguano. Cahuasu.



Bild 7. Majslada. Chiriguano, Itiroro.


ANDRA KAPITLET.
Grottor och gamla gravar.




Redan 1909 hörde jag talas om att i denna
trakt skulle finnas en grotta, prydd med alla
möjliga mystiska tecken. Vi frågade överallt
efter grottan, men varken i Zapatera eller
i Chiméo lyckades vi få tag i någon, som
kände till, var den låg. Jag visste, att den skulle vara
någonstädes i bergen söder om Rio Pilcomayo och ej
vidare långt från denna flod.

Sedan vi undersökt ett par gamla gravurnor, lämna vi
Chiméo och rida upp på en bergskam till ett litet ställe,
kallat Ipahuasu. Där bor en hygglig mestiz, som har 
betydande odlingar och gott om boskap. Vi slå läger nära
hans hydda och göra under de följande dagarna ett par
besök i en närbelägen chiriguanoby. Där lära vi känna den
gamle, hederlige hövdingen Taraysi, som vi skänka en
eskilstunakniv och några andra småsaker. Vi lyckas få
gubben helt meddelsam, och han berättar oss, att en stor
grotta med bilder, som TunpaChiriguano mena antagligen här den kristna Guden. De tro annars
på flera andar såsom Aguaratunpa, rävdemonen och Tatutunpa, bältademonen. själv har ristat, finnes
nära en chiriguanoby kallad Itiroro. Det är tydligen den
grotta, som vi söka efter. I hans sällskap rida vi dit genom
en torr dalgång.

Itiroro ligger ganska otillgängligt på den bergskam,
som löper från Ipahuasu nedåt Rio Pilcomayo. Här bli
vi väl emottagna, litet för väl, ty indianerna ställa till en
väldig supfest, som räcker i över fjorton timmar. Vi dricka
majsöl och, vad värre är, mestizernas älsklingsdryck, te
med brännvin. Alla dricka vi ur samma kopp, och så
sjunga vi natten i ända:

»— dinna, dinna súhue, marisése, marisése, dinna,
dinna suhue, dinna, dinna súhue»  etc.

Och så »sóndipara, marisése, marisése sondiparasúhue
rúsayeynde marisése rúsayeynde, sóndipara marisése» etc.
— och många, många andra sånger, som de förklara, att
de ej kunna översätta.

Gubben Arandúhue försöker lära mig sångerna. Jag
måste ta dem om och om igen, och så får jag ovett, för
att jag inte sjunger bra. Min hustru får däremot beröm.
Hennes röst gilla indianerna.

Så fordrar man, att jag skall lära dem någon svensk
sång, och så sjunger jag . . .

»Littan, luttan la, tjo, hopp fallera . . .»

Slutklämmen bölar jag fram, och så dansar jag, försäkrande,
att det är vår kringssång hemma i mitt land. Det gillas,
det är verklig poesi. Värst är, att åhörarna aldrig tröttna.
Det blir att ta om och om igen. Tröttsamt är det att
spela pajas i timtal, men vad gör. man ej för en grotta,
prydd med hällristningar, som Tunpa själv har ristat.
Även en mestiz, som följt med oss från Ipahuasu och som
skryter över att han är ägare till Itiroro, måste sjunga.
Han sjunger en av dessa sentimentala bitar, som 
mestizerna här alltid bruka sjunga. Så super han, gråter och
sjunger igen. En chiriguano sjunger en sång på 
quichuaspråket.

Så sjunga och supa vi hela natten. Min hustru kryper
ihop på en bambubrits utanför en indianhydda. Hon tycker
bestämt, att hon kommit till ett rövarland och att 
indianerna äro ett högst otrevligt sällskap.

Jag försöker att utnyttja situationen, så gott jag kan,
och fyller under natten flera sidor av min 
anteckningsbok med indianernas sånger. Det lyckas mig även att få
en av männen att berätta mig en saga. Det är den första
här i boken, men allt annat än den sista. Jag hoppas, att
de inte alltför mycket skola trötta Eder, mina läsare.
Sant är, att de flesta av dessa sagor äro mycket naiva,
men samtidigt äro de lärorika, ty de giva oss en utmärkt
inblick i indiansk föreställnings- och tankevärld. Flera
sagor ha en lång, lång historia. Man kan följa, huru de
vandrat, från folk till folk. Där finnas sagor, som vandrat
från Asien över Behrings sund djupt in i hjärtat av 
Sydamerika.Jämför Ehrenreich. Mythen und Legenden. Berlin 1910.

Den, som här berättar mig en liten saga, är en indian,
som rymt från Ivu missionsstation, där varest den ädle
padre Bernardino de Nino arbetar såsom en trogen tjänare
åt San Francisco. Nu är mannen här för att supa.

»Det var en gumma, som hade två döttrar, som ej
kunde få någon man. De gingo ut för att söka sig en sådan.
I en lian voro två rävdemoner, aguaratunpas. Den ena
flickan lyfte upp den andra, och denna fick tag i den ena
aguaratunpas fot, och så klättrade flickorna upp. De
bjödo aguaratunpas på ost, men de ville inte äta. 
Därefter sade de, att de ville gifta sig, men aguaratunpas
ville inte. Då togo de dem med våld.

Följande dag födde flickorna. Bägge födde gossar.
Den äldsta flickans barn blevo förvandlade till en urubúEn svart gam.
och en kara-karaPolyborus (liknar sekreterarfågeln).. Den andras foro upp till himlen och
blevo stjärnor (ychú — sjustjärnorna).

Flickorna skickade ut aguaratunpas för att skaffa
mat. De kommo icke tillbaka. Flickorna spårade dem till
Ivu. Där förvandlades de alla fyra till stenar. Ur dessa 
sprang en källa fram. Så uppstod den plats, som nu kallas
Ivu.»

En annan liten saga från dessa indianer handlar om
en boaorm.

»Det var en gång några avaSå kalla chiriguanoindianerna männen av sin egen stam., som sågo en boaorm
ligga på ett högt berg. Ett av ormens fjäll lyste som
silver. En av indianerna smög sig fram och fattade
i det glänsande fjället men fastnade. En annan sökte
rycka loss honom men fastnade också. På det sättet 
fastnade en hel mängd indianer. Ormen slukade dem alla. I
ormens mage funno de stora hus och rika handelsbodar.
Dessa indianer förvandlades alla till boaormar. Sedan
dess döda ava aldrig en boaorm.»

Det finnes alltid bland chiriguanoindianerna någon,
som har dåligt brännvinssinne, som vill gräla och slåss.
Lyckligtvis kunna vi i tid lugna de indianer, som då och
då vilja ställa till bråk. Besvärligt är det likväl att supa
och sjunga, så vi äro riktigt glada, när vi följande morgon
lämna Itiroro i sällskap med ett par vägvisare, som
Taraysi skaffat och som skola föra oss till grottan, som
de kalla den målade stenen, »itakuatia». Dessa föra
oss på en smal gångstig över bergen nedåt Chiméodalen.
Där stanna vi i en liten indianby. Våra vägvisare förklara
här, att de inte mera veta, var grottan är. Jag förstår
genast, var sandalen skaver. De vilja ej visa grottan, utan
att de, som bo i denna by, också skola förtjäna på saken.
De anse, att dessa, som bo helt nära grottan, ha mera
rätt att förtjäna på den än Itiroroborna, och man vill ej
stöta sig med grannarna.

Sedan indianerna i byn fått några små presenter, fort-
sätta vi och komma äntligen fram till grottan, som ligger
längst inne i en dalgång, ej långt från en liten bäck.
Vi ha ett helt följe av indianer med oss. De tycka, att det
är säkrare att vara många, ty grottor äro alltid farliga att
besöka för där boende demoners skull.

Den är verkligen värd ett besök. Vi förarga oss likväl
över att den ligger så nära Chiméo. Hade vi där fått en
vägvisare, skulle vi på några få timmar ha kunnat komma
därifrån till grottan och det på en slät väg och utan att
ha behövt spela pajas på en indianfylla. Det är sällan raka
vägen, som för till målet i Sydamerika. Där måste man
lirka sig fram, där måste man ibland supa sig till vänner,
som berätta en om grottor och andra hemligheter — och
trots allt blir man, som vi snart skola erfara, ibland
grundligt lurad.

Bild 8. Detalj från grottan. Itakuatia.Vi se på bilden bl. a. en hand och en fot. Djurfiguren föreställer möjligen en fågel.Den och ormen(?) ovanför fågeln äro slarvigt inhuggna. Cirklarna, handen och fotenäro omsorgsfullare gjorda.

Grottan är verkligen intressant. Den är ljus och inte
djup. Hela väggarna äro fulla av inristade figurer. 
Flertalet av dessa äro ordnade efter ett brett streck, som löper
runt hela grottan. Detta gäller särskilt de geometriska
figurerna, som utgöra huvudmassan av inristningarna.
Även djurfigurer, ormar, ödlor o. s. v. äro ristade på
klippan.

Det är naturligtvis mycket vanskligt att gissa sig
till betydelsen av en hällristning. Tydligt är det likväl, att
flertalet  figurer  här  bilda  ett  sammanhängande  helt.

Bild 9. Detalj från grottan, med omsorgsfullt inhuggna figurer. Itakuatia.Det breda bandet, på vilket mannen går, fortsätter runt grottan.

På det breda bandet går en man med en stav i handen
(bild 9). Omkring detta äro ordnade runda figurer, som 
möjligen äro byar. En figur föreställer troligen en sol (bild 10).
Bland de övriga figurerna märkas även händer och fötter.
Bild 10. Detalj från grottan. Itakuatia.Figuren i mitten föreställer möjligen en sol. Den hör till de omsorgsfullt inhuggna figurerna.Ormarna uppe i högra hörnet äro antagligen från senare tid än övriga figurer.

Bandet och alla de geometriska figurerna äro 
inristade med mycken omsorg och likformigt till ett djup
av omkring 1/2 cm. De synas vara gjorda ungefär 
samtidigt efter en bestämd plan. Djurfigurerna, såsom ormar,
ödlor etc, äro i allmänhet mycket sämre gjorda och äro
sannolikt betydligt nyare än de övriga figurerna. Dessa
djurfigurer samt en del oregelbundna figurer på klippan
anser jag vara ditristade av imitationslusta. Man har sett
de andra figurerna och har också velat kluttra på klipp-
väggen. Det är rent av möjligt, att en del av dessa sämre
figurer icke äro gjorda av indianer utan av mestizer, av
vilka säkerligen flera besökt grottan. Sålunda var den,
som 1909 berättade mig om denna plats, en mestiz. Detta
kan ej gälla bandet med mannen och de geometriska 
figurerna, ty på dessa är det nedlagt ett tydligen målmedvetet,
Bild 11. Grotta med hällristningar. Itakuatia.

omsorgsfullt arbete, och dessutom bilda de ett 
sammanhängande helt.

Vi göra i grottan en liten grävning men kunna ej finna
något kulturlager. Det är därför ej troligt, att den varit
bebodd någon längre tid. Sedan vi fyllt figurerna med
slammad krita, fotografera vi grottan. Ett par av dessa
fotografier äro här återgivna. Indianerna se undrande
på, när vi måla ristningarna, mäta och fotografera. Snart
lämna de oss ensamma med de »ana», de demoner, som
hålla till här.

I mörkningen lämna vi grottan och rida fram till ett
litet ställe, bebott av en mestizfamilj. Vi slå läger i en
skördad majsodling, där djuren ha något bete. Det blir en
ryslig natt, ty vi kunna ej sova för sandlopporSandloppshonorna (Pulex penetrans) borra sig in under huden, 
särskilt under tånaglarna på människor och djur. Där utvecklas deras ägg och
larver.. (Toy
fick den natten så mycket sandloppor i fötterna, att de
efter några dagar voro riktiga maskbon.)

Följande dag äro vi åter i lägret i Ipahuasu. Här har
ryktet spritt sig till andra mestizgårdar om vår ankomst
till trakten. Mestizflickorna äro alldeles förtvivlade över
alla de fina ringar, halsband och granna sidenband, som
vi skänkt indianskorna. De vilja köpa allting av oss och
bliva arga och ledsna, när vi inte vilja sälja någonting.
De tigga allt, vad de se, och stjäla, vad de komma åt. De
skulle gärna sälja sig för en tioöres ring.

Även min gamle vän Taraysi kommer på besök med
sin hustru och sina döttrar. De äro ej det minsta 
påträngande och se högst anständiga ut. Taraysi skänker
min hustru en läppknapp (bild 1) som minne, och hon giver
åt honom och hans familj flera små presenter. De göra i
motsats till mestiz-flickorna ej det minsta försök att snatta
något ifrån. oss. En dag senare bryta vi upp och fortsätta
till Tarupayu-dalen.

När vi kommit ned i dalen på andra sidan berget, få
vi veta, att ett par tusen meter från den plats, där vi haft
vårt läger i Ipahuasu, finnes en djup, mörk grotta. Den har
varken indianerna eller mestizerna velat visa oss. I den
grottan bor en stor orm, »boyhuasu». Därinne stå ljus av
guld. Söker man att gå in i grottan, blåser det upp till
storm, och träden slå emot varandra för att hindra en
att komma in. Andra berätta, att grottan bevakas av 
demoner, anas.

En indian hade gått på jakt i skogen nära grottan.
Ut ur denna kom en hjort, som han dödade. I djurets
tarmar hittade han hårda, glänsande korn. Han 
undersökte dem och fann, att det var guld.

Det är förargligt, att vi inte fingo se den grottan, som
vi voro så nära. Hela trakten synes för övrigt vara rik
på grottor, vilka sysselsätta både mestizers och indianers
fantasi.

Vid Yacundai t. ex., ej långt från Rio Pilcomayo, finnes
en sådan där farlig grotta med dolda skatter. En mestiz
kom en gång ridande en månskensnatt till Yacundai. När
han kom fram till huset, fanns ingen hemma. Han red
till en indianby tätt intill gården. Inte heller där var någon
hemma. Alla hade gått till en stor supfest i närheten.
Han red tillbaka till gården, tog av täckena på sadeln,
bredde ut dem på marken och lade sig att vila, väntande,
att någon skulle komma.

Medan han väntade, hörde han plötsligt ett skrik.
Han ropade, men ingen svarade. Åter hörde han skriket,
som kom allt närmare. Han ropade igen men fick inte
heller nu något svar. Skriket kom ännu närmare. Då fick
han plötsligt se en skepnad med väldigt huvud. 
Skepnaden bar en vit kåpa och ett rep om livet.

Förskräckt sprang han upp på hästen och red i väg.
Då han ridit ett stycke, kom han att tänka på att någon
kunde komma och ta hans täcken och rock, som han
lämnat kvar. Han stannade hästen vid porten till 
inhägnaden omkring gården i tanke på att alla, som skulle
till huset, måste fram den vägen. Där sadlade han av
och lade sig för att åter vila en stund.

Plötsligt kommo en mängd oxar, tjurar och kor, 
rasande skrämda, fram mot honom. Han hann inte mer än
att kasta sig upp på hästen och rida i väg för att ej bli
nedtrampad. Han red barbacka och i skjortärmarna till
närmaste indianby. Där träffade han en gammal 
indianhövding, som ej gått till festen för sin sjuka hustrus skull.

Indianhövdingen undrade storligen, varför han kom
ridande barbacka och i skjortärmarna. Han berättade då
om spöket, som han sett.

»Det är munken,» sade hövdingen. »För många år
sedan dödade ava en munk. Denne hade med sig flera
lådor med silver och guld. Dessa gömde ava i en grotta
här i berget. Ingen vågar gå in i grottan, ty lådorna
bevakas av en stor orm. Det var en gång en ava, som
sökte komma in i grottan. Då kom en sådan storm emot
honom, att han måste vända.»

I samma berg finnes en annan grotta. Från taket i
den grottan droppar det ned blåa och gröna stenar. Serpentin, turkos m. m. I var
och en av dessa stenar är ett runt hål. Dessa stenar
kallas »itóhue», och med halsband av dem pryda sig
indianer och indianskor, när det är stor fest i deras byar.

»Itóhue» betraktas av chiriguanoindianerna som en
stor dyrbarhet. Det har hänt, att en indian begärt en häst
av mig för ett halsband av dylika stenar. En häst har
jag naturligtvis inte betalt, men jag har likväl måst giva
10 à 20 bolivianer.

Indianerna här ville ej berätta för mig, varifrån de
få dessa stenar. Jag antar, att de äro funna i gamla
gravar i Tarijatrakten och möjligen i gravgrottor. Flera
indianer ha inte alls velat sälja dem.Jämför Indianliv, sid. 185.

Chiriguanomännen bära, som nämnt, i den 
genomborrade underläppen en prydnad av metall eller trä, en
s. k. tembeta, i vilken han satt fast stenar eller blåa 
glaspärlor med vax (bild 1). Äro stenarna äkta, är det ytterst
svårt att byta sig till tembetan av en chiriguanoindian.

Den är troligen för honom en amulett, som han ej vågar
göra sig av med.

I gamla gravar inom chiriguanoindianernas område
finner man liknande genomborrade stenar, som använts
till halsband. De äro alla av azurit.

Chiriguanomdianerna berätta, att där var en sångare,
med vilken ingen kunde tävla. En dag hörde han ur en
grotta en röst, som var lika vacker som hans. Då han
gick in i grottan, hörde han sången längre in. Han följde
efter sången allt djupare ned i grottan. Till sist kunde
han ej mera hitta ut. Grottans demon förvandlade honom
till en syrsa.

När vi nu draga vidare, frågar jag alltid efter grottor.
Hittar man ej hällristningar i dem, finner man nog något
annat. Där kunna finnas gravar, där kunna finnas rester av
boplatser, där kan även finnas ben av utdöda djur. Lättare
vore det att finna grottorna, om de ej vore föremål för
så mycket fruktan — och om där ej vore gömda lådor med
guld och silver.

Den där berättelsen om munken och hans lådor med
silver och guld erinrar jag mig ha hört förut. Det var
långt härifrån, nära S:a Cruz de la Sierra, som jag 1908
hörde talas om munken. Kanske är det en saga, som 
berättas om många, många grottor. Kanske den skatten
aldrig har funnits.

Omöjligt är det ej, att en sann händelse ligger till
grund för denna berättelse, ty chiriguanoindianerna ha
mördat flera missionärer, såsom t. ex. padre Julian 
Lizardi, varvid de även fullständigt plundrade missionen
S:a Ana de Salinas, som icke låg långt ifrån den trakt,
där vi nu befinna oss. Det var i maj år 1735.

När jag gör grävningar i gravar och boplatser, tro alla,
att jag söker skatter. Om »tapados» drömma spanjorernas
ättlingar än i dag. Det lyser om natten från toppen av
Sierra de Incahuasi, berätta mestizerna. Där finnas gömda
skatter. Dit ämna vi oss för att undersöka en för 
forskarna okänd ruin av en stor fästning, incarikets sista 
utpost mot El Gran Chaco. Den hörde jag redan talas om
år 1908. Där skola vi kartlägga; fotografera, gräva och
söka »dolda  skatter».

I bästa fall komma vi hem med ett eller annat vackert
lerkärl och några stenredskap. Likväl tro de, att vi funnit
något dyrbart. »De där utlänningarna äro inte så dumma.»

I Tarupayu bor en doktor, som lever med indianerna
en indians liv, går barfota och är absolutist. Han tycker
om unga vackra indianskor och har ett helt harem, 
berättar man för oss.

Av denna beskrivning räkna vi ut, att det bör vara
en intressant människa, som bör kunna hjälpa oss i vårt
arbete, och därför ta vi vägen förbi hans hydda. Han
vet säkert en hel del om traktens hemligheter. Vi göra
inte detta besök förgäves.

Don Manuel Delfin skulle inte anses alls märkvärdig
i Europa. Han bor i denna undangömda dal, därför att
han är absolutist och inte trivs med byket i byarna eller
i städerna. Lustigt nog odlar han likväl sockerrör och
bränner brännvin, som han säljer åt indianerna. Detta för
att ha något att leva av. Människan är alltid inkonsekvent.

Oss visar Don Manuel den största vänlighet. Tack
vare honom, finna vi helt nära hans hydda ett gammalt
gravfält och fyra gamla boplatser.

Vi ämna redan fortsätta från Tarupayu, då vi få höra,
att några chiriguanokvinnor bruka samla gamla 
krukskärvor i en backe alldeles intill Don Manuels hydda.
Dessa använda de till »takupé», d. v. s. de mala sönder
dem för att blanda i leran, när de tillverka nya lerkärl.

Vi gå till backen, börja gräva och blotta efter en stund
en grav. Sedan finna vi flera. Man har här begravt
den döde, om denne varit fullvuxen, sittande i en 
fördjupning i marken. Över hans huvud har man stjälpt en
eller flera stora skålar (bild 12). Späda barn har man
begravt i en liten urna, över vilken man stjälpt en stor
skål, eller har man begravt dem mellan två skålar. Samma
gravskick har jag funnit vid mina grävningar 1908 i
Kaipipendidalen nära Rio Parapiti.

Flertalet av de lerskålar, vi finna här, ha en
tjock, ihålig kant, i vilken man lagt små brända 
lerkulor, som skramlat, när man rört på kärlet. Denna typ
av  lerkärl är mig veterligt aldrig förut funnen i
Amerika. Utom lerkärl funno vi i gravarna blott några
rökpipor och några prydnader av snäckskal.

Bild 12. Grav. Tarupayu, sydöstra Bolivia.B. visar en genomskärning av A.  a. = jordytan. Observera den utvidgade, ihåliga kanten på de tvenne understa skålarna.Kanterna äro fyllda med små lerkulor, så att skålarna tjänstgjort som skramlor.(Förvaras på Göteborgs museum.)

»Itapuyñemi» kalla chiriguano de varelser, från vilka
vi här finna lerkärl, krukskärvor och stenredskap. De
ha bott på höjderna, under det att chiriguano oftast bo i
dalarna. Bott, sade jag. Det är inte riktigt, ty de bo där
ännu. När vi gräva på deras boplatser, då se vi dem
inte, men de se oss. De hålla sig gömda och iakttaga
noga, vad vi göra. Därför vilja chiriguano ogärna visa oss
de gamla boplatserna.

Bild 13. Lerkärl från graffältet Tarupayu.E schematiskt tecknad genomskärning av A och B. A, B, C, funna upp och nedvända.D grav, som antagligen innehållit ett foster.  D2 urnan D. A = 1/8, B = 1/4, C = 1/4, D2 = 1/3.


Det var en gång en chiriguanoindian, som hade
plockat stenyxor och annat från itapuyñemi. Följande dag
voro yxorna försvunna. Itapuyñemi hade hämtat dem.
Ibland hör man dem prata sinsemellan. När vi undersökte
en av deras gravplatser, kom en mestizgubbe och såg på,
vad vi gjorde. »Här finnes nog en skatt nedgrävd,» sade
han, »ty jag har här om natten hört röster. Vad de sagt,
har jag inte förstått. Inte har det varit guarani, ty det
förstår jag. Det var ett annat språk.» Inte funno vi någon
skatt av guld och silver utan blott lerkrukor och stenar.
Vi borde ha grävt mera till höger, sade gubben, ty det
var därifrån, han hört rösterna.

Ibland ha dock indianerna visat oss grav- och 
boplatserna. Det har varit de mest civiliserade bland 
indianerna, som vågat trotsa itapuyñiemis vrede. En gång
kom en indian till mig med några krukskärvor från en
gammal boplats. Då jag ej ville ha dem, sade han: »Då
lägger jag dem tillbaka igen.» Han tyckte, det var 
säkrast på det sättet.

I Tarupayudalen bo som överallt här övervägande 
chiriguanoindianer samt några få mestizer och doktorn, som
vi väl kunna räkna som vit.

Bland indianerna finnes en berömd medicinman,
Huirangay. Denne berättade en gång, att han »drömt» och
träffat TunpaHär menas antagligen den kristna Guden, fastän dessa indianer ej äro
kristna., som tyckte, att jorden var alltför 
sönderskuren, och därför skulle låta det regna, så att dalarna
fylldes, för att där skulle bliva plats för stora odlingar.

Detta trodde alla chiriguanoindianerna och drogo på
kvällen i väg upp på höjderna, medtagande allt, vad de
kunde, kläder, krukor, hundar och annat. På kvällen 
började det storma och regna. Kvinnorna i Don Manuels
hus blevo alldeles förskräckta och bådo honom komma
med upp på en höjd. »Du kommer att drunkna,» sade de.
När han inte ville följa dem, drogo de ändå i väg.
Det var alldeles mörkt, och det var inte lätt för dem att
ta sig upp på höjden bland kaktéer och taggiga buskar. En
halvblind gubbe, som de släpade med sig, omfamnade i
förskräckelsen en stor pelarkakté. Hela natten tillbringade
de uppe på berget, väntande, att Huirangays profetia
skulle gå i fullbordan.

Huirangay är mycket fruktad som medicinman. Sonen
till en mestiz har någon sjukdom i näsan och gommen,
som ruttnat på honom. Hans far tror, att det är 
Huirangays verk. Även andra av mestizerna frukta denne 
medicinman.

Huirangay skickade en gång en hagelstorm på de i
en annan dal boende chiriguano åkrar. Dessa klädde sig i
»tapaculos»Ett litet skynke, som skyddar könsdelarna. (Spanskt ord.) och målade sig röda för att gå till Huirangay.
De ämnade bränna honom på bål. Denne sade: »Låt dem
komma. Jag skall nog försvara mig,» och de vände om på
vägen. De många krigarna fruktade den ensamme 
mannen, som hade hjälp av andarna. Klokheten var starkare
än våldet.

En gång härjade i Tarupayu en svår smittosam 
sjukdom. En medicinman kom dit. Han sade, att sjukdomen
varit där, att den gått men snart skulle komma igen. Han
lovade att laga så, att den inte skulle komma. Först gick
han sökande omkring hyddan. Så skar han av en käpp,
som han stack ned i jorden på en väg, som förde till
floden. Det var den väg, som sjukdomen gått och som
den skulle komma tillbaka. Han sade, att de skulle
akta sig att slå ikull käppen. När sjukdomen-demonen
såg käppen, skulle den ej komma utan vända om. I
käppen hade han skurit några märken.

Till en medicinmans utrustning hör blixtstenar. Dessa
är det alldeles omöjligt att få köpa. Även 
quichuaindianerna ha blixtstenar. Sådana har jag förvärvat från deras
medicinmän. Det är stycken av hematit. Likheten med
meteorstenar gör det troligt, att de ursprungliga 
blixtstenarna varit dylika.

Hos chiriguano finnas även kvinnliga medicinmän.

En sådan lyckades jag fotografera, medan hon höll på att
bota ett litet barn. Hon strök och blåste på barnet, som
låg i moderns knä (bild 16).

Det är otvivelaktigt en mycket intressant samling,
vi ha gjort i Tarupayu. Den skall nu packas ned för att
skickas den långa vägen till Europa. Detta är lättare sagt
än gjort, ty att här få tag i några lådor är allt annat
än lätt. Mot ett par nya skor av svecialäder är den snälle
doktorn likväl vänlig att avstå, vad han har i den vägen.
Det är sina hyllor och stolar, han offrar för vår skull. Jag
berättar detta som en erinran åt andra, som göra 
samlingar under liknande förhållanden. Mången gång måste
man här släpa tomlådorna med sig mycket långa vägar,
ty annars blir man strandsatt.

Innan vi lämna Tarupayu, skall jag nämna några ord
om de mestizer, som bo i chiriguanoindianernas land.
Bild 14. Onriguanoindianska.


Mestizerna i chiriguanoindianernas land.

Chiriguanoindianernas land är numera till största
delen erövrat av mestizer och vita. Där finnas flera
stora, delvis blomstrande italienska missioner. Om dessa
har jag redan skrivit i min bok Indianliv. I söder ha
mestizerna trängt in på chiriguanoindianernas område
huvudsakligen från Tarija och i norr från S:a Cruz de la
Sierra. Från Sucre och Sauces ha också åtskilliga mestizer
kommit. Förhållandet mellan dessa raser var förr en strid
på liv och död; nu äro indianerna definitivt besegrade,
och det är blott genom säsongarbete vid sockerfabrikerna
i Argentina, som de söka att befria sig ekonomiskt från
inkräktarna. Åtskilliga chiriguanokvinnor leva med 
mestizer och vita.

Omöjligt är det att här draga upp en gräns mellan
indianer, mestizer och vita. En antropolog förklarar säkert
ej alla här, som tro sig vara vita, för vita. Bolivianarna
tala inte heller om »de vita». De säga »los salvajes», det
är vildarna, »los indios», det är de civiliserade indianerna.
För de övriga ha de andra uttryck, t. ex. »los vecinos» =
grannarna, »la gente» = folket, »los senores y las senoras»
= herrarna och damerna.

Bland de härskande särskilt i bergstrakterna finnes
det många, som äro indianer, och flertalet ha något 
indianblod. Man behöver i Bolivia ej vara vit för att ha 
anseende. Man kan vara indian till rasen. Ens far och
farfar böra likväl vara döda, såvida de haft för vana att
skjuta med pil och båge, tugga cocablad eller gå omkring
i toppluva. Det är med dem som med de nyrika i Buenos-
Aires. För att en familj där skall ha stort anseende som
tip-top, bör den, som gjort pengarna, vara instoppad i sin
dyrbara marmorsarkofag. Det är nämligen, som bekant, i
vissa människors ögon fint att vara rik men ej riktigt
fint att ha förvärvat pengarna.

»Som man är klädd, blir man hädd.» Detta gäller inte
minst i Bolivia. Kläderna spela här en stor roll, 
isynnerhet om de utgöra en rasskillnad. Indianer och indianskor
gå barfota eller i sandaler. Allt, som skall vara 
herrefolk, håller därför i Bolivia styvt på skorna. Man behöver
ej för övrigt vara så elegant, men skorna skola glänsa,
när den unge herrn eller damen vandrar på by- eller 
stadsgatan.

Det är ibland olämpligt att här tala om indianer och
vita, utan det kan vara riktigare att säga arbetare och
arbetsgivare. Flertalet av de förra äro indianer eller ha
övervägande indianblod. Bland de senare finnas vita, men
ännu fler mestizer och även en eller annan indian. 
Förhållandena, motsättningen mellan chiriguanoindianerna
och mestizerna har jag sökt träffa i följande lilla skiss,
som jag här återgiver, såsom jag nedskrev den i min
anteckningsbok.

»Det var en gång, där bodde fria indianer i Itaus
dal. Då voro majsåkrarna talrika, och majsölet tröt blott,
när torkan var för svår eller gräshopporna härjat.

Sedan dess har det gått många år. Missionärer och
mestizer ha kommit, och nu är det andra tider i Itaus dal.
De vita äro herrar, indianerna tjänare. Jorden tillhör de
förra, ty de senares urgamla äganderätt respekterar ingen.

Först gå vi till den »vite» mannens hydda. Den är
icke mycket större än indianernas, men där råder liv, där
råder välstånd. Mitt i sopbacken bor Don Pascual med sin
familj. Ankor, höns, kattor, grisar, getter, får och hundar
trängas, kackla, jama, grymta och skälla på gården bland
bråte och krukor. Kvarnen, som krossar sockerrör, gnisslar
och mal, indianska arbetare och arbeterskor komma och
gå, ungarna stoja. Don Pascual hojtar och skriker.

Omkring hyddan växer sockerrör, majs och mycket
annat. Vinrankor klänga över små ställningar. Utanför
staketet omkring hyddan rårna korna, tuta åsnorna. Där
beta Don Pascuals hästar.

Så gå vi till indianernas hyddor. De ligga i små 
grupper tillsammans. Några hundar skälla. En eller annan
Bild 15. Chiriguanoskönhet.
Bild 16. Medicinkvinna botar ett barn. Chiriguano. Yumbia.
höna eller anka trippar eller kliver ensam omkring. Det
är sopat och fint. Där är tyst, och där är fattigt. 
Kvinnorna arbeta flitigt. De bära vatten, bygga lerkärl, väva
och koka majsöl. Männen äro alla borta. Några ha vandrat
den långa, långa vägen till sockerfabrikerna i Argentina
för att söka bättre arbetsförtjänst än den, som bjuds dem
i eget land, och för att hämta verktyg och kläder. Några
av dessa komma aldrig tillbaka. De, som ej lämnat landet,
ha alla gått till Don Pascual för att arbeta åt honom för
en ringa penning. De äro vordna torpare, de fria 
indianerna.

Hos Don Pascual mal kvarnen sockersaft. Sedan
skall det brännas brännvin. Då supa indianerna upp sin
lilla arbetsförtjänst. Säkert är det då ej så tyst i deras
hyddor. Då blir det sång, melankolisk sång, gräl och 
slagsmål. De vita ha kommit med sitt brännvin. Indianerna
bliva ännu fattigare.

Högt på en kulle över Itaus undersköna dal ligger
missionskyrkan. Den har börjat förfalla. Nästan ensam
vandrar där padre Alexandro. Kanske tänker han på när
Itau var en blomstrande mission, på huru munkarna här
arbetat och huru deras arbete blivit till nästan ingen
nytta. Jag skulle vilja viska i hans öra: »Ditt och de dinas
arbete var ej byggt på förståelse, ej på vad de verkligt
kristna kalla kärlek. Därför är allt vordet till intet, 
därför äro glasrutorna spruckna i kyrkan, därför äro 
indianerna skingrade.»

Det var i Itau-dalen, jag nedskrev denna lilla skiss.
Ser man sedan, huru mycket större välstånd råder bland
indianerna t. ex. i Yumbia vid Rio Pilcomayo, där de tack
vare sin talrikhet äro ganska oberoende, förstår man,
huru de utarmas av mestizerna och de vita, men man
förstår också, att dessa äro mera företagsamma.

Den spansktalande befolkningen i dessa trakter är
lika övertygad som någonsin chiriguanoindianerna om
att det finnes andar och troll. Naturligtvis tro de på
Jungfru Maria, helgon och Kristus och äro alla döpta.

När vi voro i Ipahuasu, beredde de sig att fira sitt 
skyddshelgon med pomp och ståt. Det var för dem årets stora
händelse. Kyrkoherden i San Luis skulle komma dit och
läsa mässan i ett litet kapell, som man byggt uppe- på
berget. Visst äro de riktiga kristna.

En av de andar, de berätta om, är »Coquena». Denne
vakar över djuren i skogen. När hjortarna föda, tager
Coquena reda på ungarna och skyddar dem.

Det sägs, att några personer hade gått på jakt. 
Hundarna sprungo bort från dem och kommo ej tillbaka. Till
slut funno de dem bundna, och de undrade mycket, vem
som hade bundit dem. Då kom en liten man fram. Det
var Coquena. Han sade, att om de ej upphörde att 
förfölja hans djur, skulle han döda dem, och så visade han
på stora inhägnader. En var full med vildsvin, en annan
med hjortar, en med tapirer. Sedan dess vågade de
aldrig gå på jakt. När något vilt djur har ett märke av
något slag i örat, säga de, att det är Coquenas märke.
Även chiriguanoindianerna lära tro på Coquena. Boman
omtalar, huru indianerna i Puna de Jujuy i Argentina 
föreställa sig, att Coquena beskyddar vicuñas.Boman. Antiqui†és de la Region Andine etc. Paris 1908, sid. 501 f. Flerfaldiga
gånger har jag talat med quichuaindianer om Coquena.
De kände ej till honom.Jämför sid. 162.

När någon dött bland de spansktalande här, tvättas
den dödes kläder och andra tillhörigheter. Hans skjortor,
hans byxor o. s. v. läggas i högar väl tvättade, och över
högarna läsas böner. Sedan kunna kläderna användas
av de anhöriga. Samma bruk är bekant från norra 
Argentina.Jämför Boman l. c. sid. 618 f.

Liksom indianerna i Puna de Jujuy i norra Argentina
vilja de spansktalande här ej sälja något, sedan solen gått
ned, ty då kommer maten att ta slut. På morgonen bringar
det däremot ej olycka att sälja något.Jämför Boman l. c. sid. 476 f. Detta är viktigt att 
ett får, svara de tvärt: »Det finns ej!» Försöker man få
en höna, har man lika liten framgång. Svaret är alltid:
»Det finns ej!» Aldrig säger man: »Vi vilja icke sälja.»
Sälja de på aftonen t. ex. ett får, komma de andra fåren
att dö.

I Tarupayu finnes ett spöke, som visslar på vägarna
och omkring husen. Svarar man på visslingen, kommer
det närmare. Visslar man ännu en gång, kommer det
ännu närmare, ända tills det visslar en i örat. I Yumbia
fanns en man, som hade svarat på spökets vissling. Han
blev fnoskig. När någon svarat visslaren, förföljer det
den, som svarat, om han också flyttar till en annan plats.
Den nyssnämnda mannen kunde de inte ha i huset, därför
att visslaren ständigt förföljde honom. En kvinna, som
svarade på visslingen, måste föras tokig till San Luis.

Allmänt tror man här på »los duendes». Dessa andar
förfölja framför allt vackra flickor. En kvinna, som 
uppvaktas av en duende, kan ej bli av med honom på annat
sätt, än att hon målar sig med sina egna exkrement i
ansiktet. Det skrämmer bort den kärlekskranke, 
svartsjuke duenden. Jag har verkligen hört talas om en flicka,
som »målade» sig.

Det är inte alltid lätt att veta, om en föreställning,
vi möta hos mestizerna, är indiansk eller spansk. Vi
kunna vara säkra på att de spanjorer, som kommo ut hit
under kolonialtiden, voro fulla av skrock. Tron på los
duendes t. ex. är säkert spansk. Den förekommer även 
allmänt i Chile.

I allmänhet äro okunniga människor benägna att lära
sig allt mer och mer skrock. En chiriguanoindian, som
icke är kristen, har säkert mycket respekt för en 
helgonbild, som han ser är föremål för de kristnas dyrkan.
Varenda mestiz här fruktar chiriguanoindianernas 
medicinmän. Till och med de katolska prästerna tro på onda
andar, fastän de kalla dem djävlar.  Har befolkningen fått
för sig, att onda andar t. ex. hålla till på ett bergspass
eller i en grotta, kommer prästen dit och läser böner och
stänker vigvatten. För att skrämma bort andarna sätter
man därjämte upp ett kors.

Bild 17. Chirigmanohydda. Itiroro.

Bild 18. Chiriguanokvinnor spela kula.




TREDJE KAPITLET.
Vidare genom chiriguanoindianernas land.




Vi lämna Tarupayu.

Den snälle doktorn följer oss ett stycke
på väg. Vi skola först besöka en plats nära
Tarupayu, där man funnit jättestora 
benknotor. Vi finna platsen, där benen blivit
blottade vid en grävning. Vi få likväl höra, att ägaren
av marken, en mestiz, har bränt upp de ben, han funnit,
och fyllt igen gropen, han gjort. Chiriguanoindianerna
hade sagt, att det skulle bringa olycka, om man grävde
upp dem.

Genom mycket torra trakter rida vi vidare till Rio
Pilcomayo. Då och då möta vi chiriguanoindianer, som
komma från floden, där de varit för att fiska. En del
ha färsk fisk med sig, andra ha torkad. Den senare föra
de för att byta bort med andra chiriguano, som bo långt
från floden och därför ej äro i tillfälle att fiska. Solen
bränner. De finbladiga träden och kaktéerna giva ingen
eller dålig skugga. Toy bränner alldeles sönder fötterna
på den heta sanden.

Vi komma ut till Rio Pilcomayo, denna så omskrivna
flod, där den förenar sig med en liten å med salt vatten.
På en höjd ligger den största chiriguanoby, jag sett, om
jag undantar missionsstationerna. Vi göra ett kort besök
i byn, där vi bli väl emottagna med chicha och halstrad
fisk.

Ett rikt museum borde skicka till denna plats en
samlare, som gjorde en representativ samling av alla
de vackra lerkärl, som man ser här. Jag har under min
resa 1908—1909 samlat mycket chiriguano- och 
chanékeramik. Stockholms etnografiska museum har väl den
vackraste samling, som finnes i världen, från dessa 
stammar. Det hindrar ej, att mycket mera skulle kunna samlas
framför allt av stora, svårtransportabla lerkärl. Det gällde
att komma hit med en stor mulåsnekaravan, lastad med
tomlårar och krollsplint. Jag försäkrar, att hos ingen
annan stam i Bolivia kan man samla så vacker keramik
som hos chiriguano och chané. Den synes mig inte blott
ha etnografiskt utan  även  konstindustrielit värde.

Det är nu torrtid. Under regntiden är det ett riskabelt
nöje att gå över Rio Pilcomayo. Chiriguanoindianerna
ha inga farkoster. Ofta är det därför mycket farligt,
ibland  alldeles  omöjligt.

Chiriguanoindianerna säga, att grodorna i floden äro
människor, som drunknat, när de sökte på stockar ta sig
över. Det brusande vattnet tog stockarna med sig. De,
som voro efter, började ropa till dem, som voro framför:
»Hur går det för eder ?»

Först svarade dessa, men.då de blevo alldeles 
stelfrusna, kunde de inte svara annat än å. Till slut kunde
de andra inte heller ropa annat än å: Dessa människor
förvandlades till grodor, och ännu hör man dem ropa
å, å, å, å.

Pilcomayo flyter här igenom ett torrt berglandskap.
Överallt ser man talrika indianer. De ha flera folkrika byar.

Vi möta. grupper av dem överallt på vägarna. Det
är ett riktigt indianland. Vid första bekantskap är det
något oförskämt över dessa människor. Otrevligt är det,
såsom vi erfarit, att vara i byarna, när indianerna äro
fulla. Därför slå vi inte denna gång läger i någon av
indianbyarna utan hos den ende mestiz, som bor här.
I vår plan ingår ej att närmare studera chiriguano,
om vilka indianer redan finnes åtskilligt skrivet, utan att
Bild 19.  Chiriguanoindian, som spelar boll. Yumbia.

göra arkeologiska rekognosceringsarbeten, vilket här aldrig
blivit gjort förut.

Ett och annat samla vi likväl även från chiriguano.
Särskilt intresserar jag mig för deras fiske och för deras
lekar och spel. Indianerna ha byggt stora fördämningar, i
vilka de stänga in fisken, när den är på vandring uppför
floden. I dessa skjuta de fiskarna med pil och båge
(bild 20) eller fånga dem med håvar. De förstå sig
även på att med ett visst slags bark förgifta vattnet, så
att fiskarna flyta upp bedövade.

Roligt är det att se indianernas lekar och spel och
komplettera mina iakttagelser rörande dessa. Männen
spela boll (bild 19), kvinnorna spela kula (bild 18), och
gossarna öva sig i att skjuta med pil och båge. Denna lek
kalla de »sipépe». Det går till på följande vis.   Gossarna ställa upp sig i två lag (bild 21), 
 1.    2.    3.    4. 
 5.    6.    7.    8.

Först kastar t. ex. 4 en diskus, bestående av en platt kaktus, som man
tagit bort taggarna på. »Diskusen» kastas med fart. Motpartiet söker att
träffa den med sina pilar. Lyckas detta, måste 4 gå fram och skjuta på
diskusen, som man lagt i en fåra med kanten mot skytten. Träffar han, får
han återvända och taga pilen med sig. Bommar han, förlorar han pilen och
3 rycker in. Bommar även denne, rycker 2 in och på samma sätt 1. Kan
inte heller han träffa, skjuter 5, 6 etc., tills en träffar. De pilar, som ej träffat
äro ur spelet. Träffar ingen den av 4 kastade diskusen, kastas den av 5,
och då gäller det för 4, 3, etc. att träffa den o. s. v. Den, som förlorat alla,
sina pilar, är utslagen. Den, som sist har pilar kvar, han har vunnit, eller
rättare, hans parti har vunnit. De pilar, de använda till denna lek, äro
ornamenterade, för att var och en skall känna igen sina pilar. (Bild 22.)

På bild 19 se vi en chiriguanoindian, som spelar boll.
Bollen är av majsblad och slås med flata handen mellan
två eller flera personer. Den får ej falla på marken. Detta
spel kallas »bóto». Förr spelade de även boll med huvudet,
det s. k. »bóndi»-spelet. Bollen, som var av massivt gummi,
fick inte röras med händerna utan skulle uppfångas och
stötas med huvudet. Den fick ej beröra marken. Detta är
naturligtvis ett ytterst svårt spel. Det är likväl bekant från
många indianstammar i Sydamerika och spelas ofta med
stor skicklighet.Se t. ex. Max Schmidt Bæssler-Archiv. 1914, bild 26.

I Yumbiatrakten gå alla chiriguanomän klädda i
Bild 20. Chiriguanoindian kommer hem från fisket.Han har skjutit fisken med pil och båge. Rio Pilcomayo.

snygga, europeiska kläder. Flertalet bära håret långt,
uppbundet omkring huvudet med ett pannband eller en
röd näsduk. De flesta av männen och även några av
gossarna ha läppknapp. Kvinnorna ha alla tipoy. Tack
vare säsongarbetet i sockerfabrikerna i Argentina äro
indianerna ganska välförsedda med kläder och verktyg.
Männen imitera gärna de argentinska »gauchos» i dräkt
och maner. Många av dem ha ärr efter knivhugg, minnen
från vilda supfester.

Bild 21. Chiriguanogossar leka ”sipépe.”  Gossen skjuter på kaktusen.

Från Yumbia fortsätta vi till Igüembedalen, där vi
ämna gästa en gammal vän till mig, hövdingen Maringay.
På denna marsch blir min ene svenske följeslagare, 
Jonsson, efter. Han har fått ett anfall av malaria. Berg och
författaren måste därför återvända för att söka upp honom.
Min hustru lämnar jag för en dag i Maringays vård. Detta
uppdrag tar gubben mycket allvarligt. När hon t. ex. skall
gå och bada, bådas alla kvinnor upp för att följa henne
och hålla obehöriga på avstånd.

Det kanske behövs, ty även dessa halvciviliserade
indianynglingar tycka ibland, att det är roligt att tjuvtitta.
Vid Rio Pilcomayo upptäckte hon en gång, när hon kom
upp ur badet, att intresserade åskådare voro gömda bakom
alla buskar i närheten. Det är inte alla dagar, som de se
en vit kvinna i paradisdräkt.

Bild 22. Ornamenterade pilar, som användas till ”sipépe”-leken. Chiriguano.

Då jag insåg, att Jonsson ej skulle stå ut, när de verkliga 
strapatserna skulle börja — hittills hade det varit
lustresa — ansåg jag det bäst, att han återvände hem.Från Igüembe red Jonsson åter till Embarcación, varifrån han 
fortsatte hem. 

Maringay är en gammal vän från 1909. Liksom då
är han mycket vänlig. Han tycker tydligen, att det är
roligt att se mig igen. Från hans by, Itapembia, fortsätta
vi över Igüembe till Cahuapi genom ett ytterst vattenfattigt
område. Vid Cahuapi finnes vatten hela året om, och 
därför är platsen bebodd. Hela bebyggelsen är här beroende
av tillgången på vatten. Odlingsbar mark finnes överallt,
men vattenställena äro få. Därför ha chiriguanoindianerna
ofta sina majsodlingar flera leguasNumera räknar man i allmänhet leguan till 5 km.  från boplatsen.

Det är den 25 juli. Vi ha slagit läger intill 
vattenstället. Där bo vi med svinen, korna och sandlopporna,
En chiriguanoindian hade på eftermiddagen visat mig
en gammal boplats och hade berättat för de andra, att jag
köpte stenyxor.


Bild 23. Egendomliga föremål av röd sandsten, funna vid Cahuapi. d längd = 65 cm.

På aftonen kom en ung indian och slängde en stor
halvmåne av sten (bild 23 d) framför mina fötter. »Är den
värd någonting?» frågade han. Jag gav honom en kniv
och sökte se lagom ointresserad ut. Efter en stund kom
han med ytterligare ett dylikt föremål. Han fick åter sin
betalning och gick. Åtta gånger upprepades denna scen.

När han fått betalt för den åttonde, sade han: »Nu har
jag inte flera». Av de åtta stenarna ha fyra formen av
halvmånar (bild 23 d), en är tydligen en stenklubba med
handtag (bild 23 a) och egg. De tre övriga äro jämnsmala,
ovala stenar med egg på ena sidan (bild 23 b, c). 
Därtill kommer ett fragment av en halvmåne.

Jag lovar indianen en belöning, om han för mig till
platsen, varifrån han hämtat stenarna.

Han hade funnit dem vid en väganläggning. De hade
legat på ett par decimeters djup. Jag undersöker noga
platsen men finner ej spår av krukskärvor, ben eller något,
som angiver, att där varit en grav- eller boplats. Jag
antar därför, att han gjort ett depotfynd. Dessa stenar ha
troligen ej haft praktisk användning utan ha möjligen
varit värdighetstecken eller religiösa föremål. De ha 
kanske utgjort stammens dyrbaraste egendom och ha blivit
gömda under orostider.

Det är troligen en »nedgrävd skatt», som han funnit —
fastän dyrbarheterna inte äro av guld utan bara av röd
sandsten.

Från Cahuapi rida vi till Rio Parapiti. Det är ingen
riktigt trevlig flod att gå över, då bottnen består av 
flysand. Under regntiden är det på stora sträckor nästan
omöjligt att gå över den beriden. Vid övergången är en
av våra mulåsnor nära att drunkna och detta, fastän vi
nu ha torrtid.

Den är ståtlig, denna floddal, kanske mera 
imponerande än Pilcomayodalen vid Yumbia. Floden kommer
fram mellan Sierra de Incahuasis väldiga, branta klippor.
Sedan vidgar sig dalen något för att lämna plats för
bördiga åkrar. I Pilcomayodalen äro indianerna ännu
på sätt och vis herrar, här äro de blott tjänare åt 
mestizerna och de vita, som ha flera gårdar och betydande 
odlingar av sockerrör.

Här vid floden har naturligtvis varit gammal 
indianbygd. Man finner talrika gravurnor (bild 24). Vi 
undersöka några av dessa. De ha blottats på så sätt, att någon
liten regntidsbäck skurit sig ned genom en gammal
grav-och boplats (bild 25). Årligen förstöras här av vattnet
talrika gravar. Vi finna dels gravurnor, dels gravar av
samma typ som i Tarupayu d. v. s., man har begravt
den döde under flera upp- och nedvända skålar. Dessa
ha ej den ihåliga kant, som karaktäriserar keramiken
från Tarupayu.

Bild 24. Gravurna täckt med två skålar. Rio Parapiti.(Förvaras på Göteborgs museum.)

Den keramik, vi funnit här och nära Rio Pilcomayo,
antar jag härröra från chiriguanoindianernas förfäder.
Detta sluter jag bl. a. därav, att flera av lerkärlen äro
prydda med fingerintrycksornament (bild 13 d 2), vilket
slag av ornamentik är typiskt för guaraniindianerna.Mina arkeologiska fynd från denna trakt kommer jag att framdeles
närmare beskriva i ett rent vetenskapligt arbete. Dessa
indianer begrava, som vi veta, fortfarande sina döda i
urnor. För övrigt liknar deras nutida keramik ej mycket
den keramik, vi funnit på de gamla grav- och boplatserna.
Deras lerkärl äro numera målade och fernissade. Detta
ha de troligen lärt av chané, som äro arowaker, vilken
folkgrupp över stora områden i Sydamerika synes ha varit
mästare i lerkärlstillverkning.

I sällskap med Berg gör jag en tre dagars exkursion
för att undersöka de stora ruiner, som givit Sierra de
IncahuasiIncahuasi = incans hus. Dylika namn ha antagligen flera större eller
mindre ruiner fått i senare tid. De behöva ej vara från incas, därför att de
äro uppkallade efter dem. Huasi är quichua.  sitt namn. Under dessa dagar är min hustru
ensam på en liten estancia. (Bild 26.) Det är enda
gången under hela resan, hon ej åtföljt mig på mina
exkursioner. För övrigt har hon varit med överallt och dit,
där många män skulle ha tyckt, att det var besvärligt nog.

Ibland skulle hon ha behövt sparas. Detta har ej varit
möjligt, därför att de ställen här, där man vill lämna
sin hustru ensam, äro ytterst få. Inte heller här hade
jag lämnat henne, om jag vetat, att i den gården skulle
man kunnat finna stoff till en mycket rafflande
kriminalroman.

Ruinerna äro i hög grad värda en närmare
undersökning, och sedan vi hämtat min hustru, göra vi oss i
ordning att närmare studera Incahuasi. Då ruinerna äro
inbäddade i mycket tät, snårig urskog, måste vi ha folk
till röjningsarbetet. Dessa få vi på en estancia,
Caraparicito, som ligger i dalen nedanför berget.

Det är en gammaldags estancia, anlagd under kamp
med chiriguanoindianerna, som 1890 gjorde ett sista
försök att befria sig från inkräktarna. Nu är den halvt
förfallen. Det går ej riktigt bra att upprätthålla det gamla
feodalsystemet, sedan indianerna börjat att emigrera till
sockerfabrikerna i Argentina och till Cuevo, där några
nordamerikanare göra borrningar efter petroleum och
betala arbetarna ordentligt.

Arbetsgivare tycka, i regel, att arbetare äro
oförskämda, när de vilja ha bättre lön, och här förvånade

Bild 25. Berg gräver fram lerkärl, som under regntiden blottats i en ravin.

man sig, att indianerna ej voro nöjda med 1 à 2
bolivianer1 bolivian = cirka 1 kr. 40 öre.  i veckan och indiankvinnorna ej med 5
centavos om dagen. Hellre än man höjde lönerna, lät man
estancian förfalla. »Tänk, att de fördömda nordamerikanarna 
betala 1 bol. 50 cent. om dagen och det åt indianer,
som ej ens äro döpta!»

På denna reflexion skulle jag ha lust att svara:
»Det blir att sälja mera brännvin åt dem, så att pengarna
komma i era fickor.»

Man har sedermera sagt mig, att
petroleumborrningarna vid Cuevo misslyckats. Jag kan ej kontrollera, om
detta är riktigt. Petroleum förekommer i Bolivia längs
med Anderna ända från argentiska gränsen till Rio Beni
nära gränsen till Peru, sålunda inom ett väldigt område.

Bild 26.  Sockerkvarn på en estancia vid Rio Parapiti.Korset på "spritkvarnen" skyddar mot olyckshändelser.

För närvarande lever befolkningen i de trakter, vi nu
genomströva, på åkerbruk och boskapsskötsel.  Man odlar
framför allt majs samt även sockerrör, tobak, sötpotatis,
spansk peppar m. m. Boskapsskötseln är huvudsakligen
i händerna på de vita och drives med framgång. Under
torrtiden är det ibland mycket knappt om betet. Av
sockerrör, som odlas av de vita, bereder man
huvudsakligen råsocker (chancaca) samt destillerar sprit. De
indianer, som bo vid floderna, fånga åtskilligt med fisk.
De indianer, som bo avlägset från dessa, tillhandla sig
torkad fisk. På många ställen äro de likväl tvungna att
under större delen av året vara vegetarianer.

Do trakter, vi gått igenom alltifrån Zapatera och 
Bild 27. Terasserna i urskogen. Incahuasi.

Chiméo, äro mycket torra, så torra, att skörden något år kan
slå alldeles fel. Skogarna, där sådana finnas, äro
lättröjda, då stora träd äro sällsynta, Kaktusar av många
former giva landskapet dess karaktär. Träd och buskar
äro finbladiga. Särskilt allmänna äro akaciorna. I stort
sett är det ett gott land att bo i. Där finnes ingen malaria
och inga andra sjukdomar än dem, som komma utifrån,
såsom kopporna. Närvaron av vatten reglerar, som nämnt,
boplatsernas utbredning. Överallt, där det finnes vatten,
bo chiriguanoindianer och mestizer. Där finna vi gravar
och gamla boplatser. Inga vattenställen synas ha sinat
ut under de senaste århundradena, ty vi finna aldrig
en gammal boplats, där det ej fortfarande finnes vatten
hela året om. Vattnet är ofta mycket dåligt, saltsmakande
och luktande av vätesvavla, men det är likväl »sött»
vatten, och det är huvudsaken.

*





FJÄRDE KAPITLET.
Incans-hus — Incahuasi.




En av Andernas yttersta vågor mot Chacos
slätter är Sierra del Incahuasi. Som en
väldig mur sträcker sig denna bergskedja från
Rio Parapiti till Rio Grande. På få ställen
söka sig stigarna över bergskammen. Det är
sådana där vägar, som än söka sig fram genom klyftorna,
än utmed avgrunderna, än upp på bergskammarna. Branta
äro Incahuasis sluttningar, i regel stupa de nästan
lodrätt ned. Där urskogen kan, fyller den klyftorna med
väldiga träd, hopvirade av lianer och övervuxna av
parasiter. Även i sprickorna på de brantaste klipporna ha
växterna rotat sig fast. Det är klippor av imponerande
form och en urskog, som tjusar ögat, när man kommer
dit som vi från snårskog och grässlätter.

Incahuasi är en väldig naturlig fästning, som en gång
varit en gränsmur mellan Incariket och de tappra
chiriguanoindianernas land. Rider man den trånga, branta stig,
som för från Caraparicito till Muyupampa, ser man, när
man klättrat upp till passet, högt uppe på bergskedjan,
murar på bägge sidor om vägen. Det är dessa, som lockat
oss att för några dagar slå upp vårt läger däruppe, långt
från både indianer och vita.

Jag vill närmare lära känna dessa murar här på
gränsen till Chaco, där alla indianer blott bygga hyddor av
gräs, trä och jord; hyddor, som lätt byggas och lätt multna
ned. Jag vill lära känna dessa ruiner, som ligga här
Bild 28. Ett stycke av terrasserna i urskogen. Incahuasi.


Plan överINCAHUASI de CARAPARICITO LAGUNILLASupprättad år 1913avERLAND NORDENSKIÖLD
Bild 29. Plan över ruinerna. Incahuasi
som en incakulturens utpost mot slätten, mot urskogen,
mot de vilda indianernas land.

Vi slå upp vårt läger på själva passet på en öppen
plats tätt intill en ruin, som vi knappast kunna skönja för
blad och grenar. Min plan är att kartlägga ruinen. Det
är ej lätt att se murarna bland urskog och snår. Steg
för steg hugga vi oss genom taggiga snår, genom
slingerväxter och manshöga nässlor. Överallt stöta vi på murar,
stundom nästan nedfallna, stundom ännu höga och väldiga,
trotsande århundraden. För att kunna få en översikt över
ruinerna låter jag tre man under tre dagar hugga stigar
längs med murarna.

Mestizerna liksom indianerna här säga, att det finnes
berg, som vredgas, och att det är farligt att gräva i gamla
ruiner och gravar. Det kan bringa olycka. Vi ha kommit
hit i augusti månad, då det aldrig regnar här. När vi
komma upp på Incahuasis berg, börjar åskan att mullra.
Den kalla sydanvinden viner över passet. Det regnar
och blixtrar. Vad skola nu indianerna säga? Länge komma
de att berätta om huru utlänningarna blevo mottagna
på Incahuasis berg, när de kommo för att gräva och röja
i ruinerna.

Om nätterna underhålla vi en väldig eld i vårt läger.
Den elden synes säkert vida omkring, ty från Incahuasi har
man en utomordentlig utsikt. Man ser därifrån åt öster
långt bort till Chaco, till Caipipendi, där
chiriguanoindianerna ännu ej äro tjänare åt de vita, där de ännu,
när det är stor fest, dricka majsölet ur silverskålar. Åt
väster ser man otaliga bergskammar, som alla löpa från
norr till söder. Man ser bort till quichuaindianernas fjäll.
Elden skyddar oss för besök av jaguaren, som smyger
omkring oss i snåren och vars spår vi se om morgonen på
stigen, som för till vattenstället.

Där indianerna röjt i ruinerna, mäta och fotografera
vi, och efter fyra dagar har jag min plankarta färdig
(bild 29).

Vid Incahuasi har man gjort stora
terrasseringsarbeten, och på terrasserna ha legat flera ganska rymliga
hus. Från väster har man byggt en bred stentrappa (bild
29, 17), som för upp till torget, där vi lägrat. Med utsikt åt
öster ligga resterna av en stor byggnad och längst i söder
ruinerna av en annan med utsikt åt väster. Omkring de
stora byggnaderna finnas grupper av små, runda hyddor.
Incahuasi har varit en naturlig fästning, då bergen nästan
överallt äro branta. Här och där har man förstärkt detta
naturliga fästningsverk med murar.

Egendomlig är rumsindelningen i de tvenne största
husen (bild 29, 1 och 24). För att komma till det innersta
rummet måste man gå igenom alla de andra. Denna hustyp
komma vi att återfinna i en annan av oss undersökt ruin.
Den synes mig ej förut vara bekant från någon av de
talrika ruiner, man beskrivit från Anderna. I byggnaden
n:r 15 finnas invändigt ett par av de för incaruinerna så
karaktäristiska nischerna.

Jag sade, att Incahuasi sannolikt varit en
gränsfästning mot chiriguanoindianerna, med vilka incas
utkämpade svåra strider.

Även spanjorerna fingo erfara, att
chiriguanoindianerna ej voro så lätta att tas med. Jag har redan nämnt
om den spanske vicekonungen Toledos misslyckade
krigståg mot dem.

Ännu bevara chiriguanoindianerna traditionen om att
ha kämpat med incas, d. v. s. quichuaindianerna, som
de föraktligt kalla gamar, kara-kara eller täta, vilket
sistnämnda ord på guarani betyder eld. Aymara, till vilka
chiriguano förr även varit grannar, kalla de för
tama-muca.

Mycket troligt är, att Incahuasi är identiskt med
fästningen Cuzco-tuyo. Under incan Huayna Capac, som dog
1524, två år innan spanjorerna upptäckte incariket, föllo
chiriguanoindianerna in i CharcasSarmiento. Geschichte des Inkareiches. sid. 109 (se litteraturf.) och erövrade en
incafästning, byggd till försvar mot dem. Huayna Capac sände
en av sina hövdingar, Yasca, mot chiriguano. Denne
lyckades att återerövra fästningen. När incariket sedan
sammanstörtade vid spanjorernas erövring av landet, antar
jag, att chiriguano åter erövrade Cuzco-tuyo eller att den
övergavs av quichua.

Detta skulle förklara, att vi i Incahuasi funno talrika
lerkärlsstycken med fingerintrycksornamentik,Ett lerkärl med sådan ornamentik är avbildat bild 13 d 2. vilket slag
av ornamentik är mycket karaktäristiskt för chiriguano
men ej för quichua (incas). Själva ha chiriguano säkert
icke byggt Incahuasi, då de aldrig bygga av sten utan av
mera lättförgängligt material.

Troligt är, att tidtals även fredlig förbindelse funnits
mellan chiriguano och fjällens indianer. Detta galler även
andra stammar, som leva längre inåt Chaco. Dessa
kulturinflytelser har jag framhållit i andra böcker och
uppsatser.

Det var blott sex mil från Incahuasi, som jag år 1908
fann ett gravfält med musslor från Stilla havet, guld- och
kopparföremål. Detta gravfält härrör troligen från
chiriguanoindianernas förfäder. Musslorna och metallföremålen
hade dessa indianer säkerligen fått från fjällen, kanske
från Incahuasi. De kunna ha fått dem genom handel med
fjällindianerna, ty handelsmän kunde även under lejd
besöka fientliga stammar.Cieza de Leon. Segunda parte de la crónica del Peru. Madrid 1880,
sid. 230. (Biblioteca Hispano-ultramarina).

Det arbete, vi här utfört vid Incahuasi, är ett led i mina
mångåriga undersökningar på fjällkulturens gränsområden
i Sydamerika, undersökningar, som visa utbredningen av
denna kultur, dess inflytande på urskogens indianer och
som kunna bidraga till att förstå, varför skilda
indianstammar här nått så olika långt i utveckling.

Det är detta arbete, vi nu skola fortsätta under de
närmaste månaderna. Vi måste finna större ruiner,
lerkärl och gravar av typer, som man aldrig sett förut,
forska och ha roligt. Det gäller bara att fundera ut den  
rätta vägen. Kanske borde vi ha gått till S:a Elena. Det
är inte så långt från Yumbia, där vi varit. Där finnes en
oundersökt ruin. Stenarna i murarna lära vara mycket
bättre sammanfogade än i Incahuasi. Någon av mina
läsare vill kanske resa dit! Det är inte så långt. Är
det inte lockande att vara den förste, som fotograferar
och kartlägger en ruin av ett gammalt incapalats?

Bild 30. Murarna i skogen. Incahuasi.




FEMTE KAPITLET.
Till Valle Grande.




Från Incahuasi återvända vi till
Caraparicito och fortsätta därifrån till en liten by,
Lagunillas, där vi bliva vänligt mottagna
av en gammal dam, fru P., ägarinna till
Caraparicito. Hon bullar med största gästfrihet
upp, vad huset förmår, och är mycket vänlig — tills jag
olyckligtvis kommer att nämna, att vi äro protestanter.
»Då tro ni inte på Gud!» säger hon. »Hade jag
vetat detta, hade jag aldrig bett er bo hos mig.» Det är
en pinsam situation, som lyckligtvis klaras på så sätt,
att byns kyrkoherde kommer på besök. När gumman
ser, att han är mycket förekommande, lugnar hon sig.
Nästan hela befolkningen i Bolivia med undantag av
de vilda indianerna är katolsk. Först för några år sedan
infördes religionsfrihet och detta efter mycket häftigt
motstånd från det klerikala partiet. Såsom i nästan alla
katolska länder spelar religionen en mycket stor roll i
partipolitiken. Kvinnorna äro naturligtvis så gott som alla
fanatiska katoliker. Männen äro delade i klerikaler och
liberaler. Av klerikalerna äro en del övertygade, en del
tro ej själva men anse, att »folket behöver religion».
Det är som hos oss. Sedan liberalerna kommit till makten,
ha de också börjat inse religionens »samhällsbevarande
nytta».                                                               *

I folkets tankeliv spelar Kristus en obetydlig roll i
jämförelse med jungfru Maria, San Pedro, San Antonio
Bild 31. Interiör av chiriguanohydda. Yumbia.

och andra helgon. Varje by har sitt skyddshelgon, som
firas med mässa och fylla. Flera av de stora kyrkliga
högtiderna, särskilt påsken, firas på liknande sätt. Se vi
på kartan, finna vi, att ett mycket stort antal av orterna
äro uppkallade efter helgonen.

Fru Padilla hade aldrig hört annat än ont om
protestanterna. Man hade lärt henne, att dessa voro nästan
lika ogudaktiga som katolska kyrkans ärkefiender,
frimurarna. Det var därför inte så underligt, att hon blev
förskräckt, när hon erfor, att hon hade sådana människor
i huset. För henne hade religionen med dess helgonmystik
och dess fester varit, vad livet givit utöver hem, barn
och skvaller. 

En sådan där liten by är ett odrägligt näste, där livet
rör sig omkring politik och förtal. Käringarna tissla och
tassla, och småpåvarna bekämpa varandra, tävlande om
makten. Inga nöjen finnas. Mycket dålig är förbindelsen
med yttervärlden. Det är därför inte underligt, om man
super. Det är jämte kärleksäventyr den enda
möjlighet, som finnes till förströelse. Jag är övertygad om
att jag, om jag måste leva hela mitt liv i en sådan där
håla, också skulle supa. Skulle mestizerna här inte ha så
obegripligt dåligt ölsinne, skulle man därför kunna ursäkta
dem deras superi.

I Lagunillas träffar jag en gammal fransk soldat,
vid namn Gallois, som varit med i Napoleon den tredjes
mexikanska krig. Därifrån minnes han mycket väl den
tappre svensken, general Ericson. Gallois har en liten
handelsbod. En annan liten bod äges av en fru P., en
ståtlig kvinna. Det är en fläkt av en ny tid, som kommit in
med henne. Hon har flera små bodar på vitt skilda
platser. Nu är hon på väg till en marknad i en liten stad,
Sauces, till vilken folk från hela denna del av Bolivia
kommer samman för att göra affärer och roa sig. Hon
kommer från Valle Grande, där hon har sitt hem. Allt
detta besvär gör hon sig för att kunna uppfostra sina
söner. Den ena studerar i Berlin till läkare, den andre är
i en handelsskola i Hamburg. Medan fru P. är ute och
rider på de usla, farliga stigarna över fjällen, stannar
hennes man, doktor P., snällt hemma och sköter hemmet
och de små barnen.

De unga damerna i byn äro ytterst intresserade av
min hustru eller, rättare sagt, av hennes kläder. Man
kopierar »sista modet» kantänka, d. v. s. när hon inte
är nog okvinnlig att uppträda i riddräkt. I alla dessa
små byar gör man krampaktiga försök att vara elegant.
Detta gäller ej bara damerna utan ännu mer herrarna.

När man kommer in i ett bättre hus, ser man ytterst
få möbler, golvet är den tilltrampade jorden.
Prydnaderna äro några fula porslinsvaser med
pappersblommor i samt någon eller några rikt utstyrda helgonbilder.
På väggarna hänga reklamskyltar för tyska firmor, med
vackra, ljushåriga flickor på. Herrarna, som äro korrekt
stadsklädda, le medlidsamt åt mig, som går i
khakifärgade kläder, lindade ben och stanleyhjälm och ser
litet sluskig ut.

För vårt anseendes skull är det bra, att vi äro så
väl beridna. Min hustru rider en utmärkt vacker
mulåsna, som en av mina engelska vänner i Argentina skaffat
henne. Jag rider också ett bra djur. Mest beundrad
är Toy. Hela byn vill se honom. När han går på gatan,
uppvaktas han av byns alla ungar och hundar. Ingen
av de senare kan mäta sig med honom i storlek. I hela
Bolivia har Toy ej mött en hund, som kunnat ge honom
stryk.

Från Lagunillas ämna vi rida till Cochabamba. Jag
väljer med mycken tvekan vägen över Masicuri till Valle
Grande, egentligen därför, att det är en väg, som ingen
forskningsresande gått förut. Vägen över Las Piedras
hade kanske varit intressantare. Där finnas
hällmålningar.

Vi följa en liten flod, Rio Nyákahuasu. Det är en
väg, som man blott kan rida under torrtiden, och även
då kan det vara ganska riskabelt, då mulåsnorna sjunka
Bild 32. Från stranden av Rio Grande. Olga Nordenskiöld och Toy.

ned i den fina flodsanden, så att man har svårt att få
upp dem igen. Landet är nästan obebott, och man måste
om nätterna ta sig i akt för jaguarerna. En natt
skrämmer en dylik våra mulåsnor, som rusa i väg, och det är
inte lätt att samla ihop dem igen. Natten efter denna,
en härlig månskensnatt, upprepas detsamma. Mulåsnorna
rusa i väg utåt flodstranden. Jag springer ut ur
myggnätet, får tag i min mauser och smyger utefter flodstranden
i hopp att få se jaguaren. Något rör sig i buskarna i
skogskanten. Två kulor skickar jag dit för att skrämma
jaguaren, så att den ej skall komma tillbaka.

Följande morgon går jag för att se, var den gått
fram. Då ser jag, att det har varit jaguarer på två
ben, som ämnat stjäla våra mulåsnor. Det gjorde dem
riktigt gott att höra mauserkulorna vissla om öronen. Vi
få sedan veta, att medlemmar av ett band av
boskapstjuvar, som blivit upptäckt i Valle Grandetrakten, rymt
den här stigen, där sällan någon går fram.

Vi gå över Rio Grande, en flod, som vi i slutet
av resan långt härifrån åter skola göra bekantskap med.
När man rider utmed denna flod, undrar man över
orsaken till att trakten är så gott som fullständigt
obebodd. En tillfälligt bebodd hydda är allt, vi se här.
Intill denna slå vi läger. Berg har feber, och även jag
är sjuk. Min hustru och vägvisaren, en mestiz från
Lagunillas, sköta både mulåsnor och matlagning.

Vegetationen är här mycket rik, skogen är yppig,
tät och storstammig. Flodstränderna äro kantade av de
för nordöstra Bolivias slättland så karaktäristiska, stora,
vackra, solfjädersformade pilgräsen.Gynerium. Nederbörden är här
mycket större än söder om Lagunillas. Människorna vilja
likväl inte bo här av fruktan för malarian. De, som
lockats av fruktbarheten att slå sig ned i Rio
Grandedalen, ha aldrig härdat ut någon längre tid. Knotten,
de s. k. marihui, som husera på dagarna, göra livet
outhärdligt. Ingenting tyder på att dessa trakter
någonsin ha haft någon större befolkning.

Bild 33. Doktor Bravos estancia i Masicuridalen.Mulåsnorna lastas och sadlas för uppbrott. Taket på hyddan är av urpressade sockerrör.

Vi fortsätta till Masicuridalen. Första aftonen komma,
sedan det mörknat, två misstänkta individer och slå sig
ned ett stycke från vårt läger. De göra ej upp eld och
vilja tydligen inte visa, vilka de äro. Det är så mörkt,
att vi inte kunna se deras ansikten. Jag går fram till
dem och frågar, vart de ämna sig. De säga, att de ämna
föra ett brev till en person i Muyupampa, vilket är lögn,
ty detta är inte vägen dit, och så rider den ene ett sto
med fölunge, vilket säkert aldrig ett postbud gör.

Bild 34. Majslada. Masicuridalen.

Plötsligt sätter jag ljuset från min elektriska lampa
i ögonen på den ene, som håller på att ramla baklänges.
Det är ingen trevlig typ. Han tycker bestämt inte heller,
att jag är trevlig. Därefter vänder jag mig om och går
tillbaka till vårt läger, där jag säger åt Berg att akta
mulåsnorna. På natten försvinna de bägge typerna, som
även höra till det sprängda rövarbandet. Toy håller vakt
över dem, tills de äro i väg. Helt tysta sadla de och
smyga sig bort. Toy ger till en morrning. Han skäller
ej, han bits, när det behöves. Däremot lyckas de smyga
sig tätt förbi en hydda i närheten, utan att ett helt band
av hundrackor, som vakta denna, märka något. Det är
inte enda gången, Toy har varit bra att ha.

Vi rida uppför Masicuridalen. Där bo några få
chiriguanoindianer samt talrika mestizfamiljer från Valle
Grande. De senare odla huvudsakligen sockerrör och
tillverka oraffinerat socker. De komma till
Masicuridalen blott för några få månader av året för skörd och
sådd. Det är deras sommarnöje eller rättare vårnöje, ty
de komma hit mot slutet av torrtiden.

Överallt längs med Anderna ha quichuaindianerna,
eller såsom här mestizbefolkningen från fjällen, odlingar
i regnskogarna på Andernas östsluttningar, vilka de blott
tidtals bebo. Detsamma har jag sett i Calileguabergen
i Argentina och överallt i dalarna från Valle Grande till
Cuzco i Peru.

De få chiriguano, som bo här, leva beroende av
fjällbefolkningen. En chiriguanoindian såg jag här, som
hade »puru-puru»Detta är det namn, som sjukdomen har i Nordväst-Brasilien, varifrån
den blivit närmare beskriven av Koch-Griinberg. Zwei Jahre unter den
Indianern. Berlin 1909—1910.. Denna hudsjukdom är för övrigt
fullständigt okänd inom hela chiriguanoområdet. Här kallas
den »tina» och »azulejo». Den yttrar sig i pigmentlösa
fläckar framför allt på händerna, armarna, fötterna, benen
och i ansiktet men ibland även på hela kroppen. Dessa
bliva så småningom blågrå. Sjukdomen är alldeles ofarlig.

Masicuridalen är den sydligaste punkt, där jag sett
puru-puru. Det är tydligt, att denna sjukdom blott
förekommer i regnskogarna längs med Anderna. Hos följande
stammar har jag allmänt iakttagit den, yuracáre, chimane,
mosetene, chama, tambopata-guarayo, atsahuaca och
yamiaca. Även mestizer och vita, som födas i
regnskogarna på Anderna, kunna få puru-puru. Däremot synas
personer, som bosätta sig där som äldre, ej få den.

Vägen från Masicuri upp till Valle Grande är 
utomordentligt vacker. När man kommer som vi från
kaktusskog, torrskog och brännande sol, då blir man glad,
när man kommer till den skuggiga regnskogen med
trädormbunkar, lianer och yppig grönska. Det är vår, här
i regnskogen, ingen vår med leende små blå, gula och
vita blommor bland markens löv och kvistar. På marken
äro sällan några blommor i urskogen. Praktfulla orchidéer
hänga gröngula och rödvioletta i stora klasar ned från
murknande trädstammar, på vilka ormbunkar och små
kakteer trängas om utrymmet. De äro vårbud. Ännu mer
än de vittnar grönskans oerhörda yppighet och friskhet
om att det är vår i urskogen. Där finnas otaliga nyanser
av grönt. Saknar man blomsterprakten från en nordisk
skogsbacke, kan man i stället fröjda ögat åt
urskogsväxternas  underbara bladskönhet.

Det högre djurlivet är här mycket fattigt. Det enda,
jag skjuter i denna skog, är en gråbrun apa. »Varför
skjuter herrn san Martin?» säger min vägvisare. Det är
hans skyddshelgon, ty han heter Martin.

Uppe på berget ovanför urskogen ligga resterna av
en indiansk befästning (bild 35). Den består av en yttre
och en inre försvarslinje. Denna har troligen blivit byggd
av fjällindianerna till försvar mot chiriguano.

Högst uppe på bergen växer i dalarna en underlig
skog. De mariga trädstammarna äro alldeles övervuxna.
Från varje gren, varje kvist hänga långa tofsar av
lavliknande växter.Tillandsia usneoides. Molnen, som komma nedifrån de
fuktvarma dalarna, fastna här på bergskammarna. I denna
mossbevuxna skog är det nästan alltid duggregn eller
dimma. Det är den sovande skogen, sagans tysta skog,
där nästan aldrig en fågel flyger fram, där ingen apa
kastar sig emellan trädtopparna, där ingen fjäril fladdrar,
där ingen syrsa sjunger.

Längre upp komma ej molnen, och när vi närma oss
Valle Grande, är landskapet helt annorlunda, trädfattigt
och  torrt. I regnskogen där bodde få  ller inga 
människor, här uppe på de torra högslätterna är landet ganska
tätt, stundom mycket tätt bebott.

Valle Grande är en liten trevlig stad, så oändligt
mycket mera pittoresk än moderna sydamerikanska städer.
Det är gammalspansk stämning i Valle Grande, grant
målade hus, trånga, krokiga, stenlagda gator och flickor
i granna kläder.


Bild 35.Bild 36.


Gästfriheten är storartad. Valle Grandeborna
tillhöra den typ av sydamerikaner, som jag tycker om, en
typ, som försvinner, där det moderna europeiska
inflytandet är för stort. Dessa människor sakna visst icke
kultur. I flera hem, särskilt hos doktor Rocha, en bildad
man, som representerat Valle Grande i den bolivianska
kongressen, finnes mycket böcker.

I de bättre hemmen ser man nästan alltid ett piano.

Det är här höjden av lyx, då detta måste föras på
mulåsne- eller människorygg över 65 leguas, innan det
kommer hit. Liksom i min barndom hemma i Sverige skola
alla bättre flickor i Valle Grande spela piano — och
ännu har man inte kommit så långt, att blott de
musikaliska göra musik.

De förmögnas hem i Valle Grande äro icke
smakfullt inredda. Man tycker alltför mycket om
pappersblommor, granna porslinsvaser och förgyllningar, för att
det skulle vara trevligt. Man märker, att hemmet icke är
inrett så, för att de, som bo där, skola trivas där, utan
för att lysa och imponera på grannarna. En egendomlig
förkärlek har man i hemmen för granna spottlådor —
i en »salong» räknade jag nitton. Så många voro de ej
i åttiotalets Sverige, som för övrigt skulle känt sig
hemmastatt i Valle Grande.

En kväll för doktor Rocha oss omkring på visiter. Vi
besöka nio hem. På åtta ställen frågar man min hustru,
om hon spelar piano, och när hon nekar, sätter dottern
eller frun sig och spelar.

Jag frågar alla mina nya bekantskaper efter ruiner,
hällristningar o. d. i omgivningarna. I Valle Grandes
närmaste grannskap får jag ej reda på något av intresse.
Doktor Rocha råder mig att besöka Saipinadalen. Han
har också hört berättas, att ej långt från Pocona finnes
en ruinstad, som aldrig blivit närmare undersökt. Man
berättar mig även om grottor med mumier o. d., som
skola finnas vid Moromoro. Dessa hade jag redan 1909
hört talas om. Man sade då, att en av dessa mumier
hade sålts till Nordamerika för »en  million».

Efter någon tvekan besluta vi oss för Saipinadalen
och för ruinstaden, isynnerhet som vi även ha reda på
andra arkeologiska märkvärdigheter åt samma håll.
Dessutom gäller det att göra undan arkeologien här, innan
regntiden börjar. Senast i början av oktober måste vi vara
i Cochabamba.

I Valle Grande hade jag ett ofarligt men högst 
obehagligt äventyr. En dag, när jag ser efter mina
mulåsnor, rusar en liten hund på mig och biter mig i benet.
Det blev bara ett litet hål i vaden, som jag inte skulle
ha fäst mig vid, om inte en person, som stod bredvid
mig, hade haft vänligheten att säga: »Den där hunden
har rabies.» Hunden var frisk, men upplysningen kunde
inte undgå att göra intryck på mig, då rabies förekommer
i Bolivia. Mannen borde haft stryk.

Bild 37. 1/1. Krukskärva med "hakkors, svastika,funnet på en boplats nära Pulquina (se sid 96).


Bild 38. l/3 Ornament på lerkärl från Perereta. Mizquedalen.


SJÄTTE KAPITLET.
Bland minnen från förincaisk tid.




Sedan vi fått en vägvisare, lämna vi Valle
Grande och rida till en liten by, Trigal, där
vi tack vare otaliga loppor tillbringa en
sömnlös natt. Det är likväl byns bästa hus,
vi gästa. Överallt i hyddorna här svärmar
det av denna ohyra. Därtill kommer även vägglöss,
vinchucasReduvius? och vanliga klädlöss. När vi kunna, ligga vi
därför alltid ett stycke ifrån bebodda platser. Detta är
likväl ofta så gott som omöjligt, då vi i första rummet
måste tänka på föda åt våra mulåsnor. Åt dem finnes
absolut ingenting ute i marken, där den av solen
förbrända jorden är alldeles bar och gråbrun eller bevuxen
med kakteer. I gårdarna kunna vi däremot få köpa
korn- och majshalm åt dem. Här är det dyrare att föda
mulåsnorna än oss själva.

I Lagunillas hade jag hört talas om att ej långt från
Trigal finnes ett berg, som heter La Copa, och att på dess
topp finnas grottor och i dem dödskallar och krukor. Det
är detta spår, vi nu följa. I en liten hydda, rik på loppor
och sandloppor, vid La Copas fot, i en dal kallad Holguin,
två leguas från Trigal slå vi upp vårt läger. Sedan gäller
det som vanligt att göra bekantskaper.

Trakten är tätt bebodd av en uteslutande
spansktalande befolkning, som i stället för att emigrera till de
väldiga områden, som finnas obebodda öster om Anderna,
delat jorden i små stycken på ett par tunnland, som
sparsamt föda dem. Invånarna här ha sannolikt ganska
rent spanskt blod. De se ut som spanjorer och inte som
indianer. Jag känner inte Spanien, men jag tror, att en
spanjor skulle känna sig hemmastadd här.

Ingen vill först visa mig till grottorna på La Copa.
Pengar göra här, trots att vi äro i rikt bebodda trakter,
mycket liten effekt. Däremot är man, lustigt nog, mycket
intresserad av mina bytesvaror. Vem kunde ana, att
billiga, små speglar, visselpipor och pennknivar o. d.
skulle här bland denna spansktalande befolkning vara
så begärliga. Det är för barnens skull. När t. ex. Pedro
fått en visselpipa, lämna Carlos, Juan, Adrian och alla
de andra mamma och pappa ingen ro, och tack vare
ungarnas tjut får jag reda på ett par gamla boplatser
och en gravgrotta. I stugorna plockar man fram
stenyxor och annat, som man hittat i odlingarna, för att för
dem byta sig till leksaker åt barnen. Det är inledningen
till en serie av värdefulla arkeologiska upptäckter inom
ett förut arkeologiskt fullkomligt outforskat område.

En dag berättar mig en gubbe, att han för tjugu
år sedan sett i en grotta 40 hela krukor, och så släpar
han i väg med Berg och mig under en brännande sol
längs med de obehagligaste avgrunder upp på ett högt
berg, bevuxet med torrt, halt gräs. När vi komma dit,
finna vi, att grottan blivit plundrad. Det är att klättra
ned i dalen för att rida till lägret igen. På vägen blir
jag underrättad om att en man i en hydda har gamla
krukor. Vi rida dit, och jag frågar efter krukorna. Han
svarar, att han inga har, men jag misstänker, att detta
inte är sant, stiger av min mulåsna och frågar honom,
hur han mår och hur barnen må, om skörden och om allt
möjligt annat. Efter en stund frågar jag åter efter
krukorna. Han säger, att jag skall få se dem men han
säljer dem inte, ty han har gett dem åt sina barn. En
av kvinnorna hämtar en vacker kruka i form av en pumpa
på tre fötter (bild 42). Jag frågar efter flera, och efter
mycket om och men komma även de andra fyra fram.
Sedan ställer hon bort krukorna. Åter ber jag att få

Bild 39. 1/2. Krukskärvor funna i Holguin.

köpa dem. Jag bjuder några bolivianer, men mannen
är obeveklig. Den lurifaxen ser nog, att jag är snål
på dem. Jag tar avsked, stiger till häst och rider min
väg. När jag ridit ett stycke, ropar han efter mig, att jag
skall få dem för fem bolivianer stycket. Långsamt vänder
jag tillbaka, och utan att sitta av börjar jag åter att
underhandla med honom. Jag prutar, men mannen står
på sig, och till slut betalar jag nästan detta pris, på så
sätt fördärvande hela marknaden för antikviteter i den
dalen. Den mannen var en riktig affärsman. Han var
tydligen ingen indian.

I ett par hyddor bjuder man ut åt mig »örnar».
Det är brachiopoder. En dag kommer en gosse och
säger, att han vet en plats, där det finnes föremål från
incas, som se ut som mynt. Sedan vi kommit överens
om att priset på »guldgruvan» är en kniv, för han mig
dit. Mynten befinnas vara korallstammar. Tillsammans
med dem finna vi även en del andra fossil, bryozoer, en
trilobit o. s. v.

I närheten av vårt läger är en boplats, där vattnet
under regntiden sköljt ut ur jorden en del småsaker, mest
krukskärvor (bild 39). Där släpper jag lös några
småpojkar. För varje hel sak, de finna, få de en liten belöning.
Bland annat hitta de flera helt små stenyxor. Dessa
ha troligen varit leksaker, tappade av de pojkar, som
för århundraden sedan lekte här. Nu hittas de av andra
pojkar, som få leksaker för dem.

Mycket svårt är det att föda mulåsnorna. Den
kornhalm, de få, är dyr och otillräcklig. Därför lämna vi
Holguin och fortsätta till Pulquina, tyvärr tagande med
oss en hel del av lopporna i Holguin.

Jag har hört talas om att i en hydda vid vägen
finnes en egendomlig mortelstöt av sten. Vi stanna där
och börja underhandlingar. Ägaren till stenen är ej
hemma, utan i hyddan finnas bara ett par yngre kvinnor.
Syndigt nog fresta vi dem med granna band och fina
ringar. Tack vare kvinnans svaghet för att vara elegant
få vi mortelstöten. De sköna damerna få väl sedan göra
upp med ägaren.

I Pulquina bor en fin, gammal herre, don Froilan
Arana, som där byggt sig ett jämförelsevis bekvämt hus,
vilket vi gästade, generade över alla de loppor, vi och
framför allt Toy ha med oss. Senor Arana visar oss
den största gästfrihet. Mindre vänligt ser han på våra
mulåsnor, ty här är det mycket ont om foder. På allt
sätt söker han att befrämja vårt arbete. Han kallar
på dem av sitt folk, som känna trakten, och förhör dem
om ruiner, hällmålningar och boplatser. Vi börja vårt
arbete med att kartlägga en fästning (»pucara») av en
typ, som lär vara mycket vanlig i dessa trakter (bild 36).
De gamla indianska boplatserna här synas ej ha varit
befästa, utan man har i varje trakt haft en plats, dit
befolkningen under krigstid kunde söka sin tillflykt. Detta
har alltid varit en bergstopp, som var lätt att försvara
på grund av sin otillgänglighet. De naturliga
försvarsverk, som erbjödos av branta och svårtillgängliga klippor,


Bild 40. 1/2. Krukskärva funnen i en gravgrotta. Peres.Bild 41. C. 1/2. Bägare. Peres.
Bild 42. C. 1/2 Lerkärl. Holguin.



har man förstärkt med stenmurar. Dessa ha sannolikt
aldrig varit högre än ett par meter. De böra likväl ha
varit ett ganska gott skydd mot pilar och slungstenar.
Murarna äro ej välbyggda, närmast kunna de jämföras
med stora stengärdesgårdar.

Här i boken äro återgivna planskisser av tvenne
sådana befästningar eller »pucara»Betyder fästning såväl på quichua som på aymara., som de kallas (bild
35, 36). Vi se, att på bägge platserna har man haft två
försvarslinjer. När man förlorat en »skyttelinje», har man
kunnat draga sig tillbaka till en annan. Hyddorna inom
fästningarna voro helt få, och i dessa ha blott ett fåtal
av försvararna kunnat finna plats.

En längre belägring ha dessa fästningar ej kunnat
uthärda, då källor eller andra vattendrag ej finnas
innanför murarna. För några dagar kan man ha haft vatten
med sig i krukor och kalebasser.

Dessa fästningar äro de enda byggnader, man här
haft av sten. Boningshusen, som ibland, kanske alltid,
voro fyrkantiga, ha varit av något lättförgängligt material.

Nära Pulquina undersöka vi under en överskjutande
klippa en hällmålning, som till stor del är utplånad. Den
är därför ej av något större intresse. Ej så långt från
denna finna vi en stor boplats. Störtregnen under
regntiden ha här sköljt ut krukskärvorna ur sopbackarna.
Hyddorna ha legat på en kulle, som varit terrasserad,
samt på slätten nedanför denna.

Vi finna stycken av utmärkt vackra, polycroma lerkärl,
som visa, att här bott en högt stående indianstam. Inom
boplatsen finna vi även några omålade urnor, i vilka
späda barn varit begravda. Urnorna härröra antagligen ej
från samma folk som den vackra keramiken, utan från
en stam, som tillverkat enkla lerkärl med ristade ornament.

Bland krukskärvorna märkes en med ett hakkors
(bild 37) samt en, som är av ett kärl med ihåliga fötter
(bild 54), i vilka man har haft lerkulor inlagda, så att
kärlet tjänstgjort som skramla. Det är samma idé, som
vi lärde känna från gravskålarna vid Tarupayu, fastän
kulorna i dessa lågo i den ihåliga kanten.

Från Pulquina rida vi till Saipina. Vägen går här
genom hög kaktusskog, ogästvänlig och fantastisk.
Imponerande äro de stora caraparikaktéernaCereus sp., som nu ha
mogna frukter. Dessa äro gröna och skära till färgen,
besatta med fina borst, som man noga bör akta sig för,
när man äter frukterna. Inuti se de närmast ut som
krusbär. Smaken påminner om jordgubbar men är något
äcklig.

Bild 43. Från Batanes.

Under torrtiden, då boskapen har ytterst litet annat
att äta, söka de ivrigt reda på dessa frukter. I
kaktusskogen ser man inga andra djur än små flockar av
gråbruna duvor och en eller annan gam. I de torra löven
på den förbrända marken kila små, kvicka, gröna och 
rödaktiga ödlor. Om dem säga chiriguanoindianerna, att
den, som med blotta handen fångar en sådan ödla levande,
får tur hos flickor.

Kaktusskogen är inte tät, men det är likväl inte lätt
att ta sig fram där, ty alla växter ha taggar. Av dessa
ha ett slags kaktustaggar rykte om sig att vara giftiga.

I Saipina äro två brännvinsbrännerier. Det ena äges
av en utomordentligt gästfri man, don Juan Cespedes,
som bor där med sin fagra dotter. Hon är det enda
överlevande av hans nio barn. De andra ha dukat under för
malaria, vilken sjukdom här uppträder mycket elakartad.

Bild 44.

Saipinadalen är fruktbar. Där man lyckats leda
Saipinaflodens vatten in på fälten, växa sockerrören helt
frodiga. Under regntiden tar floden någon gång, när den
svämmar över, med sig stora stycken av dessa sockerfält.
Det är ingen ordning med regnet i tropikerna, endera
kommer det ingenting eller alldeles för mycket. Så är
det nästan överallt i Bolivia.

Vid den ena av spritfabrikerna i Saipina slå vi oss
ned för en tid. Det är inte så mycket för vår skull som
för våra mulåsnors, som kunna få avfall från
brännvinsbränneriet. De behöva få äta sig mätta.

Saipinadalen är högst intressant. Vår första 
exkursion göra vi till en grotta med delvis väl bibehållna
hällmålningar. Vi se dem återgivna här (bild 46—48). De
äro målade med tegelröd färg. Alldeles omöjligt är det ej,
att de äro eftercolumbiska, ty mannen i lådan (bild 46)
återger kanske ett helgon med sin gloria. Ovanför ormen
har man målat ett stycke av en kvinnokropp, med starkt
utsvängda höfter (bild 60). Kanske har tecknaren tänkt
på syndafallet.

Bild 45. Ett stycke av yttermuren i den förnämsta ruinen. Batanes (bild 44).

Sedan undersöka vi flera boplatser, där vi göra en
del fynd. Man berättar oss, att nedåt Saipinafloden finnas
stora ruiner vid en plats, kallad Batanes. Vi rida dit
på en liten usel stig, där det är svårt att komma fram,
medtagande litet majs åt djuren. Vi finna betydande
ruiner, framför allt av stora terrasseringsarbeten. Av den
förnämsta ruinen gör jag en liten plankarta (bild 44).
Det är en större byggnad, som ligger på ett berg, som
man terrasserat. Vi se, huru byggnaden är avdelad liksom
Bild 46. Hällmålning. Saipina. 
Bild 47. Hällmålning. Saipina. Fortsättning från bild 46. 
husen i Incahuasi i flera rum, så att man för att komma
till det innersta rummet måste passera genom alla de
andra.

Bild 48. Hällmålning. Saipina. Fortsättning från bild 47.

Sedan vi gjort denna karta, måste vi vända, ty det
är omöjligt att finna ett enda grässtrå åt djuren, och
vi kunna ej gärna föda dem på torra löv och majs, när
vi veta, att vi ännu skola rida flera hundra leguas med
dem.

Så vända vi tillbaka, lämnande Batanes vidare
undersökning åt andra forskare.

I Saipinadalen finna vi även en liten grotta med
hällristningar, av vilka jag här lämnar en avbildning. (Bild
50). Tätt intill grottan är marken beströdd med
krukskärvor.

Saipinadalen är ett enda stort kulturlager. Vart man
rider längs med floden, finner man, att dalen fordom varit
mycket bebodd. Överallt har vattnet sköljt fram 
krukskärvor, av vilka många äro av intresse genom sin högt
utvecklade ornamentik.

Bild 49. Olga Nordenskiöld målar hällristningarna vid Saipina med slammadkrita, för att de lättare skola kunna fotograferas.

Liksom vid La Copa kan man här urskilja tvenne slag
av boplatser med alldeles olika keramik. De härröra
antagligen från skilda folk och ej från samma folk under
olika tider. Det ena slaget av keramik har haft ristade
Bild 50. Grotta med hällristningar. Saipina.
A. 1/2. Perereta.B. 1/2 Quinales.Bild 51. Lerkärl från Mizquedalen.
(bild 39), det andra vackert målade, ibland polycroma
ornament.

På ett ställe finna vi på en boplats ett par gravurnor,
innehållande rester av barnskelett. Av intresse är, att vi
kunna fastställa, att dessa härröra från det folket, som
haft lerkärl med enkla, ristade ornament.

Med Saipina som utgångspunkt göra vi en exkursion
uppför Chilondalen, som även är rik på gamla boplatser.
Därefter fortsätta vi uppför Mizquedalen till Peres. Där
klättra vi under brännande sol upp till en otillgängligt
belägen gravgrotta, där vi finna skelettdelar och stycken
av utmärkt vackra lerkärl. Dessa äro av den polycroma
typen. De, som haft denna keramik, ha tydligen satt in
sina döda i grottor. Små tygfragment, som vi finna, visa,
att dessa indianer även haft vackra vävnader.

Sedan fortsätta vi till Perereta, där vi undersöka en
stor boplats och göra vackra fynd av flera hela lerkärl
och otaliga krukskärvor, av vilka många äro vackert
målade. I Perereta hade man under den spanska
kolonialtiden mycket stora vinodlingar. Nu finnas där blott några
få usla hyddor och inte en enda vinstock.

Jag har nu riktigt tröttat ut dem av Eder, som ej
äro speciellt intresserade av amerikansk arkeologi.

Ni ska inte tro, att det ej är poesi i detta sökande
efter gamla minnen från den tid, då den vite mannen
inte ännu hade trampat Amerikas jord. Det är
skattsökeriets poesi. Det är min älsklingspoesi. Det är det
roligaste, jag vet. — Tänk, så dum och opraktisk kan
en människa vara!

Jag skulle vilja, att ni vore med nu, då vi upptäckt
den fina boplatsen vid Perereta.

Vi ha slagit läger under en akacia på en liten slätt,
där väldiga pelarkaktéer giva landskapet dess karaktär.
Där ha vi satt upp vårt lilla gröna tält och samlat ihop
ved till lägerelden. Min hustru sköter hushållet, och det
vankas fin middag i dag. Stekta, feta duvor med äggröra
och sötpotatismos.
A. 1/3. Skål från Perereta.C. Lerkärl från Perereta.
B. 1/6. Lerkärl från Perereta.C1. 1/5. Ornamentet på C.
Bild 52. Ornament på lerkärl från Mizquedalen.

Berg och vår vägvisare Adrian komma med
mulåsnorna, som de fört till vattning. Toy tittar med ena ögat
efter dem. »När människorna äro vakna, är det inte så
fjäskigt med vakten,» tänker han.

Så äta vi vår goda middag. Sedan kommer kaffe och
cigarretter. Vi ha haft en arbetsam men intressant dag.
Berg och jag ha under många timmar under den mest
brännande sol rotat i en indiansk sopbacke. Det var på
en sluttning, där det nästan bara växer kakteer, och dessa
ge ingen  skugga. Jag har likväl all anledning att vara
nöjd med vårt utbyte.

Bild 53. A. 1/2. Krukskärva, funnen i gravgrottan vid Peres.A2. 1/5, visar formen av A. B. Lerkärl från Perereta.


Framför mig ligga hela högar av krukskärvor och
några skålar och krukor. Jag kan aldrig tröttna att se
på dem. Här måste en gång ha levat ett folk av
konstnärer, och nu veta vi icke mer om dem, än vad dessa
skärvor och lerkärl kunna berätta oss. Av deras form,
av deras ornament måste vi söka få reda på något av
deras historia. Där är en bägare. Den formen känner
jag igen från Tiahuanaco, den märkligaste av alla ruiner,
man funnit i Sydamerika. Tiahuanaco ligger, som vi veta,
högt uppe  på Anderna nära Lago Titicacas strand och
var efter allt att döma huvudstaden i ett välde eller en
kultur, som här på Anderna föregått incas. Ornamenten
på lerkärlen framför mig påminna även mycket om dem
från Tiahuanaco. Skulle jag ha rester av denna
förincaiska kultur framför mig?

Bild 54. 1/2. Krukskärva. Perereta.
Fötterna, som äro ihåliga, äro fyllda med lerkulor.

Bild 55. 1/2. Krukskärva. Perereta.

Hur underliga äro ej ornamenten på mina lerkärl!
Det är i regel inte enkla liniära ornament, såsom man
t. ex. finner på chiriguanoindianernas lerkärl. Man ser
ej heller några realistiskt målade djur och människofigurer. 
Ju mer man ser på krukorna, ju flera huvuden och
ögon ser man.

Min hustru kommer fram till mig för att titta på
våra fynd. Det är ändock bra roligt att ha någon att
visa dem för, och allra roligast är det, när man är nog 
lycklig att här långt borta kunna visa sina skatter för sin
egen hustru. »Ser du de här kattorna? Det är bara
huvuden och svansar, och i ändan på varje svans sitter
också ett huvud (bild 53 B.). Ser du den där gubben? Han
består av ett huvud och ett ben med tre tår (bild 55).
På samma kruka har man också målat ensamma ben. De
här ha varit futurister!»

Bild 56. Hällristning. Pucara.

»Ja, det ser ut, som om de kopierat vävnader!» säger
min hustru.

Det är troligt, att dessa stiliserade, sönderstyckade
figurer kopierats på lerkärlen efter vävnader. Vilken
konstnärlig känsla måste ej dessa människor ha haft!
De voro konstnärer indianerna i Rio Mizquedalen eller
rättare kanske konstnärinnor, ty hos indianerna ligger
nästan alltid, konsten och framför allt keramiken i
händerna på kvinnorna.

Jag kan tänka mig, hur det gick till, när man här
för århundraden sedan samlades till festerna. Då
serverades kanske majsölet i dessa rikt målade lerkärl.
Liksom chiriguanskorna nu göra, tävlade troligen
kvinnorna även då i att forma och måla de vackraste kärlen.

Från Perereta fortsätta vi till Pucara, där vi bl. a.
fotografera en hällristning och en hällmålning. Ingen
av dessa är vidare betydande. Målningen föreställer
några ödlor (bild 61). Den är intressant därför, att den
är målad på en otillgänglig klippa, till vilken man ej
kunnat komma utan en hög stege. Den kan därför ej
ha varit målad blott till tidsfördriv utan måste i ett
eller annat avseende ha haft någon betydelse.Jämför sid. 32. Därifrån
rida vi till Totora.

*

Hemkommen till Sverige har jag närmare studerat
våra fynd i Mizquedalen. Det råder intet tvivel om att
den polycroma keramiken hör till Tiahuanacokulturen.
Olikheter finnas visserligen mellan de lerkärl, vi funnit
och dem, man funnit i de berömda ruinerna, men
många lerkärl överensstämma fullständigt till form och
ornamentik med dessa. (Se bild 58.) De kulturlager, vi
funnit med Tiahuanacokeramik, äro mycket mäktiga och
visa, att det folk, som haft denna kultur, länge levat här.

Tiahuanacokulturens bärare anses ha varit
aymaraindianer. Några aymaratalande indianer bo ej numera
i Mizquedalen. I Tunaribergen nära Cochabamba är
ostgränsen för denna stam, som huvudsakligen bor omkring
Lago Titicaca, där, som vi veta, även Tiahuanacoruinerna
ligga.

Talrika ortnamn, såsom t. ex. sammansättningar av
aymaraordet »choque», som betyder guld, och
aymara-ordet »marca», som betyder by, förekomma här betydligt
öster om aymaraindianernas nuvarande
utbredningsområde och vittna tydligt om denna stams forna stora
utbredning här. I sitt arbete om
aymaraspråket har redan
MiddendorfDie Aymara-Sprache. framhållit; att ortnamn,
som kunna härledas ur detta
språk, ha en mycket större
geografisk utbredning såväl i Bolivia
som i Peru, än aymarafolket nu
har. Detta bekräftas även av
Uhle.Verh. d. Gesell. f. Erdkunde.  Berlin 1894. Författarna till ett
geografiskt lexikon över departementet
Cochabamba, vilka väl känna till
såväl aymara- som
quichua-språket, framhålla även detta.Diccionario geográfico de la República de Bolivia. T. 2. Departamento
de Cochabamba.

Bild 57. 1/3. Kruka från Perereta.

I flera arbeten, som tyvärr blivit alldeles för mycket
citerade, ha de vansinnigaste saker blivit skrivna om
Tiahuanacokulturen. Man tillskriver den en oerhört hög
ålder (över 10,000 år). Anderna skulle då ej ha varit
på långt när så höga som nu. Lago Titicaca skulle ha
varit betydligt större. Naturligtvis ha kineserna även haft
sin hand med i spelet.

Max UhleGuia de los monumentos de Tiahuanacu por Posnansky. (Se vidare
litteraturf.)
 har gjort sig mödan att bevisa ihjäl alla
dessa och många andra dumheter, som jag ej här kan
referera. Bland annat har han visat, att Lago Titicacas
vattenstånd varit ungefär detsamma under
Tiahuanaco-kulturens tid som nu. Han har även visat, att denna
kultur har utbrett sig ända till Perus kust, där den föregått
incakulturen.Uhle: Pachacamac.
Bild 58. A, C. Ornament på lerkärl. Mizquedalen.A. 1/3. Skål från Quinales. B. 1/4. Bägare från Chullas. C. 1/3. Ornament på lerkärlfrån Tiahuanaco. Originalet i Museum für Völkerkunde, Berlin. Jämför A med C.

I det följande får jag tillfälle att tala om incas, d. v. s.
quichuaindianernas erövring av de trakter, vi nu beresa.
Denna har gjorts så sent som under 1400-talet. Dessa
trakter hade då med all sannolikhet aymarabefolkning
efter som aymaraortnamnen ännu leva kvar här. I hög 
Bild 59. Don Froilan Arana och författaren. Frukostrast i en mestizhydda.

grad sannolikt är, att den keramik, vi här funnit, vilken
mycket liknar keramiken från Tiahuanaco, härrör från
dessa aymaraindianer. Mycket möjligt är, att
aymarakulturen var förfallen, när incas erövrade dessa trakter.
Orsaken till detta var troligen de krigiska
chiriguanoindianernas erövringståg. Det var mot dessa indianer, incas

byggde fästningar, av vilka vi i nästa kapitel skola göra
bekantskap med en, som varit mycket betydande.

Jag har berättat, att vi i Mizquedalen även funnit
boplatser från ett folk, som icke målat lerkärlen utan
prytt dem med enkla, inristade ornament. Detta har
troligen ej varit samma folk, som det, som haft de
polycromt målade kärlen. Att döma av keramiken har denna
stam stått på en betydligt lägre kulturståndpunkt än
aymara- och quichuaindianerna. Kulturellt synas de mig
ha hört närmare ihop med chiriguanoindianerna än med
fjällstammarna.

Bild 60. Kvinnofigur,målad på klippan ovanför ormen(se bild 48).



Föreställningar om de gamla grav- och
boplatserna.

Såväl quichuaindianerna som mestizerna frukta
grav- och boplatserna. Det är riskabelt att sysselsätta sig med
dem. Isynnerhet bör man inte gräva i »chullpas» Ordet chullpa användes här både för gravar och boplatser och även
i betydelsen andar., som de
kallas, på kvällarna.

Det var en yngling i Peres, som tagit ett lerkärl ur en
chullpagrotta. Han fick en förfärlig benvärk, varför hans
pappa sade åt honom att lägga tillbaka krukan. Har
man blivit sjuk av chullpa, är det bra att samla ihop
benen i chullpan och bränna dem.

Chullpas, de döda, gå ned till vattenställena för att
dricka. Det hörs som nedfallande pinnar, när de komma.
Andra säga, att det låter »brum, brum». Ibland hör man
från chullpas »all möjlig musik, såsom trumma och flöjt».

Man kan även använda chullpas för att bota sjuka.
Vid ischias är det sålunda bra att gnida in benet med
brända chullpaben. Av brons, funnen i chullpas, är det
bra att göra metkrokar. Det ger fiskelycka. Stenyxor äro
bra att stryka sig i ansiktet med mot vinden, som är
en svår sjukdomsalstrare.

En mera praktisk användning av chullpas är att mala
sönder där funna krukor och blanda pulvret i leran, när
man gör nya lerkärl.

Jag undrar, om det inte är bättre, att en liten del av
de lerkärl, som här påträffas, komma till ett utländskt
museum, än att de stanna inom landet och malas sönder?

Vi finna även här den vitt utbredda föreställningen,
att chullpas blivit begravda levande. De trodde, att det
skulle regna eld, och därför kröpo de in i grottor eller
gömde sig i väl tillslutna lerkärl, och där svulto de ihjäl.

Även möta vi de i bergstrakterna vanliga
föreställningarna om jord-modern, »Pachamama» och om »auquis».
Har man blivit sjuk av Pachamama (svår benvärk), skall
man gå till en korsväg. Där skall man falla ned och
bedja Pachamama om förlåtelse. Under tiden slår
medicinmannen i alla riktningar med ett spö. Åuquis äro de andar,
med   vilka  medicinmännen  ha  förbindelse.

Även hällmålningar och hällristningar äro föremål för
fruktan. Från bergväggen nära hällmålningen vid Pucara
hör man ibland »all möjlig musik, såsom trumma och flöjt».

Bild 61. Detalj ay hällmålningar. Pucara.

När jag nu tänker tillbaka på de dagar, vi här på olika
platser gjorde grävningar under en brännande tropisk sol,
kan jag icke bli annat än vemodig. Detta ej därför, att
jag redan nu ibland längtar ut till det fria livet i tältet,
till lägereldarna under akaciorna och bland pelarkaktéerna,
utan därför, att jag här i det civiliserade samhället ej
mera känner samma entusiasm inför våra fynd, som då.
Då skulle vi ha kunnat dansa can-can, när vi gjort fyndet
av en vacker kruka. Berg, som dock icke var etnograf
utan helt enkelt korpral vid svenska artilleriet och som
varken vann ära eller guld på de gamla lerskärvorna,
myste av glädje, när han hittade något, som han tyckte
var intressant. En dag t. ex. kom han till lägret strålande

Bild 62. 1/2 Stycke av liten tallrik. Quinales. Mizquedalen.

belåten och det därför, att han hittat ett halvt dussin
stenyxor. Nu tycker jag ibland, att det är strunt alltihop;
det är kanske därför, att dessa saker här hemma förefalla
en så obetydliga. Annorlunda är det, när man ser dem
där borta. En vackert målad kruka i ett museum märks
inte så mycket som samma kärl, när det hittas i en
otillgänglig grotta på Anderna. Det ligger där som ett
dokument från en tid, då dessa nästan öde dalar hade en
rik befolkning, då här överallt måste ha varit odlad bygd.
Fantasien får då vingar — och fantasien är entusiasmens
syster.

Naturligtvis kommer jag att behandla våra fynd i
Mizquedalen i ett rent vetenskapligt arbete. Redan i
denna bok har jag avbildat en hel del ornament från de
lerkärl, vi här funno i grottorna och på boplatserna. Jag
skulle önska, att någon eller några av eder, mina läsarinnor,
erkände, att de äro vackra, och kopierade dem på edra
handarbeten. Det skulle glädja mig för de indiankvinnors
eller indianers skull, som för mer än 500 år sedan målat
lerkärlen i Mizquedalen.

*



Bild 63. Quiclmaindianer. Incallacta.


SJUNDE  KAPITLET.
Malarian och indianernas utbredning på Anderna.




Vi se, att den trakt, som vi här undersökt,
fordom har haft en betydande befolkning.
Saipinadalen t. ex. är nästan ett enda stort
kulturlager. Under den spanska kolonialtiden
voro dessa trakter även tätt befolkade.
Staden Mizque, även kallad Salinas de Rio Pisuerga, var
då en betydande plats, som hade flera kloster och talrika
kyrkor.Eufronio Viscarra. Casos historicos y tradiciones de la Ciudad
de Mizque. Cochabamba 1907.


Numera har Mizquedalen en fåtalig befolkning. Staden
Mizque är en obetydlig plats, där blott ruinerna från
gamla tider vittna om en svunnen storhetstid.
Befolkningen ser mycket sjuklig och blodfattig ut. Mizquedalen
har ett mycket dåligt rykte såsom en fruktansvärd
malariahärd.Till jämförelse anför jag här några siffror, visande invånarantalet i
några provinser i dep. Cochabamba, som hemsökas av malaria, och i några,
som äro fria från denna sjukdom.


Övervägande malaria-infekteradeUtan malaria
ytvidd km.inv.inv. pr km.2ytvidd km.inv.inv.  pr km.2
Mizque4,141,7015,7853,81———
Campero8,846,8314,5361,64———
Arque———2,973,7534,23611,51
Tapacari———2,810,6150,92418,12
Tarata———1,806,4048,08526,62


Det är inte möjligt, att malarian härjade dessa trakter
pà den tiden, då här bosatte sig mycket människor, ty
inga guldgruvor eller dylikt utan blott en fruktbar jord
lockade dem att slå sig ned här, och fruktbar jord finnes
även på annat håll. Jag antager därför att malarian är
införd här i sen tid, troligen under senare delen av
1600-talet. Man kan mycket väl tänka sig, att
anophelesmyggorna, som överföra denna sjukdom, i förcolumbisk
tid och i början av kolonialtiden här voro friska.

Under spanjorernas erövringståg till det inre av landet
öster om Anderna insjuknade naturligtvis många av dem
i malaria. När dessa sedan återvände till Mizque och
andra platser här, infekterade de anophelesmyggorna,
som nu i sin tur smittade mizqueborna. Malarian drev
sedan så småningom bort befolkningen härifrån eller
decimerade densamma. Från andra trakter vågade man
liksom nu ej flytta hit, Cochabamba, som hade ett bättre
klimat, blev i stället för Mizque huvudorten i denna del
av Bolivia.

Fortfarande erövrar malarian nya områden. Doktor
Carlos Bruch vid La Platamuseet har sålunda berättat
mig, att 1896 fanns ingen malaria (chucho) i Catamarca
i Argentina. Numera äro flera platser, såsom t. ex.
Hualfin, San Fernando och La Puerta infekterade av denna
sjukdom. Det lär vara mulåsnedrivare, som besökt
febertrakter, vilka fört malarian dit, d. v. s. de ha infekterat
de förut friska anophelesmyggorna.

Det finnes visst icke malaria överallt i Bolivias
urskogstrakter, utan malarian förekommer blott på vissa
platser, av vilka flertalet äro väl kända av
ortsbefolkningen. Undviker man att vistas på dessa platser, kan
man resa här utan att bli sjuk. Mycket bekant är den
förskräckelse, som quichua- och aymaraindianerna ha för
att gå inåt urskogarna. När de t. ex. från Sorata, en
liten stad i norra Bolivia, gå som bärare till dalarna,
är det vissa sedan gammalt väl kända platser, där
de absolut vägra att göra nattläger av fruktan för
feber.

Flera farliga malariatrakter ämna vi besöka. Jag blir
då i tillfälle att berätta mera om malarians geografiska
utbredning och om huru den troligen avfolkat betydande
förut tätt bebodda områden.

Det är malarian, som troligen avfolkat dessa trakter
under den spanska kolonialtiden. Före denna är det
möjligt, att indianerna decimerades genom striderna med
chiriguanoindianerna, mot vilka de troligen byggde flera
fästningar.

När man reser i dessa trakter, bör man alltid sova
under myggnät! Detta skyddar inte blott mot myggor
utan även mot andra insekter, loppor, vinchucas,
vägglöss o. s. v. och även mot ormar. Det lär t. o. m. vara
ett gott skydd mot jaguarer, som ej, eller ytterst sällan,
anfalla en person, som är innanför myggnätet. Viktigt
är, att detta är mycket rymligt; det bör vara av silduk
med tak av grovt lärft och ej av tyll, som är absolut
odugligt. Det täta taket skyddar mot dagg.

Med myggnätet kan man skydda sig mot de farliga
anophelesmyggorna. Man bör likväl aldrig glömma, att
när man krupit in under nätet, med en ljusstump bränna
de myggor, som möjligen kommit in.

Även med myggnät kan man i längden ej undvika
malaria, då man alltid någon gång blir biten av
smittoförande myggor, om man vistas, där sådana finnas. Kan
man, bör man därför undvika att vistas längre tid på
vissa platser. För ortsbefolkningen äro, som nämnt, de
platser, där det finnes malaria, väl kända.

Bild 64. "Majslada" bestående av en stor kaktus. Holguin.
Majsen är väl skyddad mot såväl tvåbenta som fyrbenta tjuvar.

Malarian uppträder mycket olika kraftigt under
torrtiden och regntiden. Framför allt anses början av
torrtiden i gummitrakterna för farlig. Då torka
översvämningsområdena ut, floderna falla, och en massa pölar
uppstå, där mygglarverna ha riklig näring. I Mizquedalen
fruktar man regntiden.

På många håll skulle man kunna minska
malariafallen genom utdikning o. d., så som man gjort på många
andra håll.

Tack vare malarian har redan Jonsson måst lämna
oss. Berg har haft ett par svaga anfall. Både han och
Jonsson blevo smittade vid sockerfabrikerna i
Argentina. Min hustru och jag äro ännu friska. Någon gång
ta vi litet kinin för att »mota Olle i grind». Vi hoppas
så länge som möjligt kunna undvika denna sjukdom,
som nedsätter både arbetskraft och arbetslust och som
för den nykomne kan medföra döden.

Bild 65. 1/2. Liten urna. Pucara.

Bild 66. Utsikt från fästningen. Incallacta.
Bild 67. Ett stycke av fästningsmuren. Incallacta.


Bild 68. Naturliga fästningsverk. Incallacta.


ÅTTONDE KAPITLET.
Incallacta.
En fästning, byggd av Inca Tupac Yupanqui.




Totora är en liten pittoresk stad med 3,500
invånare. Vi komma dit på en söndag, då
där råder ett livligt torgliv, rikt på glada
färger. Här söker jag upp underprefekten don
Abel Guilarte, som föreställer oss för don
Delfin Arce, på vars ägor finnas stora ruiner, om vilka man
ej vet, om de äro från någon gammal mission eller från
incas. Han inbjuder oss att undersöka dem. Det är
de ruiner, som vi redan hört talas om i Valle Grande.
Dessa ha aldrig undersökts av någon forskningsresande,
och likväl ligga de blott några få leguas från stora
stråkvägen mellan städerna Cochabamba och S:a Cruz de la
Sierra.

Efter ett par dagar lämna vi Totora och komma
samma afton till den dalgång, där ruinerna ligga.

Platsen har flera namn, Incallacta (incabyn),
Incaraccay (incaruinen) och Machacamarca (den nya byn).
Genom dalen flyter en liten bäck, som troligen fortsätter
till Rio Chimoré, där yuracáreindianerna bo, vilka vi
längre fram skola göra bekantskap med.

När vi komma till Incallacta, slå vi upp vårt läger
på ett högt berg nära en stor fästning (bild 67). Den första
aftonen bliva vi mottagna alldeles som på Incahuasi med
åska och oväder. Quichuaindianerna få bekräftelse på
att berget, såsom de påstå, vredgas, när främlingar våga
besöka platsen.

Det är inte utan, att jag är besviken på Incallacta,
då jag tror, att det ej finnes andra ruiner än fästningen.

Sedan vi kartlagt denna, går jag fram mot
bergskanten, som stupar ned i dalen, och får då syn på flera
andra ruiner. Det är en ståtlig utsikt från berget, en
imponerande syn att se de gamla incaminnena i den
trånga dalen (bild 69). Uppe från berget äro likväl de
flesta av ruinerna dolda av buskar och låga träd. På
ett par ställen ser man quichuaindianer sysselsatta i sina
odlingar. På sluttningen av ett annat berg ligga flera av
deras hyddor.

Vi flytta lägret ned bland ruinerna i dalen, där vi
tillbringa en veckas tid med kartläggningsarbeten.

De ruiner, vi funnit under denna resa, äro märkliga
framför allt därför, att de äro belägna inom ett område,
från vilket man förut ej kände några dylika. Till sitt
byggnadssätt avvika de däremot ej nämnvärt från de
berömda ruinerna omkring Cuzco, incarikets huvudstad.
Detta gäller framför allt den förnämsta av dem,
Incallacta.

Vi veta, att när spanjorerna erövrade Sydamerika,
funno de på Anderna en betydligt högre kultur än på
pampas och i urskogarna öster om denna väldiga
bergskedja. Bland annat byggde där boende indianer stora
Bild 09. Ruinerna i dalen sedda från fästningen. Incallacta.
Bild 70. En gavel i palatset. Incallacta.
palatser, tempel, fästningar, hus och gravkamrar av sten,
under det att indianerna öster om Anderna uppförde sina
hyddor av trä, bambu, gräs, d. v. s. blott lättförgängligt
material. Inom väldiga områden öster om Anderna finnes
intet annat byggnadsmaterial, då sten fullkomligt saknas.
I Perus skoglösa kusttrakter byggde forna tiders indianer
stora byggnader av soltorkat (ej bränt) tegel, vilket
material där är förträffligt, då det nästan aldrig regnar.
Det berömdaste bland dessa var Pachacamactemplet nära
Lima.

De mest betydande stenbyggnaderna i Sydamerika äro
belägna i eller nära Cuzco. Där ha vi rester av soltemplet,
fästningen Sacsahuaman, ruinerna vid Ollantay, den
nyligen av Bingham undersökta ruinstaden Machu-Pichu
m. fi. Andra bekanta ruiner av sten äro »soltemplet»
på en av öarna i Lago Titicaca, den aldrig närmare
undersökta väldiga fästningen Cuelap i norra Peru och
Tiahuanaco nära La Paz. Av dessa är åtminstone den
sistnämnda förincaisk.

Jämföra vi ruinerna på Anderna, skola vi finna
följande, som karaktäriserar den indianska arkitekturen
där. Byggnaderna äro mycket ofta byggda på terrasser,
de äro i regel fyrkantiga, sakna valv, äro sällan i flera
våningar, äro ofta byggda av ovanligt, någon gång
häpnadsväckande väldiga block, ha få fönster och mycket
talrika nischer. I flera byggnader, t. ex. i soltemplet i
Cuzco, äro blocken så huggna, att de passa ytterst väl
intill varandra, detta fastän man ej gjort dem rektangulära.
Man måste ha lagt ned ett ofantligt arbete på att knacka
till dessa block liksom även på att släpa dem till
byggnadsplatsen. Erinras bör, att indianerna till detta saknade
sådana hjälpmedel, som hjulet och blocket. För att lägga
upp ett block på ett annat byggde de en hård jordsluttning
upp till övre kanten av det undre blocket. Det block,
som skulle ligga ovanpå detta, släpades sedan uppför
denna vall och lades på det andra. Skulle man bygga
högre, måste man ytterligare höja jordvallen. När 
byggnaden var färdig, grävdes denna vall undan. Stora
arbetskrafter användes vid dessa byggnadsföretag. På
fästningsverken utanför incarikets huvudstad lära 30,000 indianer
samtidigt ha arbetat.

Var dessa byggnader finnas, vittna de om en
utvecklad statsbildning, utan vilken stora gemensamma
arbeten äro omöjliga.

Bild 71. Nisch i "palatset". Incallacta. Mannen på bilden är Berg.
Bild 72. Ett stycke av ena långsidan i palatset.  Incallacta.


Taken även på de förnämsta stenpalatsen på Anderna
ha varit av bjälkar och gräs. Det är därför troligt, att
BinghamSe litteraturf. har rätt, att dessa byggnader imponera mera
nu såsom ruiner, än de gjorde, när de ännu voro väl
bibehållna.

Mycket sällan äro dessa byggnader prydda med
skulpterade djur- eller människofigurer. Den enda
arkitektoniska lyxen i dessa stora, ytterst enkla
stenfyrkanter har varit de för den incaiska byggnadsstilen mycket
karaktäristiska nischerna (bild 71). Dessa växla något till
formen. Mycket vanligt är, att de liksom dörrarna äro
smalare upptill än nedtill. Golvet, även i de stora palatsen,
har varit den tilltrampade jorden. Eld har uppgjorts på
blotta marken. Man har ej byggt skorstenar eller andra
rökfång.

Vi veta från upptäcktshistorien, att flera av dessa
byggnader voro i gott stånd, när spanjorerna erövrade
dessa trakter, och att de äro från incas. Rörande deras
inbördes ålder veta vi för övrigt ganska litet.

Efter denna inledning skall jag beskriva ruinerna vid
Incallacta. Egendomligt nog ha de aldrig beskrivits av
någon forskningsresande. För ortsbefolkningen, som där
sökt skatter, är Incallacta ej okänt.

Incallacta är en synnerligen typisk incaisk ruin. Man
har med stort arbete terrasserat (se profilerna på
plankartan bild 76) en landtunga mellan tvenne bäckar. På
en av terrasserna har man byggt en stor, rektangulär
byggnad (bild 74). Den är 25,5 meter bred och 78 m.
lång. Det har varit en enda stor hall, som på framsidan
har haft tolv dörrar. På motsatta långsidan har väggen,
som ännu är oförändrad, varit prydd med 44 nischer.
Den ena gaveln (bild 70), som är väl bibehållen, har 10
nischer och 4 fönster. Några stenpelare eller rester av
dylika finnas ej i byggnaden, varför det väldiga taket,
som täckt en yta av cirka 2,000 m.2, måste ha vilat på
trästöttor. Detta har antagligen varit såsom på övriga 
incapalats täckt med gräs. Gavlarna ha varit försedda med
runda utsprång av sten, på vilka takstolarna antagligen
vilat.

Bild 73. Schematisk teckning efter fotografi av huset n:r 37. Incallacta.
(Se plankartan.)

Murarna  i palatset  äro  ungefär 0,85  m. tjocka.De
äro ej uppförda av huggen sten utan av naturlig sådan
(bild 71). Mellanrummen mellan dessa större stenar äro
utfyllda med småsten (bild 71) och lera. Hela byggnaden
och även nischerna synas invändigt ha varit jordrappade
och antagligen även rödmålade. Vid 17 (se plankartan)
sitta ännu kvar rester av den målade rappningen.

Bild 74. Schematisk teckning efter fotografier av palatset. Incallacta.

Övre delen av kortväggen (bild 70) har ej varit av sten
utan av soltorkat tegel (adobe). Märkvärdigt nog finnes
ännu åtskilligt av denna adobevägg i behåll, och likväl
regnar det ganska mycket i Incallacta. Det är knappast
troligt, att denna adobevägg nått upp till takåsen.

Skattgrävarna ha huserat inne i byggnaden. De ha
ingenstädes blottat några kulturlager. Några slaggbitar
var allt, vad vi funno där.
Bild 75. Hus 45. Se planen över Incallacta.


Byggnaden har inte haft något annat golv än den
tilltrampade marken. Enstaka stenar ha brutits bort ur
murarna, antagligen för att av de närboende
quichuaindianerna användas för ett eller annat ändamål.
Lyckligtvis har detta ej skett i större skala. Hade Incallacta
t. ex. legat intill Pocona eller någon annan by, hade det
nog för länge sedan varit förstört.

Framför denna byggnad är en stor öppen plats. Från
denna kommer man medelst en trappa ned till nästa
terrass. I mitten av denna öppna plats är en stor sten.
De i trakten boende quichuaindianerna säga, att på denna
ha människor blivit offrade.

Detta »palats» eller »tempel» är tydligen den centrala
byggnaden i Incallacta, omkring vilken övriga
byggnadsverk grupperats. Bakom palatset löper en trång gång,
bildad av denna byggnads ena långvägg och muren till
nästa terrass. På denna och på följande ligga flera
byggnader, mycket liknande palatset men mindre. Dessa äro
ej omgivna av gårdar.

Väster om palatset ligga flera hus, som också likna
detta men som äro hopbyggda till gårdar. Sådana
byggnader ligga även på andra sidan bäcken (50—52).
Rester av hus finnas även på andra sidan den bäck, som
flyter öster om den landtunga, på vilken palatset ligger.
Dessa gårdar likna mycket byggnader, som jag sett
i Peru från nutida quichuaindianer. Husen ha alla dörrar
vända inåt gården och få fönster på utsidan. De äro
prydda med talrika nischer (bild 71). Sådana ser man
ännu i quichuaindianernas stenhyddor.

Vid 47 äro rester av en liten rund byggnad. Då jag
hoppades, att det kunde vara en grav, grävde vi där
men funno ingenting. På samma sätt funno vi ej något
i de runda stensättningarna vid 64.

På den smala udden mellan bäckarna ligga flera
byggnader, av vilka en möjligen har haft två våningar.
Ingången till övre våningen har troligen varit på
utsidan av huset.


Bild 76.   Plan över ruinerna vid Incallacta.

Palatset (bild 70). 2—8. 11. Hus bakom palatset med talrika nischer. 9. Ringmur (bild 77). 10,13. Små, förfallna hus. Vid 13 bör hnvudingången till Incallacta ha varit.

12. Gård inhägnad. 14. Ingångar till palatset. 15. »Offersten.» 16. Gaveln på palatset (fotograferad). 17. Vid 17 synas ännn rester av den rödmålade rappningen. 18. Hög

terass. 19. Trappa. 20. Rester av runt hus. 21—22. Förfallna hus. 23. Hus med talrika nischer. 24. Tvåvåningshus, 4,25 m. högt. 25. Hus med nischer både ut- och invändigt.

26. Hus med talrika nischer  27. Hus med talrika nischer. Muren mitt emot dörrarna har på insidan en avsats, som bildat en väggfast bänk. 28. Hus. 29. Port. 30. Små

runda stensättningar. 31. Litet förfallet hus. 32. 33. 35, 36. 37. Hus med talrika nischer. 37. avbildat (bild 80). Framför dessa äro med stengärdesgårdar inhägnade gårdar.

34 Terass. 38 Litet hus. 39. Hus med talrika nischer. 40. Förfallna hus. 41. Små, illa byggda hus. 42. Hus med talrika nischer. 43. Hus, i vilket finnas flera malstenar.

Huset har talrika nischer. 44. Hus, byggt i vinkel. Dörrarna ovanligt breda. 45. Hus med talrika nischer. (Se bild 75.)  46. Inhägnad. 47, Liten rund byggnad. 48. Förfallen

stor byggnad. 49. Litet hos, indelat i tre.rnm.  Med flera nischer och fönster. Ligger otillgängligt. 50. Mur. 51. Hus med talrika nischer och fönster. 52. I vinkel byggt hus.
53. Rester av ett ännu 4,50 m högt torn. 54. Liten byggnad, varifrån man antagligen har försvarat porten 56. 55. Fästningsmur. 56.57. Portar på fästningsmuren. 58. Tvärmur.

som går från fästningsmuren fram till bergsbranten.  59. 60. Portar på dessa murar.    61. 62. 63. Fästningsmur.  64. Rester av förfallna hus.


Platsen, där man byggt Incallacta, har man tydligen
valt av strategiska skäl. Flertalet av de större byggnaderna
ligga, som nämnt, mellan tvenne bäckar med ganska branta
stränder. Mot norr ligger ett högt, till stor del alldeles
tvärbrant berg. Dessa naturliga försvarsverk har man
ytterligare befästat. Uppe på berget ligger sålunda en
stor fästning (bild 67). Den är en i vinklar byggd 4 à 5 m.
hög och 1 1/2 m. tjock mur. På insidan har den haft en
avsats för försvararna att stå på. Muren har haft tvenne
portar. Den ena har varit skyddad av ett litet runt
försvarstorn. Från mitten av den långa muren löper en
mindre tvärmur mot det branta berget, som bildar ett
utmärkt naturligt försvarsverk.

Denna fästning liknar den bekanta fästningen
Sacsa-huaman vid Cuzco. Muren är likväl här byggd av ohuggen
sten och ej av så väldiga block som fästningsverken intill
incarikets huvudstad. Idén att bygga fästningsmuren i
vinklar, så att angriparna även voro utsatta för att
beskjutas i flanken, har man antagligen fått av
terrängförhållandena. De indianska fästningarna voro i regel
anlagda på bergstoppar, där det lätt föll sig så, att
murarna måste byggas i vinklar.

Incallactas fästning är, så när som på portarna och
det lilla försvarstornet, fullständigt i behåll. Tiden har
ingenting förmått mot dessa välbyggda murar.

Omkring landtungan, på vilken palatset ligger, löper,
följande bäckarnas höga stränder en ringmur, som delvis
är ersatt med en brant terrass. Ett stycke av denna
ringmur är försett med nischer och fönster (bild 76). Vid
spetsen av landtungan är en liten port. Genom den har
man antagligen gått ned till bäcken för att hämta vatten.

Några gravar kunde vi ej finna i Incallacta. På flera
håll sökte jag efter sådana. Vi undersökte även flera
av husen för att finna kulturlager. För detta ändamål
gjorde vi flera skärningar. Andra sädana voro, som nämnt,
redan gjorda av skattgrävare. Vi funno blott ett mycket
tunt och alldeles ytligt kulturlager. Utbytet av våra
grävningar här blev därför blott några få krukskärvor.
De flesta krukskärvorna äro funna i huset 43.

I detta hus finnas flera malstenar av en typ, som
ännu brukas av quichuaindianerna.

Det är så mycket mer att beklaga, att våra fynd
i Incallacta voro så få och dåliga, som tidpunkten för
denna fästnings uppförande ganska noga kan fastställas.
Framdeles kommer man kanske att göra grävningar här
i större skala och har då turen att finna gravar. Dessa
böra sökas i svårtillgängliga grottor i de omgivande
bergen.

De krukskärvor, vi här funno, synas likväl vara av
kärltyper, som såväl av Uhle som Bandelier räknas som
incaiska.Se min uppsats om Incallacta i Ymer. Arg. 1915. H. 2.

Jag har redan berättat om vem som byggt Incahuasi.
Samme författare, som jag där citerat, Sarmiento de
Gamboa, ger oss även några upplysningar om incas
erövringar av de trakter, där Incallacta ligger. Han
säger sålunda,Sarmiento 1. c. sid. 83. att Pachacuti Inca Yupanqui besegrade
indianerna från Paria, Tapacari, Cochabamba, Pocona
och Charcas. Hans sonson Huayna-Capac föll in i
Cocha-bambadalen,Sarmiento 1. c. sid. 105. som han befolkade med Mitimaes,
quichua-kolonister, då infödingarna voro få och det fanns gott
om utrymme i det fruktbara landet. Sedan begav han
sig till Pocona för att giva order rörande
gränsförsvaret mot chiriguano och för att
reparera en fästning, vilken blivit byggd av
hans fader Tupac Inca. Detta bekräftas även av
den utomordentligt tillförlitlige jesuiten Cobo.Cobo (se litteraturf.) sid. 181.

Huayna-Capac dog 1524, två år innan Pizarro
landsteg i Peru. Sarmiento säger, att han regerade från 1464—
1524. Enligt samme författare skulle hans far Tupac Inca
Yupanqui ha regerat från 1397—1464. Dennes far skulle
ha regerat från 1294—1397. Så gamla blevo säkerligen 
icke dessa hövdingar. Troligt är, att var och en av dem
regerat högst en tid av cirka 25 år. Indianerna bli ej
vidare gamla, såsom vi se av de statistiska uppgifter,
som äro anförda sid. 243. Man kan därför antaga, att
Tupac Inca Yupanqui regerat de sista decennierna av
fjortonhundratalet.

Bild 77. Ett stycke av ringmuren. Incallacta.
De övre gluggarna äro fönster, de nedre nischer.

Incallacta ligger ej mer än 20 à 30 km. från Pocona,
och det är tydligt, att Incallacta är den fästning, som
byggdes av Inca Tupac Yupanqui och som Huayna-Capac lät
reparera. I samma trakt finnes ingen annan betydande
ruin. Incallacta är sålunda byggd ungefär
vid tiden för Amerikas upptäckt. Den har
tydligen varit bebodd mycket kort tid, ty det kulturlager,
som hunnit bildas i och omkring husen, är, som jag
framhållit, mycket obetydligt. För att Incallacta ej är mycket
gammal talar även den omständigheten, att de
soltorkade teglen ännu ligga kvar på palatsets kortvägg.

Vi se också av Sarmientos redogörelse, att Incallacta
är byggd mot chiriguano, vilken högst krigiska stam,
såsom vi erfarit, utkämpade hårda strider med
fjällindianerna liksom sedermera även med spanjorerna.

Bild 78. Dörr och fönster på den nedfallna långväggen i palatset. Incallacta.

Incallacta kan  även ha varit en gränsfästning mot
yuracáreindianerna, vilka icke alltid varit så tama, som
de nu äro. I slutet av 1700-talet förstörde de sålunda byn
Pocona nära Incallacta.

Karaktäristiskt nog kallas Incallacta, vilket på quichua
betyder Incabyn, av indianerna här även Machacamarca,
vilket på aymara betyder den nya byn. Ortnamnen liksom
även den keramik, vi funnit i Mizquedalen ej långt från
Incallacta, visar, som nämnt, att aymaraindianerna fordom
här haft en betydligt östligare utbredning, än de nu hava.
För dessa indianer, som bodde här före incas, var
Incallacta den »nya byn».

De första dagarna, vi äro i Incallacta, äro
quichuaindianerna misstänksamma. Snart få de likväl mera
förtroende för oss och hjälpa oss med våra arbeten. Till
lägret komma de dagligen med ägg, höns, får, potatis och
annat för att sälja.

Av dem köpa vi ett flertal av deras onekligen vackra
vävnader och stickade toppmössor. Kvinnorna väva
ponchos, schalar och framför allt bälten. Denna
hemslöjd, om också påverkad av de vita, är ett minne från
dessa indianers förspanska storhetstid. Märkligt är, att
indianskorna här fortfarande väva lamafigurer, fastän
de numera ej ha lamas. I de gamla avskrädeshögarna
i Mizque finner man talrika ben av lamas, vilket
antagligen visar,Man kan även tänka sig, att dessa härröra från djur, som
mizque-boarna köpt för slakt från de högre fjälltrakterna. att lamaaveln förr här haft en större
utbredning än nu.

Svårt är det som vanligt att få mat åt mulåsnorna.
På den av solen förbrända marken finnes intet bete.
Litet majshalm är allt, vi kunna få köpa av indianerna.
Majs vilja de ej sälja åt oss. »Gud blir vred, om man
giver djuren majs,» säga de. Det är en allmän
föreställning här, att majs blott får användas till
människoföda.

Vi besöka flera av quichuaindianernas hyddor. Vi
finna snart, att deras enda hemslöjd av betydelse är
vävning. I hyddorna söka vi efter annat, som synes oss
vara av etnografiskt intresse. Det bästa, vi finna, är två
dansslungor, om vilka de säga, att de i flera generationer
gått i arv inom familjerna. Under karnevalen dansa de
med dessa och slunga med dem frukter på varandra.
När de äro fulla, lära de slåss med de hårda slungorna.
De tvenne olika »ayllus», d. v. s. klanerna, Cocha och
Tarumayu, i vilka quichua här äro delade, kämpa vid
San Juanfesten på lek med varandra. Detta är troligen
ett minne från den tid, då de slogos på allvar.

Klansystemet, som här är urgammalt, förekommer
ännu överallt bland quichua liksom bland de kulturellt
närstående aymaraindianerna.

Bild 79. Vävande quichuaindianska. Incallacta.

Ouicbuaindianernas hyddor äro av sten. De äro
rappade på samma sätt som ruinerna vid Incallacta, Intill
boningshusen ha de små, egendomliga lador, i vilka de
förvara majs, vete m. m. Dessa ha ingen dörr utan
blott en eller ett par gluggar i väggen, genom vilka man
kryper in.

Mot Pachamama använda de sedan länge tillbaka
kristna quichua en amulett, »colquemilla». Åt henne offra
de som vanligt även coca och brännvin. När djuren förses
med egendomsmärken, gräves det, som klippes ur öronen,
jämte brännvin, majsöl och cocablad ned i jorden. De
tro på auquis samt på pujios. Dessa senare hålla till
vid källorna, där det är farligt att sova, då de röva
den sovandes själ. När ett barn blir sjukt, tro de, att det
förlorat sin själ. De bränna då cocablad, kläder m. m.
vid någon sten eller ute i marken, där de tro, att själen
blivit bortrövad. Coquena, som vi lärde känna hos
mestizerna längre söderut, synes vara okänd. Både
medicinmän och medicinkvinnor förekomma. De kunna
bota på avstånd utan att se den sjuke. Till botandet
hör framför allt offer av coca och brännvin. Aftonen
före Allhelgonadagen sätta de ut mat åt de döda. Ett
slags stora flugor, som komma surrande kring maten, tro
de vara de dödas själar. Naturligtvis ansågo de det
farligt att gräva i ruinerna vid Incallacta. Flera läto
likväl övertala sig medelst den sköna penningen, vilken
quichuaindianerna sätta mycket värde på i motsats till
flertalet andra indianer. Andarna straffade en av dessa
snålvargar med en kraftig diarré.

Längre fram i boken blir jag i tillfälle att tala närmare
om quichuaindianerna.

Det är med stor saknad, vi lämna Incallacta. Som
vanligt är det svårigheten att föda mulåsnorna, som tvingar
oss att söka upp trakter med bättre bete. Här ha de
halvsvultit, och det går inte an. Själva ha vi mått alldeles
förträffligt.                       [

»Jag skall alltid minnas Incallacta som det goda
matstället,» säger Berg, och jag instämmer. Så hade det inte
alltid varit hos mestizerna i Mizquedalen. De voro inte
så välförsedda som de arbetsamma quichuaindianerna.

Från Incallacta rida vi till det närbelägna Pocona.
Hela slätten omkring Pocona skiftar i ljuslila av
persikeblom. Därifrån fortsätta vi över Arani till Punata, en
stad med nära 6,000 invånare, följande stora vägen till
Cochabamba. Vi måste allvarligt tänka på att komma
ned på slätten öster om Anderna, innan regntiden börjar,
ty stigarna på Andernas östsluttningar äro under regntiden
mycket svåra, och floderna äro ofta omöjliga att vada
över. Då de därjämte ej äro segelbara, kunna de under
regntiden fullständigt hindra samfärdseln.

Vårt närmaste mål är mosetene- och
chimaneindianernas land, ett område, liggande mellan de trakter, jag
besökt under mina resor 1904—1905 och 1908-1909.
Vi ämna följa en för forskare ny väg.

Frestande skulle det vara att i stället fortsätta till
trakten omkring staden Mizque, ett område, som lär vara
ytterst intressant för en arkeolog. Bland annat lära där
finnas jättelika gravurnor. Vi få likväl, som sagt, lov
att tänka på den annalkande regntiden. Här är det alltid
för mycket eller för litet vatten. Hittills har vår enda
verkliga svårighet varit den av torkan förorsakade
foderbristen.

Bild 80. Huset n:r 37. Incallaeta.
Se plankartan.

*



Bild 81. Chichakrog nära Cochabamba.Fotografierna 81—86 har jag erhållit genom fru J. Barber.


NIONDE KAPITLET.
Över Cochabamba till Covendo.




Från Punata fara vi med tåg till
Cochabamba. Det är en liten smalspårig
lokalbana, som är byggd över en mycket tätt
bebodd slätt. Bristen på trä till takbjälkar
tvingar inbyggarna, som äro quichuaindianer
och mestizer, att bygga runda adobehus med kupoltak,
som se högst underliga ut.

Tåget är fullpackat av människor, som dricka chicha.
Vid varje station stannar man minst en halvtimme för
att supa. Ju närmare vi komma Cochabamba, ju fullare
bli medpassagerarna. På vagnens plattform ligger ett
köttberg och vaggar av och an. Det är en gammal
quiehuaindianska, som passagerarna då och då knuffa på, för
att hon ej skall somna och falla av.

Värst supés det i Tarata, berömt för sitt kloster, sin
chicha och sina hästtjuvar. Man undrar över att de
munkar, som bott där sedan 1796, ingenting gjort för att höja
befolkningen i moraliskt hänseende. Tarata borde i 
motsats till andra byar, som ej ha något kloster med många
munkar, vara bebott av en nykter, ärlig och högt
upplyst befolkning. Kanske ha de gjort mycket för deras
salighet i stället.

Cochabamba, som anlades redan 1573 under namn
av Villa de Oropesa, är en vacker stad, belägen på en stor,
bördig slätt, Departementet Cochabamba är 60,412 km.2 och hade år 1900 328,163
invånare. Cochabambadalen är Bolivias tätast befolkade del. Departementet
Beni t. ex. är 264,456 km.2 och hade år 1900 32,180 invånare.
(Uppgifterna äro ej mycket tillförlitliga.)
 omgiven av höga berg, av vilka Tunaris
snöfjäll äro de mest imponerande.

De breda lagren i Cochabamba äro quichuaindianer.
Som det är en arbetsam och sparsam ras, har den även
satt sin prägel på medel- och överklassen, som till stor
del består av mestizer. En och annan av de »vita» är rent
av indian, och det bör han vara stolt över. Varför skulle
det ej vara fint att vara quichua, ättling av ett folk, som
haft en märklig kultur, som talar ett poetiskt, välklingande
språk, som ser fint och trevligt ut och som ej är mycket
mörkare till färgen än syd-européer?

När man besöker en stad i ett land med ett folk och
en kultur olika ens eget lands, bör man alltid gå till
saluhallen. Där är stadens mage, där ser man många
egendomliga frukter och andra växter, där ser man intressanta
människor.

På salutorget i Cochabamba vimlar det av
quichua-indianskor, klädda i schalar, vävda med egendomliga
mönster, mestizflickor i kamkofta och »krinolin»,
bestående av flera kjolar över varandra, månglerskor med
diamanter och äkta pärlor i öronen, bättre damer i svart
mantilj. På marken sitta indianskorna med högar av potatis,
okaRotknölen av Oxalis tuberosa., chunoPotatis, som först blivit frusen och sedan soltorkad., majs, spansk peppar och annat framför sig
(bild 82). Överallt dricker man nationaldrycken, chicha.

Bland alla dessa människor gå vi och göra våra
uppköp. Där kommer en indiangumma från landet med en  
nött men vacker schal. Vänligt tar jag gumman i armen
och bjuder henne sex pesos för hennes schal. Arg blir
gumman, men jag är envis, och så får jag hennes schal för
sju pesos. Det är en god affär, tycker hon, och en
quichuagumma tycker om att göra goda affärer. Ibland bliva vi
snästa, när vi vilja köpa de indianska vävnader, som
överallt ligga utbredda på marken. Isynnerhet äro de
aymaraindianskor, som kommit hit från La Paz-trakten,
ovilliga att sälja sina klädesplagg. Roligt har torgpubliken
åt oss, och det väcker stormande jubel, när någon skojar
med oss, bjudande ut någon riktigt smutsig trasa för dyrt
pris. Ännu mera jubel väcker det, när vi för de
egendomliga ornamentens skull köpa någon vävnad, som är gammal
och trasig.

Bild 82. Från torget, Cochabamba. Observera, att matvarorna ligga på marken.

På gatorna vimlar det av indianer, som komma med
lastade åsnor och lamadjur. Särskilt egendomligt är att
se alla de åsnor, som komma lastade med ved, d. v. s.
pinnar. Cochabambadalen är så fattig på bränsle, att man
får betala två bolivianer för en åsnebörda, och den består
av tvenne knippen av pinnar. Detta är underligt att se,
när på Andernas östsluttningar finnas oändliga skogar, där
sällan eller aldrig en yxa fäller ett träd. Det är icke så
långt härifrån till dessa skogar, men det finnes ingen körväg
dit, och stigarna, som föra till urskogen, gå över höga fjäll.

På gatorna ser man också talrika åsnor, lastade med
klöver, som säljes till dem, som ha hästar eller mulåsnor
i staden. Det blir mycket dyrt att här föda djuren.

Bild 83. Brödförsaljerska. Torget, Cochabamba.

Gatulivet i Cochabamba är likt det i andra städer i
Bolivias bergstrakter. Där ser man flitiga indianskor i
hemvävda kläder och sandaler, med sländan i hand och
ungen på ryggen, mestizflickor i runda hattar, högklackiga,
granna skor, broderad sidenschal, väldiga guldörhängen
och näbbig min och fina damer, klädda efter näst sista
parisermod. Där komma indianer i toppmössa, rund hatt
och hemvävda, bastanta kläder, bara ben och sandaler,
frodiga, orakade präster och eleganta doktorer i lackskor
och granna halsdukar.

På gatorna i Cochabamba hör man mera quichua än
spanska talas. Indianerna äro här i majoritet och göra
gatulivet intressant och pittoreskt. Cochabamba är likväl
en modern stad och en stad med gamla anor från den
spanska kolonialtiden, då Cochabambadalen liksom nu
var dessa trakters kornbod. Till gruvorna i Potosi fördes
redan under 15- och 1600-talet stora mängder av vete från
Cochabamba.

Staden har vackra parker, elektriskt ljus, elektriska
spårvagnar, en välbyggd, rymlig teater, biograf, flera
hotell, svensk telefon och stora välförsedda affärer. En
av de förnämsta av dessa äges av tvenne bröder Barber,
till vilka jag, som nämnt, står i stor tacksamhetsskuld för
alla de tjänster, de gjort mig. Framför allt är det tyskarna,
som  behärska affärslivet.

Cochabamba har ett universitet med juridisk,
medicinsk och teologisk fakultet och har talrika skolor,
däribland en fullt modern skola, som ledes av nordamerikaner.
Man träffar i Cochabamba många bildade män. Flera av
Bolivias mest framstående personligheter, såsom förre
presidenten doktor Villazon och andra, äro från Cochabamba.

Denna stad räknar, som nämnt, över 300 år. Det vilar
en gammalspansk stämning över Cochabamba. Flera
kyrkor och kloster finnas, rika på gamla konstverk från
den spanska kolonialtiden. Av dessa tillskrives en tavla,
föreställande San Francisco knäböjande inför påven
Innocencio III, ingen mindre än Murillo. I en klosterkyrka
finnas fem tavlor, målade av Goya.

Ibland om kvällarna spelar musiken på deri vackra
plazan såsom brukligt är i sydamerikanska städer. Då
går societeten ut på promenad för att träffas och prata en
stund om ditt och datt. Man ser många vackra, eleganta
damer i lätta sidentoaletter och välklädda herrar. Här
våga vi inte uppträda i khakikläder och stanleyhjelm. Det
skulle väcka skandal.

Tidningspojkar ropa ut tidningarna. Dessa äro
likväl mycket innehållslösa. Telegrammen från Europa äro
få och otillförlitliga. Pressen i Bolivia står ännu på en
mycket primitiv ståndpunkt. Blott i La Paz finnas ett par
större tidningar.

Det är verkligen i de bolivianska fjälltrakterna en
underlig blandning av indiansk, gammalspansk och
modern kultur.

Cochabamba är en stad med framtid. Den har ett
utmärkt läge, ett ganska gott klimat, en sparsam och
flitig befolkning. Snart blir järnvägen mellan Cochabamba
och Oruro färdig. Cochabamba blir nog en gång en storstad.

Bild 84. Gatubild. Cochabamba. Observera de lastade mulåsnorna.

Den 8 oktober lämna vi Cochabamba för att över
Tunaris fjäll rida mot urskogarna. Vi ämna oss, som
nämnt, först till mosetene- och chimaneindianerna. När vi
börja att klättra uppför Tunari, består vår expedition av
min hustru, Berg, Toy, åtta mulåsnor, en häst, förf. och
en full quichuaindian. Den sistnämnde skall bara följa
oss över fjället. Trots de bästa relationer och
regeringsrekommendationer ha vi i Cochabamba ej kunnat bringa
upp en enda man, som vill följa oss till urskogen, som
vill lämna de kära fjällen och trotsa malarian. Vore inte
Berg så duktig och stark, skulle det aldrig gå.

»El cochabambino» älskar sin dal och sina fjäll.
Sällan möter man honom, vare sig han är vit eller indian,
i urskogarna och på pampas i öster.

Bild 85. Procession. Cochabamba.

Första dagen komma vi blott ett stycke upp på berget.
Andra natten slå vi läger på över 4,000 meters höjd.
Tunari är 5,200 m. högt. Stormen viner isande kall
häruppe på fjället. Här växa inga träd, inga buskar. Stora
lamahjordar beta de väldiga grässlätterna. Deras herdar
äro aymaraindianer, som bo här en tid av året för det
rika betets skull. Dessa indianer bo i små, underliga,
runda hus av sten och gräs. Ibland äro de byggda av bara
gräs och likna då choroti- och matacoindianernas hyddor
i El Gran Chaco. Här och där på bergssluttningarna
ser man fläckar av evig snö.

Gäss och små vadarefäglarVanellus. flyga skrikande över
fjälldalen. Vi passera här ostgränsen för aymara, som näst
quichua är den viktigaste indianstammen i hela
Sydamerika. — Numera har man ej lamaavel öster om
Tunaribergen.

När vi gå över det högsta passet, blir min hustru riktigt
illamående. Hon får upprepade svimningsanfall på grund
av bergssjukan. Trots att det är isande kallt och vi äro allt
annat än vana vid kyla, våga vi inte bo i någon av
aymaraindianernas hyddor, ty där blir man säkert full av
klädlöss. Andra natten, vi sova uppe på Tunari, fryser vattnet i
gölarna. Någon större lägereld att värma oss vid kunna vi
ej göra upp, ty det enda bränsle, vi finna, är torr spillning.

Bild 86. Cochabamba.

Jag avundas kondoren, som kretsar över Tunaris
snöklädda topp. Blickar den åt söder och väster, ser den ett
hav av fjälltoppar och skoglösa dalar. Den ser
Cochabambadalen med städer och byar, rutad i åkrar, bördig
och rikt bebodd. Åt norr och öster ser den berg och dalar,
klädda av omätliga skogar. Där bakom är den oändliga
slätten. I skogen synas inga eller få människobostäder.
Tunari står som en väldig vakt mellan skogen och
högslätterna.

När »el cochabambino» varit tvungen att lämna sitt
kära Cochabamba och åter får syn på Tunaris vita topp,
lyfter han på hatten och hälsar honom som en gammal
vän. Tunari ligger mitt i Bolivia, och Bolivia är
cochabambinons fosterland. Cochabambadalen, över vilken
Tunari står vakt, är ännu mer, det är hans hem.

På andra sidan Tunari bo quichuaindranerna. Dessa
äro alla »colonos» åt familjen Ugarte. Colono kan bäst
översättas med torpare.

Familjen Ugarte har här en mycket stor egendom.
Den sträcker sig från den eviga snön på Tunaris topp långt
ned i den tropiska urskogen. Där kunna odlas alla jordens
växter från potatis och oka till cacao och papaya. Det
är likväl en mycket liten del av denna vidsträckta
egendom, som är bebodd. Egentligen är det två egendomar,
Cocapata och Choro.

En tämligen äventyrlig herre hade lyckats köpa av en
släkting till Ugarte en niondel av den ena egendomen
och förklarade, att den niondelen, han ville ha, var den
bebodda och odlade delen. Detta kunde naturligtvis
familjen Ugarte ej gå in på. Mannen samlade ikring sig
en trupp av beväpnade äventyrare, och med dessa tog han
Cocapata med våld. Myndigheterna skickade från
Cochabamba soldater för att upprätthålla ordningen i Cocapata,
Detta var en ryslig humbug. En natt roade sig herr P.
att ta soldaterna till fånga och klå dem, och dessa vågade
ingenting göra mot herr P. och hans anhang. En
sympatisk medlem av familjen Ugarte hade slagit sig ned
i Choro — och nu förde de bägge estancieros krig med
varandra. Cocapata och Choro ligga på var sin sida om
en djup floddal, Man hade poster utsatta, och många
skarpa skott avlossades från ömse sidor.

Detta »krig» skulle ha varit en omöjlighet, om
myndigheterna i Cochabamba verkligen velat upprätthålla
ordningen, d. v. s. låtit häkta herr P. Detta brydde de sig ej
om, därför att en medlem av familjen Ugarte är en av
oppositionens ledare i den bolivianska kongressen. Denna
affär ger en sorglig inblick i boliviansk partipolitik. —
Samtidigt med »kriget» pågick mellan Ugarte och herr P.
en process om niondelen av egendomen. Till Ugartes
egendom höra även de berömda guldgruvorna vid
Choquecamata. Dessa upptäcktes år 1740. Det säges, att man
i dessa gruvor funnit guld för över 20 millioner pesos
(fuertes) Peso fuerte = 5 pesetas.. Under guldåldern bodde i Choquecamata 20,000
personer. Nu bor där högst ett hundratal. Redan 1788Viedma. (Se litteratur!)
voro dessa guldgruvor utan betydelse. Detta var den
rikaste guldgruva, som blivit funnen i Bolivia.

Det är mitt under »kriget» vi komma till Cocapata från
Cochabamba. Då jag har rekommendationsbrev till Ugarte,
taga vi in hos honom i Choro. Detta även därför, att P.
och hans ökända banditer varje natt bruka supa sig fulla
och skjuta skarpt.

Gärna skulle vi ha vistats en tid i Choro för att
studera där boende quichuaindianer, vilka tack vare vänlig
behandling från familjen Ugartes sida synas vara ovanligt
tillgängliga. Indianerna här ha mycket av sina gamla
föreställningar i behåll.

Man berättar mig t. ex., att i Choro finnas en trollkarl
och en trollkvinna. Den förre är en yngling, den senare
en gumma. När de vilja förhäxa någon, skaffa de bitar
av dennes kläder, hår etc. Allt detta gräva de ned. På
samma sätt som detta, ruttnar den sjuke. När en quichua
dör, ställas kalebasser och lerkärl med chieha och mat
vid dennes huvudgärd, och hans bästa hund dödas.

Liksom i trakten omkring Cochabamba väva
quichuakvinnorna vackert ornamenterade vävnader. Av sådana
göra vi här en liten samling.

Då regntiden är i annalkande, måste vi påskynda
vår marsch, ty när floderna svälla, äro de omöjliga att
passera. Vi skola mot norr, mot urskogar och värme. För
denna färd behöva vi följeslagare, som vi söka bland
quichuaindianerna. Det är, fastän vi bjuda en utmärkt
lön, allt annat än lätt att få några män, som vilja följa oss.
Fjällens indianer frukta urskogens andar, de frukta  
febrarna, de frukta jaguarerna, de frukta de brusande
floderna, de frukta det okända.

När vi efter många svårigheter lyckats få tre män
med oss, lämna vi Choro, följda ett långt stycke på väg
av gråtande kvinnor och barn. De jämra sig, som om de
aldrig mera skulle få se sina män, söner och fäder, som
om dessa ginge mot döden. Ouichua och aymara, fjällens
indianer, de vilja ej lämna sina kära berg. Därför är
urskogen en gräns mellan fjällkulturen och småstammarna,
skogens indianer.

Pappa för våra följeslagare är Basilio. Innan han
lämnar Choro, bränner han en växt, kallad »huirakoa», åt
Pachamama, för att hon skall skaffa oss torrt väder, och
lovar henne ett liknande offer, när han kommer tillbaka,
om allt gått bra. Det är under Pachamamas beskydd, vi
gå till urskogarna.

Basilio är, ehuru fjällindian, en förträfflig kännare av
urskogen. Han har nämligen varit »cascarillero», d. v. s.
insamlare av kinabark. Ännu tillvaratages här något
kinabark men i försvinnande liten mängd mot förr.

Utom annan proviant ha vi med oss för denna färd
en stor påse (5 kilo) med cocablad. Utan coca kunna
quichua ej leva, ännu mindre göra ansträngande marscher.
Coca behöva vi till alla offer. Denna heliga växt spelar
en oerhörd roll i fjällindianernas liv. Det är enligt
Basilio ingen mindre än Guds moder, Maria
santisima, som uppfunnit cocatuggningen. Hon fann cocan ute
i skogen. Kristus lär däremot ej ha förstått sig på detta
njutningsmedel. När Basilio säger, att jungfru Maria var
den första, som tuggade coca, beror det säkerligen på
en förväxling. Det var troligen Pachamama, som gjorde
denna upptäckt, hon som ständigt förväxlas med Guds
moder och som även kallas »la virgen».

Efter två korta dagsmarscher äro vi nere i
Cotacajesdalen. Sedan följa vi denna. Stigen är alldeles igenvuxen,
varför vi måste hugga upp en ny  väg. Dagligen måste
vi flera gånger vada över Rio Cotaeajes. Tack vare Basilio
lyckas vi ganska bra finna vadställena. Likväl kunna vi
inte undvika, att mulåsnornas packningar flera gånger
bliva doppade. När vi skola passera ett svårt vad, tar
Basilio upp litet coca, mumlar någonting, viftar med bladen
åt alla håll och stoppar dem sedan i munnen. Ibland gör
han även korstecknet, hållande en nypa cocablad mellan
fingrarna. »Ibland brummar floden, då måste man akta
sig att vada över,» säger Basilio. Det är åt auquis, de
andar, som bo i floden, som han offrar.

De första dagarna gå vi genom en icke hög, på
blommor, särskilt orchidéer, rik skog. Stora träd äro
sällsynta. Hela skogen är nedmossad. Det högre djurlivet
är ytterst fattigt. Intressant är, att hela skogen är full av
odlingsterrasser, s. k. »andenes», och gamla husmurar.
Tydligen har Cotacajesdalen en gång varit odlad och har
haft en talrik befolkning. I ruinerna finna vi en nål av
brons och några krukskärvor. Av en quichuaindian få vi
en där funnen T-formig bronsyxa.Dessa saker ha gått förlorade, då deri quichuaindian, som fick i
uppdrag att lämna dem till Ugarte, aldrig gjort det.

Nu är Cotacajesdalen nästan obebodd. I San Jacinto,
åtta leguas från Choro, bo några mestizer, tio leguas
längre nedåt floden vid Sequerancho likaledes. Trettio
leguas längre inåt urskogarna är Covendo missionsstation.

Cotacajesdalen har ett utomordentligt dåligt rykte för
sin malaria. Den anses höra till de allra osundaste trakter,
som finnas här. Liksom i Mizquedalen har malarian
troligen införts här i ganska sen tid och den är orsaken
till att dessa trakter avfolkats.Armentia. Descripcion etc. sid 211 säger, att det är tradition, att
dessa trakter avfolkats genom malarian. I Sequerancho såg jag
anophelesmyggor. Min hustru, Berg och jag sovo där
som vanligt under myggnäten. Ouichuabärarna försmådde
däremot detta försiktighetsmått, fastän jag lånade dem nät.
Det är därför möjligt, att en av dessa här fick malaria.

Redan 1675Armentia. Descripcion etc. sid. 207. gjorde don Benito de Rivera y Ouiroga  
en expedition från Cochabamba, följande Rio Cotacajes
för att finna sagolandet El Gran Paititi. Han hade med sig
sjuttiofem man och mer än trettio negrer. Den första
svårighet, som mötte dem, var en klippa, som de inte
kunde komma förbi utan att göra väg med hackor. Mer
än en månad arbetade de i denna labyrint, och de lyckades
till slut komma förbi, men inte utan att där skedde ett
underverk. Kvällen före San Pedro-dagen, då de redan
voro förtvivlade över stenens hårdhet, funno de den så
mjuk, att de på få timmar kunde hugga sönder, vad de
inte förmått på många dagar.

De gingo vidare och kommo till urskogarna, vilka de
funno bebodda av talrika indianer, som hade mycket stora
odlingar av ananas, bönor, sötpotatis, mandioca, majs
m. m. Indianerna hade välgjorda mejslar, yxor, saxar
(sic!), skedar m. m. av brons. Enligt analyser, gjorda i
Potosi, bestod denna brons till tre delar av silver. Med
dessa indianer kommo spanjorerna i strid. Sedan
lyckades de komma bättre överens med dem. De talade eller
förstodo quichua. Ingen av expeditionsmedlemmarna synes
ha sjuknat i malaria.

Expeditionen bekostades av don Benitos farbror, don
Antonio Lopez de Quiroga. Om denne, som hade stora
silvergruvor i Potosi, berättas, att han var ofantligt rik.
När tjänstefolket en gång städade ett av hans rum, funno de
två millioner pesos, som han hade förlagt och glömt bort.
Om don Antonio berättas även, att han blev så gammal,
att han började dia på nytt.Anales de Potosi. Sid 477.

År 1800Armentia. Descripcion etc. sid 211. följde padre Bernardo Jiménez Bejarano
samma väg, som Quiroga gått etthundratjugufem år förut,
tills han kom till moseteneindianerna. År 1802 gingo
padre Hilario Cocha och padre José Boria åter samma
väg. De tala om estancian San Jacinto, som även
använts till förvisningsort, och om huru den avfolkats
genom malarian. Sedan har man några gånger åter öppnat
stigen längs med Rio Cotacajes för att återigen låta den
förfalla och växa igen. Det är det vanliga i urskogarna
här. Underhålles en väg ej i dessa trakter, är den snart
förstörd. Regnskurarna spola bort den, där man anlagt
den på bergssluttningarna, och skogen täpper till den. På
tre månader växer en stig genom bambusnår igen.

Den 20 oktober komma vi till mestizhyddorna vid
Sequerancho. För att komma dit ha vi måst vada
tjugusex gånger över Rio Cotacajes. Här börjar vegetationen
bli yppigare, träden högre. I Sequerancho har man funnit
gravar i form av fyrkantiga stenkistor. Skogarna äro fulla
av gamla odlingsterrasser.

Man berättar oss, att i Sequerancho förr har bott
en moseteneindian, som brukade gnida in sig med fett
av »uturunco». Han förvandlades på så sätt till en jaguar
och gick ut på vildsvins jakt. Han dödade många
vildsvin med klorna. Uturuncos äro enligt
quichuaindianerna jaguarer, som varit människor. Fett av uturunco
användes allmänt av deras medicinmän som läkemedel.

Sedan vi vilat ett par dagar i Sequerancho, fortsätta
vi, alltjämt följande Rio Cotacajes floddal. Till Covendo
ha vi ungefär 150 km. kvar.

Allt besvärligare bliva vaden. Gång på gång doppas
våra packlådor. Flera gånger ramla lastdjuren utför svåra
branter. När karavanen en dag passerar längs med en
svår brant, trampar hästen i ett getingbo, rusar i väg
och rullar ned cirka 70 meter. Mulåsnorna bliva
alldeles vilda över förlusten av sin »mamma», och en rusar
efter utför branten. Berg och min hustru springa med
de andra i full fart längs med branten förbi getingboet,
undvikande på detta sätt en större olycka. Hästen slår
ett stort hål i huvudet och dör följande dag. Mulåsnan,
som följde den, kom ganska lindrigt undan.

Basilio offrar ständigt coca. Han offrar, för att
mulåsnorna ej skola skadas, för att floden ej skall ta dem med
sig i de djupa vaden. Han lär mig offra i lägereldarna åt
»ninamaycos», de andar som bo där.

En dag, när vi gå längs med en brant, söker min
hustru rycka undan en stock, som spärrar stigen, slinter
och blir hängande över branten med huvudet nedåt.
Det är ett mycket otäckt tillbud. Mellan mulåsnorna
försöker jag krypa fram för att nå henne, och det är i
sista stund, jag får tag i hennes fot, som fastnat i en
stubbe. Hon hänger på branten bland palo-santomyrorVar och en, som berest Sydamerikas tropiska urskogar, har säkert
gjort bekantskap med dessa myrors brännande sting. Myrorna (Myrmica
sœvissima) leva i symbios med ett litet träd eller buske (Triplaris
caraoasana).
och intill ett getingbo. Om hon hade ramlat ned, hade
hon med all säkerhet brutit nacken av sig.

När vi få se något jaktbyte och jag skall skjuta,
mumlar Basilio något, skyndar sig att tugga coca och
viftar med cocabladen åt alla håll. Likväl vill jaktlyckan
ej följa mig. Aldrig har jag väl skjutit så fula bommar.
När jaktbytet tryter, offrar han coca, för att Pachamama
skall låta djuren visa sig, men då tryter det ännu mer.

En gång kryper jag på flodstranden för att komma inom
skotthåll för en liten hjort. Uppmärksamt följande hjortens
rörelser märker jag inte en stor, giftig orm, som ligger
mellan stenarna, förrän jag nästan lägger handen på den.

För varje dag, som går, blir vegetationen allt yppigare.
Landet blir mindre kuperat. Odlingsterrasserna i skogen
ha fullständigt upphört. På ett par ställen finna vi stora
stenmortlar, vilka vittna om att även här har varit bebott.

Vi vada för sista gången över Rio Cotacajes, som
förenar sig med Rio Beni, här kallad Rio S:a Elena,
vilkens vänstra flodstrand vi följa, tills vi äro mitt emot
Covendo missionsstation, som ligger på den högra.

Svårigheterna, som mött oss under denna
urskogsvandring, ha varit ganska betydande. Vi ha sålunda vadat
över Rio Cotacajes ej mindre än 101 gånger. Flera gånger
har vattnet varit så djupt, att djuren börjat simma.
Oundvikligt är, att vid dessa flodövergångar en hel del saker
bliva våta. Mycket blir förstört. Viktigt är det därför att
på en sådan färd ha allt väl inpackat. Alla matvaror böra
vara inlödda. Själv är man våt hela dagen. Man måste
ständigt vada. Det är vått i skogen. Blir man inte våt på
annat sätt, så svettas man, tills man blir genomblöt. Tack
vare värmen förkyler man sig ej, och man vänjer sig snart
vid den ständiga blötan. På' kvällen, när man kryper
till kojs, bör man dock plocka fram några torra kläder
att ligga i. Dessa förvarar man bäst i gummisäckar av det
slag, som i Bolivia allmänt tillverkas av gummiarbetarna.
Naturligtvis far allt, som man har med sig på dessa
urskogsvandringar, mycket illa. Kläderna stinka av mögel.

Livet i urskogen här på Andernas sluttningar är likväl
trots alla sina besvärligheter härligt. Värmen är ej
obehagligt tryckande såsom i de torra trakter, där vi varit
och gjort arkeologiska grävningar. Man möter inga fulla
människor, som i bebodda trakter. Det rika växtlivet
kan icke undgå att göra intryck på var och en, som vandrar
fram här. All denna tävlande grönska, som söker sig plats
och kämpar om solstrålarna, är imponerande. Alla dessa
växter, som klänga och hänga i brokigt virrvarr på
stammar och grenar, väcker alltid dens intresse, som är van vid
våra kala trädstammar. Det högre djurlivet kunde vara
rikare; vi ha likväl under denna marsch sett ett och annat,
t. o. m. skogskungen, jaguaren och hans hona. Det var en
dag, då vi skulle slå läger på en flodstrand. De kommo
springaride tvärs igenom karavanen. Den ena sprang
framför, den andra bakom min hustrus mulåsna. Toy tyckte,
det var stiliga kissemissar, och det var med svårighet, vi
hindrade honom att rusa efter. Hela natten efter detta
möte underhöllo quichuaindianerna en väldig eld. Basilio
hade inte riktigt förtroende till sin »compadre»När en person stått fadder för en annan persons barn, bliva de bägge
personerna compadres., jaguaren.

Dagen innan vi komma fram till Covendo, bryter regnet
löst. Rio Cotacajes sväller till en väldig flod. Det blir
ett oerhört svårt arbete för quichuaindianerna att komma
tillbaka till sina fjäll. De ha rätt i att frukta urskogen.
Vi ha det bättre, ty vi skola framåt och ej tillbaka.

Fjällen och urskogen äro de stora motsatserna här.
Människorna äro där så olika som naturen. Det är ett
vådligt företag för bergsbon att våga sig ned i de
fuktvarma, malariafyllda skogarna liksom för urskogens
halvnakna indianer att gå upp på de kalla fjällen. Det
var kanske ej så underligt, att kvinnorna jämrade sig,
när vi lämnade Choro, jämrade sig, som om deras män
och söner hade gått mot döden, ty de gingo över en gräns,
som ej ens deras förfäder under incarikets glansdagar
varaktigt förmått överskrida.

Jag har här nämnt om Basilios alla cocaoffer till
andarna. Om aftonen vid lägerelden sökte jag att få honom
att berätta för mig mera om dessa. Han var förbehållsam,
men ett och annat fick jag likväl veta.

Han sade, att överallt vimlar det av andeväsen. Av
dessa äro auquis på bergspassen, i bergsbranterna och
i floderna. Åt dessa andar gav Basilio ständigt coca.
Vicuñas och guanacos ha märken i öronen. Det är auquis,
deras ägare, som märkt dem. Auquis motsvarar sålunda
Coquena, som vi lärt känna på annat håll. Vid källorna
finnas pújios, på bergspassen »achachiles», som svara, när
man ropar. Sáshra bo i klippstupen. Från dem komma
ovädren. Pachamama betyder moder-jorden. Basilio talade
ibland om en, ibland om flera Pachamamas. Vi se, att
det delvis är samma andar, som vi redan gjort bekantskap
med i Mizquedalen och vid Incallacta.

Till skydd mot de onda andarna hade en av mina
quichuaföljeslagare en fingerring av stål.Detta måste vara ett spanskt bruk. På strumporna
hade han bundit röda tofsar, för att han ej skulle tappa
dem. Troligen var det för att andarna ej skulle stjäla hans
strumpor. Dessa tofsar kallade han »pucamillma».
Liknande tofsar hänga de överallt i bergstrakterna som
amuletter på lamadjuren och fåren och kalla dem
»pantimillma».                                                      

I fjälltrakterna hade jag alltid hoppats att få höra
några sagor, minnen av quichuaindianernas svunna kultur.
Jag hade tänkt mig, att dessa borde ha större litterärt
värde än urskogsstammarnas sagor. Häri blev jag
besviken. Flertalet av de sagor, de berätta, ha de fått från
de vita, och de, som synas vara deras egna, äro på långt
när ej så värdefulla som dem, vi samlat från mosetene.
I följande kapitel har jag återgivit ett urval av de sagor,
vi upptecknat i quichuaindianernas land.

*




TIONDE KAPITLET.
Sagor från fjälltrakterna.





Räven och puman.
Berättad av en quichuaarrieroMulåsnedrivare. från Sucretrakten.




Räven, »átosh»Ant. Canis Azaræ., träffade puman vid ett
vattenställe.

»Goddag, farbror,» sade räven.

»Goddag, brorson. Jag är hungrig och
vill äta upp dig,» sade puman.

»Gör inte det, utan låt oss vänta, om något djur,
som vi kunna döda, kommer ned till vattenstället. Medan
vi vänta, kan farbror sova. Jag skall passa på, om något
djur kommer,» sade räven.

Puman lade sig att sova. När han somnat, kittlade
räven honom i näsan för att se, om han sov riktigt.

»Vad gör du?» sade puman. »Ingenting, det är bara
myggor,» sade räven.

Efter en stund kom en gammal åsna, som var
alldeles full av sår. Räven väckte puman, men denne ville ej
äta den gamla åsnan utan lade sig att sova igen.

Efter en stund kom ett sto med ett föl. Åter väckte
räven puman, som sprang på stoet och dödade det. Räven
sökte göra detsamma med fölet men fick en spark, så att
den var nästan död.

Puman började äta stoet. »Giv litet åt mig också,»
sade räven, som var hungrig. »Vill du äta, får du döda
själv,» sade puman.

Räven sökte reda på ull och spann tråd, och med
tråden band den en kaktusstam vid pumans svans.

»Akta dig, stoets ägare kommer,» sade räven.
Puman började springa med kaktusen efter sig. Då denna
skramlade mycket, trodde puman, att det var ägaren, som
förföljde honom, och sprang allt fortare. Ständigt hörde
den kaktusstammen, som slog mot stenar och stammar,
och trodde sig förföljd.

Till slut stannade puman alldeles uttröttad och såg
nu kaktusstammen, som räven bundit vid hans svans.

»Se, vad den skojaren räven har gjort,» sade puman.




Räven och apan.
Berättad aven quichuaarriero från Sucretrakten.


Det var en gång en gammal gumma, som hade ett
fikonträd. Hon hade också en dotter. Varje natt
försvunno de mogna fikona.

»Du har en älskare, som stjäl mina fikon. I natt skall
du vakta fikona, och om de ändå försvinna, får du stryk.
Flickan vaktade fikona men somnade, så att på morgonen
fanns det bara kart.

Gumman satte upp i fikonträdet en docka av beck.
När apan, som brukade stjäla fikona på natten, såg dockan,
sade den: »Bjud mig på fikon!» Dockan svarade inte.
»Om du inte ger mig fikon, får du stryk,» sade apan, och
så klättrade den upp och gav dockan ett knytnävsslag
men fastnade med näven och kunde inte få den loss. »Det
var inte så illa ment,» sade apan. Dockan svarade inte.
Då gav apan dockan ännu ett slag och fastnade med andra
handen.

»Akta dig, min styrka ligger i svansen,» sade apan.
»Släpper du inte, så slår jag dig med svansen.» Dockan
svarade inte. Apan slog till den med svansen och
fastnade.

På morgonen kom flickan och fann apan. »Jaså, det
var du, som var min älskare,» sade hon. Gumman och
flickan förde hem apan och bundo den. Det var tid att gå
i mässan, och gumman och flickan gingo i kyrkan.

Apan var bunden utanför huset, när räven kom förbi.
»Vad gör du här?» sade räven. »Jag skall gifta mig,» sade
apan. »Hurudan är flickan?» sade räven. »Hon är ung,
rik och vacker, men jag vill inte gifta mig med henne,»
sade apan. »Det vore något för mig,» sade räven och
lät binda sig i stället för apan, som den löste.

När gumman och flickan kommo från mässan och
fingo se räven, sade de: »Det var en skojare, som kan
förvandla sig till räv,» och så slogo de hett vatten på
räven. Nästan skållad lyckades den slita sig lös.

Räven sökte efter apan för att döda den. Den mötte
apan, som kom ut ur ett hus, med en smörklick i handen.
»Nu skall jag döda dig,» sade räven. »Nej, gör inte det,
utan smaka på vad för gott jag har fått tag i!» sade apan.
Räven smakade på smöret och tyckte, det var mycket gott.
»Var får du detta ifrån?» sade räven. »Från en kruka,
som står därinne,» sade apan. Räven gick in och stack
huvudet i krukan och åt, så mycket den orkade. När
den ätit, kunde den inte få ut huvudet igen.

»Hjälp mig!» sade räven till apan. »Giv mig en sten
att slå sönder krukan med!» Apan gav räven ett
majskorn. »Nej! Giv mig en större sten!» sade räven. »Här
är en sten, som jag inte kan lyfta,» sade apan. »Försök
att slå krukan mot den!» Räven lyfte upp huvudet och
krukan och slog den, där apan sade, att stenen var. Men
det var ingen sten utan huvudet på krukans ägare, som
låg och sov. Räven slog till, och krukan gick sönder, så
att blott krukhalsen »satt kvar på räven. Ägaren rusade upp
och slog till räven, som dock lyckades springa undan.
Apan hade redan sprungit sin väg.

Räven gav sig av för att döda apan. Den träffade
apan, som höll på att äta ost. »Nu ska jag döda dig,»
sade räven. »Nej, gör inte det, utan smaka på vad för
gott jag fått tag i! Halva osten har jag lämnat kvar,» sade
apan. Räven följde med apan till en sjö. Där visade
apan räven på månen, som speglade sig i vattnet. »Se,
där är osten,» sade apan. »Hur fick du tag i den?» frågade
räven. »Jo, jag band en sten om halsen, och så dök jag
ned,» sade apan. »Så skall jag också göra,» sade räven.
Apan band en sten om halsen på räven, som hoppade i
sjön och som där ännu letar efter osten.




Räven och ankan.
Berättad av en quichuamdian från Choro.


Räven frågade ankan: »Hur kommer det sig, att du
har så gula ungar?» »Jag gräver en ugn, och så hettar
jag upp den. Därefter lägger jag dit ungarna och täcker
väl till. Följande dag tar jag ut dem, och då äro de gula.»

När räven kom hem, grävde han en ugnVanligt är här, att man gräver ugnar till brödbakning i ett
sand- eller jordstup. och sade
åt ungarna att hämta ved. Sedan hettade han väl upp
ugnen, lade dit ungarna och täckte väl till. Följande dag,
när han öppnade ugnen, voro ungarna förkolnade.

Förargad gick räven för att söka reda på ankan. Han
fann henne i en sjö. Mitt ute i sjön sam ankan med sina
ungar. Räven försökte dricka ut sjön, men kunde inte.
När den var riktigt full, gick den och lade sig i gräset.
Där stack gräset hål på magen på räven, så att den dog.




Åsnan och rävarna.
Berättad av föregående.


Det var en gång en mulåsnedrivare, som hade lastat
av sina bördor nära en bergskant. Själv hade han lagt sig
i en grotta. Följande morgon, när han vaknade, voro alla
bördorna kvar, men alla remmar att binda dem med voro
försvunna. Hela dagen sökte han sina remmar men kunde
ej finna dem. På kvällen frågade en av hans åsnor honom,
varför han var så ledsen och vad det var, som han sökte.
Han berättade då, att alla hans remmar voro försvunna.

»Jag skall skaffa dem tillbaka,» sade åsnan. Åsnan
lade sig på bergskanten med alla benen utsträckta och
låtsade vara död. Först kommo gamarna. De kallade
på rävarna. »Jag undrar, om han är riktigt död,» sade en
av gamarna. »Hugg honom i ögat!» sade en av rävarna.
Gamen högg honom i ögat, men åsnan rörde sig inte.
»Hugg honom i andra ögat!» sade räven. Gamen högg
honom i andra ögat, men han rörde sig inte.

»Vi ska hämta remmar och släpa bort honom, ty
här på vägen kunna människorna komma,» sade rävarna.
De hämtade alla de remmar, som de stulit, och så bundo
de åsnan vid halsen och benen, och sedan bundo de sig och
gamarna i andra ändan och började släpa åsnan.

Då rusade denna upp och sprang till sin herre med
både remmar och tjuvar. Husbonden gav åsnan en hel
börda kornhalm att äta i belöning för att den varit så
klok.Av intresse är, att den »sluge» räven i flertalet sagor blir lurad. Canis
Azaræ är ett dumt, lättfångat djur.




Flickan, som kondoren tog.
Berättad av en quichuaindian från Saipina.


Det var en gång en flicka, som vaktade fåren. Då kom
en kondor och förde henne till sin grotta. Där var hon
i två år. En dag begav sig kondoren tillsammans med
räven för att hämta kött åt sin hustru. Då hörde han en
fågel, »pitchatanca», som ropade något.

»Vad säger han?» sade kondoren åt räven.

»Han säger, att du skall skynda dig med att hämta
kött.»

Detta var ej sant. Pitchatanca hade ropat:

»De föra bort din kvinna.»

Ännu en gång ropade pitchatanca:

»De föra bort din kvinna.»

Det var nämligen flickans pappa och mamma, som
kommit för att hämta henne.

»Vad säger han?» sade åter kondoren åt räven.

»Du skall skynda dig att hämta hem köttet,» sade
räven.

Ännu en gång ropade pitchatanca:

»De hålla på att röva bort din kvinna.»

»Vad säger han?» sade kondoren.

»Han säger, att de föra bort din kvinna,» sade räven.

Kondoren skyndade efter dem. När de sågo kondoren
komma, höljde de över flickan med ett lerkärl. Kondoren
fick tag i en trasa, som den plockade sönder bit för bit, och
så flög den långt bort. Pappan och mamman lyfte upp
lerkärlet men funno bara en hög med ben. Då började de
att slåss, och så föllo de ned för en brant och slogo ihjäl
sig bägge två.

Detta är antagligen en äkta indiansaga.




Hunden, som skulle hämta eld.
Berättad av en quichuaindian från Saipina.


Hunden och räven bodde tillsammans. Räven sade åt
hunden, att han skulle hämta eld, för att de skulle koka
mat, och så visade räven hunden på en stjärna. Hunden
sprang och sprang men kunde inte hinna fram till stjärnan
utan vände tillbaka igen. Medan hunden var borta, slog
räven eld med stål och flinta och kokade »piri»Piri är en gröt av majsmjöl, salt och fett kokat i vatten. och åt.
Åter sade räven till hunden, att han skulle hämta eld, och
så visade han hunden på solen. Medan hunden var borta,
kokade räven piri och åt. Ännu en gång sade räven till
hunden, att han skulle hämta eld, och så visade han
honom på dimman på bergstoppen.

»Där är rök,» sade räven.

Den gången gick hunden inte långt utan spionerade
på räven. När denne trodde, att hunden hade gått, slog
han eld för att koka piri. Då smög sig hunden fram
och dödade räven.



Mannen, som sökte sin ko.
Berättad av en quichuaindian från Peres i Mizquedalen.


Det var en gång en herde, som icke kunde finna
en av de kor, han skulle vakta. Hans husbonde var
ursinnig och sade, att han stulit kon och sålt den. Han
gick då åter ut att söka kon. När han sökt länge och
icke kunde finna den, satte han sig förtvivlad ned och
började gråta. Den vita kondoren kom då och frågade
honom, varför han grät. Han berättade för kondoren, att
han sökte en ko, som hans husbonde trodde, att han
hade stulit.

»Jag vet, var kon är,» sade den vita kondoren. »Du
kan fråga den svarta kondoren; han vet det också. Om
du ger oss en kalv att äta, för vi äro hungriga, ska
vi föra dig till kon.»

Mannen slaktade en kalv och gav åt fåglarna att
äta. Först åt den svarta och sedan den vita kondoren.
När de hade ätit, sade den vita kondoren åt honom,
att han skulle fatta i den svarta kondorens stjärt med
höger hand och i hans med vänster. Det gjorde han, och
så flögo de i väg till den plats, där kon var.




Den magiska flykten.
Berättad av en quichuaindian från Lagunilias, Cocapata.


Det var en gång två flickor, som skulle bära mat till
sin far. I en backe fingo de se en vicuña. »Varför går du
och äter gräs och ej riktig mat som vi?» frågade de
vicuñan. Förargad kom vicuñan och sparkade sönder
lerkärlen, i vilka flickorna buro mat. Förskräckta vågade
flickorna ej gå hem till sin far utan gingo en annan väg.
Den följde de i fyra dagar, tills de kommo till ett hus. I
detta bodde en man, som hade en mängd får. Det var
ingen riktig man utan ett troll.

De stannade hos trollet. »I natt skall du sova ensam,
och din yngre syster skall sova med mig,» sade trollet.
På natten åt trollet upp den yngre systern. På morgonen
ville den äldre systern träffa sin syster. »Hon är sjuk. I
kväll skall du få se henne,» sade trollet.

De gingo ut för att valla fåren. Ute i marken somnade
trollet. Då gick den äldre systern tillbaka till huset. Där
fann hon blott en hög med ben efter sin syster. Dem
samlade hon ihop i sin schal, »lliclla», och sprang sin
väg. Tio gånger ramlade hon och tappade benen. Tionde
gången blev systern levande igen. De skyndade i väg,
förföljda av trollet.

De kommo till solens mor, »intishmáma», som gav
dem en tvål och en kam. När trollet höll på att hinna upp
dem, kastade de tvålen, som förvandlades till branta
bergstup. Med svårighet lyckades trollet klättra förbi. De
kastade då även kammen bakom sig. Denna förvandlades
till täta, taggiga snår. Med stor svårighet lyckades trollet
taga sig igenom.

Till slut kommo de till den stege, som för till
himmelen. Uppe på stegen stod Jesus Kristus. De klättrade
uppför stegen. Trollet sökte också komma upp, men då
drog Jesus upp stegen, så att trollet föll ned och slog
ihjäl sig.

Flickorna äro nu i himmelen hos Jesus!

En sådan magisk flykt förekommer i många sagor
både i gamla och nya världen. EhrenreichEhrenreich. Mythen etc. l. c., som jämfört
de amerikanska sagorna med gamla världens, omtalar
tvenne versioner från Sydamerika, en från
mundurucu- och en från karayaindianerna. I mundurucusagan kasta
de förföljda ben, salt och aska bakom sig. Dessa
förvandlas till rök, taggiga busksnår och en flod, som hindra
förföljarna. I karayasagan kasta de förföljda aska, kol
och salt, som. förvandlas till dimma, moln och eld och en
flod, så att förföljarna måste återvända med oförrättat
ärende.    

I här anförda version kasta flickorna tvål och en kam.
I flertalet av de asiatiska och nordamerikanska sagorna
kastas även en kam.             -

Även cavinaindianerna, om vilka jag skall tala längre
fram i denna bok, ha berättat mig om en liknande magisk
flykt. Den av dem återgivna versionen synes mig icke
vara äkta indiansk. De civiliserade indianerna berätta
en mängd sagor med rent europeiska motiv, som t. ex.
sagan om Blancaflor, om den giriga med guldhornen, om
månen, som speglade sig i vattnet o. s. v. De ha även
berättat mig om hästen, som gjorde pengar. Detta är ej
underligt, ty sedan Amerikas upptäckt ha naturligtvis
många sagor berättats av mestizer och vita för indianer,
som berättat dem vidare för sina stamfränder. Indianerna
ha sedan givit dem lokalfärg.

Av dessa sagor återgiver jag här den, som handlar
om den girige med guldhornen. Den har berättats för
mig av en quichuaindian, vid namn Juan, från Peres i
Mizquedalen. Xär han började berätta sagor, då tog det
aldrig slut, åtminstone ej förrän åhörarna somnat.



Den girige med guldhornen.

Det var en gång  två bröder. Den ene var rik och
hade tre egendomar. Den andre var fattig och levde på att
hugga ved. En dag, när han höll på med vedhuggning,
fick han se en örn, som fångat en orm. Med en påk slog
han till örnen, så att ormen blev fri.

»Varför var jag så dum och räddade ett så fult och
giftigt  djur,» sade han. »Bäst är, att jag dödar det.»

Så tog han en påk för att slå ihjäl ormen. Då sade
ormen:

»Döda mig ej, så skall jag belöna dig.»

Mannen lät nu bli att slå ormen.

»Du skall bära mig hem!» sade ormen.

»Hur skulle jag vilja bära dig hem, du som är ett så
giftigt djur, och så är du så hal.»

»Räck hit din hatt, skall jag lägga mig i den,» sade
ormen.

Mannen tog av sig sin stora hatt, och ormen rullade
ihop sig i hatten. När mannen burit ormen ett stycke,
kommo de till en stor flod, som han ej kunde vada över.

»Om du sätter dig på min rygg, skall jag simma över,»
sade ormen.

Mannen satte sig på ormen, som sam över till en ö,
där ormens moder bodde. Ormen berättade för modern,
hur han blivit räddad. Modern frågade då mannen, om
han önskade guld, silver eller deras trollkonst.

»Ormarnas trollkonst,» sade mannen.

Ormmamman gav honom då en önskering. När han
bar den, fick han allt, vad han önskade. Kommen till
floden önskade han att floden skulle vara torr, och genast
blev den torr, så att han kunde vada över. Så önskade
han sig två hundra bolivianer, och genast hade han denna
summa. Den forne vedhuggaren blev på detta sätt rik
och köpte sig en gård.

Detta förundrade storligen hans broder, som ständigt
frågade honom, varifrån han fått sina pengar.

»Genom att hugga ved,» svarade han.

Till slut lyckades brodern likväl dricka honom full
och på så sätt få honom att berätta om ormarna och
önskeringen.

Den rike brodern gick då även han till ormens håla.
Han kom dit helt fattigt klädd och bad ormen, att han
skulle hjälpa honom. Ormen gick in till sin mamma
och sade, att det var en fattig man, som bad om hjälp.
Modern kom ut och frågade, om han önskade guld, silver
eller deras trollkonst.

»Guld,» sade han.

»Vill du ha det i fickan eller på huvudet,» sade
ormmamman.

»Tar jag det i fickan, kan jag ej ta så mycket,»
tänkte mannen, »mera kan jag ta på huvudet.» Han
svarade därför:

»På huvudet.»

Ormmamman satte något tungt på hans huvud. Han
vandrade sedan hemåt, glad åt guldbördan. För varje
steg, han gick, blev hans huvud allt tyngre. Till slut
kunde han inte gå mera. Han sökte att släpa sig fram,
men han blev liggande på vägen, nedtyngd av guld.

Så fann honom hans tjänare. Väldiga horn av guld
hade vuxit ut på hans huvud. Så tungt var guldet, att
han icke kunde resa sig mera. Guldhornen bundo honom
för alltid vid marken.

*






ELFTE KAPITLET.
Quichuaindianerna.




När vi nu lämnat fjällen, skall jag söka att
sammanfatta mina intryck av fjällindianerna,
av de indianer, som tala quichua, det språk,
som härskat i incariket, som talades i
soltemplet i Cuzco. Redan under mina
föregående resor har jag under längre eller kortare tid varit
med dem.

Var och en, som lärt närmare känna
quichuaindianerna, undrar säkert över huru det är möjligt, att
detta folk varit ett erövrarfolk, ty quichuaindianen är feg
i motsats t. ex. till chiriguanoindianen. Han gör nästan
aldrig uppror såsom aymara. Han är tvärtom ytterst
undergiven. Han är ödmjuk mot sin husbonde, fastän han
säkert grundligt hatar herrekasten. Hans mjukhet är
retsam, ty den är lömsk. Det är knärackan, som viftar på
svansen åt den starkare hunden, som den så gärna skulle
vilja bita i hasorna.

Quichua äro ej för stora brott. De bryta sig ej in
i hus och mörda, de överfalla ej vägfarande. De stjäla och
snatta däremot och det riktigt virtuosmässigt. Svåra äro
de ofta som hästtjuvar. Quichuaindianen är lögnaktig, det
vill säga de ljuga systematiskt för att ha fördel av
ljugandet.

Det är underligt med ärlighetens geografi. Oärlighet
är karaktäristisk för stammarna på Anderna, som på
sättoch vis varit kulturfolk, ärligheten är lika
karaktäristisk för stammarna i skogen och på pampas
öster om Anderna. Jesus Kristus kan ej ha varit mera
ärlig än en chimane- eller moseteneindian, och det är blott
den stora skogen, som skiljer dem från quichua. En svart
punkt på ärlighetens karta är huaristammen vid Rio
Guaporé. Annars har jag blott de utmärktaste erfarenheter
från slättstammarna här.

Hur ska man kunna förklara, att quichua varit ett
slags kulturfolk och haft makten i en stor del av
Sydamerika?

Jo, de älska ägodelar. De söka i motsats till urskogens
indianer att förbättra sin ställning, att bliva rikare, att
samla på kistbotten. Urskogsindianen tycker, att det är
bra, som det är, och lever för dagen. Quichuaindianen vill
framåt. Det är problemets kärna. Dessutom ha quichua
gynnats av de geografiska förhållandena, av att i
bergstrakterna, särskilt på högslätten, statsbildning var möjlig,
då där levde talrika människor, som lätt kunde komma i
förbindelse med varandra.

Ouichuaindianerna älska penningen. De äro ej
lättsinniga ekonomer, som t. ex. chiriguano. De supa ej
upp allt, vad de äga eller förtjäna. De supa, men de försöka
supa billigt. Ett undantag bildar quichua i provinsen
Caupolican i norra Bolivia, där de bo i skogarna. De supa
upp allt, så att de äro mycket fattiga. Det är tydligt, att
människan blir lättsinnigare i den varma urskogen än på
de kalla fjällen, där man måste arbeta för att leva, där
jorden fordrar flitigt arbete för att ge skörd. Säkerligen
har mången quichuaindian i Cochabambatrakten en
sparad slant, och många ha åtskilligt med boskap och stora
åkrar. Mången quichuaindian har kämpat sig fram så
långt, att hans söner räknas till de vita. En eller annan
har en betydande förmögenhet. Bakom denna ligger
naturligtvis arbete, ty en indian kan knappast komma i tillfälle
att göra sin förmögenhet genom skoj.

Ibland hör man vita säga, att quichuaindianerna äro
lata. Det äro de ej, när de arbeta åt sig själva, sköta sin
åker och sin boskap. Kvinnorna äro utomordentligt flitiga
Bild 87. Vävande quichuaindianska. Incallacta.

och i regel även männen. Som tjänare at de vita äro de
ofta lata, lymmelaktigt lata. Det har jag själv erfarit.
De göra helt enkelt så litet som möjligt, de tillämpa det
s. k. cacanny-systemet, som hör till syndikalismens
tarvligaste uppfinningar.

De äro omtänksamma och göra gärna affärer. När
man kommer till en quichuahydda, vägra de likväl ofta att
sälja, såvida man ej kan deras språk. Har man varit med
dem några dagar och har behandlat dem vänligt, går
misstänksamheten bort, och man får köpa, vad man
behöver. I Incallacta hade vi dagligen talrika indianer i
lägret, som kommo för att göra affärer. De förstodo, att
vi inte ville göra dem något ont.

Det är ej underligt, att de äro misstänksamma,
isynnerhet när de bo nära allfarvägarna, ty många vägfarande
ha lurat dem på betalningen. Därtill kommer, att man bör
känna deras egendomliga föreställningar. Säljer en indian
något efter solens nedgång, tar maten slut, säljer han
t. ex. ett får, så dö de andra fåren. Detta är här en mycket
vittutbredd föreställning.Se sid. 60. På morgonen är det däremot ej
farligt att sälja.

De quichuaindianer, vi hade med oss till Covendo,
köpte cacaobönor. Var och en tog en börda av ungefär
trettio kilo. Därjämte köpte de trädkalebasser. På detta
hoppades de förtjäna några bolivianer. En urskogsindian
skulle aldrig kunna tänka sig att frivilligt gå med en börda
av 30 kilo på ryggen nära 50 leguas och det på en väg,
som var svår, när vi gingo den, och ohygglig, när dessa
quichuaindianer vände tillbaka. Etthundraen gånger hade
vi, som nämnt, vadat över Rio Cotacajes, och sedan dess
hade regntiden i denna trakt börjat på allvar.

Quichuaindianen är religiös, så religiös, att han orkar
med två religioner, sin gamla religion, eller rättare sin
urgamla religion, ty soldyrkan är så gott som glömd, samt
kristendomen. Det är både Pachamama och Jesus och onda
andar, Maria santisima, helgon, cocaoffer, bikt, nattvard
och kristna fyllor. 

Quichuaindianen synes tungsint och dyster, när man
ser honom vandra med cocabussen i käften. Det tror jag
han är lika litet som hans kvinna. Han är ej trumpen
längre, när han är fri från arbetet åt de vita. Ett gott skämt
sätter han värde på. Det har jag flera gånger erfarit.

Quichuaindianerna äro lortiga. De ha alltid löss.
Lustigt nog ha kvinnorna alla sömmar på sina kläder
vända utåt, för att lössen ej skola ha många krypin. De
räkna med lössen som något, som hör till rasen.

Quichuaindianernas last n:r 1 är cocatuggning. Det
är njutning, och det är religion. Däremot äro de mycket
sällan rökare.En cooatuggare är sällan eller aldrig rökare. Chicha av majs är quichuaindianernas
älsklingsdryck. Vid vägarna nära Cochabamba ligga
chichakrogarna i långa rader. Brännvin är också gott.

När kvinnorna brygga chicha, lära de kalla på någon
gammal gubbe, som hela natten berättar dem
kärlekshistorier.Dessa ha tyvärr ej blivit upptecknade. De sjunga sentimentala visor om kärlek. Jag
tror, att i stort sett äro quichua sedliga, åtminstone de,
som leva på landsbygden. Om ungdomen tar sig några
friheter före äktenskapet såsom hos flera andra
indianstammar, vet jag ej. De prostituerade i städerna äro
mestizflickor och ej indianskor.

Quichua älska sina berg, de hålla troget fast vid
sitt vackra språk, som jämte aymara säkerligen kommer
att överleva flertalet av de små indianspråken öster om
Anderna.

Quichuaindianerna bilda kärnan i det bolivianska
folket, vars arbetsklass i nästan hela landet ännu är rent
indiansk och länge kommer att så förbli. Quichua synas
mig ha större utvecklingsmöjligheter än aymaraindianerna.
De styrande klasserna i Bolivia äro mestizerade på dessa
tvenne stammar — varför man i stort sett ännu kan
betrakta Bolivia som en indianstat — men en indianstat med
framtid, som är på god väg att fullständigt europeiseras. 

*




TOLFTE KAPITLET.
Covendo missionsstation.




Det var hällande regn hela sista dagen under
vandringen från Choro till Covendo
missionsstation. När vi den 29 oktober komma dit,
bryter solen fram och lyser på klostret och
kyrkan, som ligga på en höjd vid Rio Beni,
inbäddade i härlig grönska. Det är stämningsfullt att
borta i urskogen se dessa ganska ståtliga byggnader, som
fukten och tiden givit en vacker brungrön patina.

Covendo anlades 1862 av franciskanermunkar.
Indianerna där äro mosetene. Denna mission är ett litet
led i det oerhörda arbete, som de katolska missionärerna
nedlagt i Sydamerika.

När vi resa här, möta vi överallt spår av
missionärernas verk. Mycket av detta har blivit till intet, det är sant
— men så mycket är säkert, att betydelsen av deras
arbete är oerhört stor! De ha nästan överallt varit
Pioniärerna, de första forskningsresandena och
kolonisatörerna, och de ha försökt att försvara indianerna mot
utplundring.

Hur många uppoffrande, storartade människor, hur
många hjältar har det icke funnits bland alla dessa munkar,
jesuiter, franciskaner och andra, som brutit väg i
vildmarken. Vi kalla dem martyrer, som blivit mördade av
indianerna, men vi kunna även kalla dem martyrer,
som kämpat mot sjukdomar, umbäranden och årtiondens
ensamhet.

Covendo är en idyllisk plats. Det ligger mitt uti
skogen. Vill man komma dit landvägen, måste man hugga
sig en stig genom täta snår, lianer och murar av
Heliconiablad, såsom vi gjort. Ingen enda riktig stig för till
Covendo. När munkarna vilja ha kläder, verktyg o. d. från
världen, som ligger utanför den stora skogen, då skicka
de en flotte med moseteneindianer uppför Rio Bopi till
Miguilla. Därifrån är en ridväg till La Paz. Från
Covendo taga de med sig cacaobönor och annat gott.

Ibland fara mosetene på sina flottar nedför Rio Beni
ända till Rurenabaque. Därifrån återvända de helst till
fots, ty det är ett mycket hårt arbete att staka och dra
flottarna uppför den strida floden ända till Covendo.

Man kan tycka, att det skulle vara frestande för
munkarna att öppna den väg vi kommit, för att på detta
sätt komma nära Cochabamba. Så tänka likväl inte
alla munkar. De veta, att då skulle många resande komma
den vägen till Covendo, och munkarna skulle förlora väldet
över indianerna.

Några mil från Covendo ligger ett nybygge, Huachi, det
enda inom ett ofantligt område. Munkarna ha inte ens
öppnat någon stig dit, ty de veta, att från Huachi kommer
brännvinet till missionen.

Covendo är en »ö» i den stora, stora urskogen, som
fyller Andernas dalar mot slättlandet. Blott en enda
forskningsresande har, vad jag vet, hittat till denna
undangömda plats. Det var Balzan, en ung, nobelt tänkande
italiensk zoolog, som tyvärr dog, innan han fick tillfälle
att återvända till sitt land igen. BalzanBolletino della Società geografica Italiana 1891—92. kom till
Covendo nedifrån Rio Benifloden och fortsatte uppför Rio
Bopi till La Paz. d'Orbignyd'Orbigny. Voyage dans 1'Amérique méridionale sid. 183—185. Paris
et Strassbourg T. 3. 1844. träffade 1830, då han
utforskade Rio Sécure, några få mosetene eller chimane.
Dessa voro klädda i långa, violetta bomullsskjortor,
kantade med rött. Deras ansikten voro målade med tre
blåa linjer, av vilka en var bågformig och gick från
kinden till överläppen, den andra var målad under
underläppen och den tredje på näsan. De hade
fjäderkronor av papegojfjädrar. Deras språk har upptecknats
av padre Armentia, Benis apostel, han, som i åratal
ensam vandrade genom väldiga urskogar, buren av sin
tro, en värdig lärjunge till San Francisco.

I Covendo tagas vi vänligt emot av padre Maximiliano,
och så tillbringa vi här fjorton dagar, vilka jag
huvudsakligen använder till att uppteckna sagor och till att göra
utdrag ur missionens kyrkböcker, det senare för att
studera befolkningsrörelsen här. Till detta skall jag
återkomma längre fram i samband med våra studier rörande
chimaneindianerna, som äro mycket nära släkt med
mosetene.

Det är skönt att i Covendo vila oss själva och
mulåsnorna efter den ansträngande marschen från Choro. De
första dagarna äro moseteneindianerna misstänksamma
och märkvärdigt nog mycket litet nyfikna. Smått förargade
äro de, att jag ej vill sälja något av mina bytesvaror utan
blott vill giva dem mot föremål, som de själva tillverkat.
Med små gåvor framför allt till barnen göra vi oss snart
till vänner med några moseteneindianer.

Padre Maximiliano säger, att mosetene äro mycket
svartsjuka. Han vågar sålunda aldrig gå ensam in i en
hydda, när där bara är kvinnor hemma. När jag gör besök
i hyddorna, tar jag därför alltid min hustru med mig.
Hon lyckas otvivelaktigt mycket bättre vinna kvinnorna
än jag männen. De bjuda henne till åkern, där hon hjälper
dem att gräva upp mandioca och hualusaColoeasia esculenta. och blir bjuden
på papaya, ananas och annat gott. Särskilt god vän blir
hon med den femtonåriga Luisa Maito (bild 88) och hennes
bägge småsystrar, Carmen och Teófila. När hon badar i
Covendoån, hålla de vakt, att ingen skall komma, d. v. s.
Berg eller någon av munkarna. Indianmännen, tycka de,
kunna gärna bada bredvid kvinnorna.

När vi göra besök i hyddorna, bliva vi bjudna på

Bild 88. Moseteneindianskan "Luisa". Hon bär gräs till taktäckning.

chicha, som vi måste dricka i botten, såsom bruket är
hos alla indianer. Under dessa besök måste man akta
håret. Mosetene bruka nämligen plocka löss ur sitt eget
huvud och stoppa i håret på dem, som de vilja skämta
med. Vilja de, att någon skall få puru-puru, vilken
sjukdom de alla ha mer eller mindre, skrapa de av huden på
de ljusa fläckarna och smuggla i chichan åt den, som de
vilja åt. Detta är troligen bara magi.

I hyddorna söka vi reda på, vad mosetene ha kvar av
sin hemslöjd.Vår samling från moseteneindianerna är ännu i Sydamerika, där
den är deponerad hos ett tyskt handelshus. När vi fingo underrättelse om
världskrigets utbrott, vågade jag ej sända hem de samlingar, jag hade där.
Dessa äro utom från mosetene, från cavina och chamaindianerna. Såvida
ingen olycka inträffar, är jag säker på att efter kriget återfå dessa samlingar. Till denna skall jag återkomma, när jag
berättar om chimaneindianerna, som bättre än mosetene
bevara sin ursprungliga, materiella kultur.

De flesta av de sagor, vi här lyckas få reda på,
berättas oss av en mosetenekvinna, Tomasa.

Bild 89. Schematisk teckning av en mosetenekydda i en odling nära missionen.
a pall, b eldstad, c malsten, d stege, e hylla att lägga upp förråden på,
f hänghylla att förvara matvaror i, g säng, h bänk.

Det är om aftonen, som min hustru och jag besöka
henne. Det är stämning i hennes hydda. På lägerelden
puttrar grytan, ofta innehållande kött av tapir, vildsvin
eller annat gott från skogen eller fisk från floden. I
taket hänga pilar och buntar av fjädrar jämte kläder av
europeiskt tyg. På mattor, flätade av palmblad, sitta
Tomasa, hennes man, Martin, samt ungarna. Den minsta
brukar ibland leka med en liten flotte, som pappa Martin
snidat åt honom. Fjädrar äro passagerare och paddlare.
Mot väggen står ett altare med en Kristusbild, som
allvarligt blickar ut över gammalt och nytt. Bakom bilden
av Kristus skymtar oljetryck av Maria santisima, helgon
och änglar. Framför Kristus stå vissnade blommor; där
brinner ett flämtande, av munkarna välsignat ljus. Där
hänga radband och krucifix.

Tomasa brukar, när hon berättar, ligga på
palmbladsmattan med ungen vid bröstet eller bredvid sig.
Hon är en underbar skådespelerska. Hela tiden talar hon
med spöklik, entonig röst. Hela hennes kropp talar med
henne. Hennes armar uttrycka med mjuka, ormlika rörelser
sagans alla växlingar. Hon liksom lever med i sagan,
som hon berättar på sitt språk och som sedan hennes
man tolkar för oss.

Dessa sagor äro återgivna längre fram i ett särskilt
kapitel.

En annan sagoberättare är Tomas Huasna. Han hade
lärt sig av padre Tomas Hermoso att skriva och läsa. Tre
sagor har han tecknat upp åt mig på mosetene. Underlig
är ibland Tomas stavning av sitt eget språk, men den är
märkvärdigt konsekvent, och likväl har han aldrig förut
skrivit annat än spanska.

Mycket undra mosetene över att vi inte gå i mässan.
Där kommer en gringoÖknamn, som av mestizerna användes på européer. och, vad de aldrig sett förut, en
gringa. De bliva högst vänligt mottagna av munkarna,
och ändå gå de ej i mässan. Första söndagen, vi äro i
Covendo, kommer munkarnas kock, Machanca, och väcker
min hustru, ropande: »Stig upp, stig upp, genast, skynda
dig, skynda dig! Om du inte går i mässan, ger fadern dig
ris.» När Machanca sedan ser, att min hustru inte får
stryk; fastän hon ej går i mässan, får han säkert något att
tänka på och de andra indianerna något att tala om.
Ännu fundersammare bliva de väl, när de märka, vilket
oerhört intresse dessa främlingar ha för deras egna gamla
föreställningar. Roligt skulle det vara att veta, huru
munkarna lyckas förklara för indianerna skillnaden mellan den
allena saliggörande kyrkans tro och det lutherska kätteriet.
Viss är jag, att förr eller senare bliva de utfrågade om
saken — ty var säker på att även indianer iakttaga och
tänka.

Även i Covendo söka vi efter gamla bo- och
gravplatser och lyckas finna en sådan plats. Den har blottats
av Rio Beni några kilometer nedanför Covendo.
Kulturlagret, som är ett par decimeter mäktigt, ligger ungefär 1
meter djupt och följer floden cirka 300 meter. Under
detta finna vi tre gravar. En av de döda har varit begravd
liggande, utsträckt på rygg, en annan har likaledes legat
på rygg men med knäna uppdragna till hakan. Den tredje
har legat som den föregående men på sidan. I
kulturlagret och i gravarna finna vi samma keramik. Lerkärlen,
vi finna här, ha en karaktäristisk form, flertalet stå på
fyra fötter.

Mycket möjligt är, att de saker, vi här funno, härröra
från de indianer, Quiroga under sina expeditioner mötte i
Cotacajesdalen.

Mosetene säga, att man blir sjuk, om man tar i eller
förvarar dessa gamla saker. En mosetene har sålunda i
en urna funnit en T-formig yxa och en hacka av brons samt
en bägare av lera. Allt utom yxan har hans hustru kastat
i floden. Jag förvärvar av indianen yxan, som tydligen
härrör från fjällkulturen.

Det är överallt samma historia. Alla indianer frukta
de döda och äro rädda att tillägna sig deras tillhörigheter.

*



Bild 90. Chimaneyngling,klädd i skjorta av hemvävt bomullstyg.


TRETTONDE KAPITLET.
Till chimaneindianernas land.




Vi lämna mosetene, då vi anse, att vi ej längre
kunna begagna oss av munkarnas gästfrihet.
Berg går genom skogen till Huaehi med
mulåsnorna, som i Covendo fått en välbehövlig
vila. Där ha de fått äta så mycket ris, de
ville ha. Ett par moseteneindianer följa Berg för att bana
väg för djuren genom urskogen.

Min hustru och jag inskeppa oss med trenne mosetene
och vårt bagage på en flotte. Denna består egentligen av
tvenne flottar, som man bundit ihop för att säkrare kunna
ta sig ned för forsarna.

Nu äro vi med mosetene i deras rätta element. Rio
Beni är här rik på mindre forsar, och det är en farlig färd
för den, som ej är van att manövrera flotten och ta sig
fram i det brusande vattnet. Har man mosetenebesättning,
kan man vara alldeles lugn, då är det uteslutande roligt.
Den är verkligen härlig denna »kälkbacksåkning» utför
forsarna. Det går i ilande fart utför floden. I för och
akter stå indianerna med sina forsstakar av pilgräsets
starka »och sega stammar. Blixtsnabbt styra de fram flotten
mellan stenarna. En enda oförsiktighet, och vi skulle
stjälpa. 
                                                            
Trots den spännande färden undgår ingenting
styrmännen. Då och då flyger en pil från flotten efter någon
fisk, som man ser skymta till i vattenytan. På lugnare
vatten stanna vi flotten, och indianerna springa ut i
vattnet för att fiska med pil och båge. Det är en härlig sport.
Det behövs snabbhet och säkert öga. Det är de
sydamerikanska urskogsindianernas älsklingsnöje. Skjuta fisk i
fors, det är bestämt finare än att meta lax.

Man måste ha tålamod, när man reser med indianer.
Där se de t. ex. apor i skogskanten. De stanna, göra fast
flotten, och i ett nu äro de försvunna. Aporna ha fått
se, att de äro förföljda, och så börjar en vild jakt.
Indianerna ha framladdningsgevär, som inte gå långt, och så
börjar ett fasligt skjutande utan vidare resultat, ty träden
äro höga, och skotten gå sällan fram. Kommer man med
ett långskjutande vapen, är det därför lätt att imponera.
Föga imponerande är däremot den vite mannens förmåga
att ta sig fram bland lianer och bråte, att springa med
näsan i vädret, hålla öga på aporna och inte stå på
huvudet i snåren, inte riva sönder sig på taggarna. Har
man ej kompass med sig, är det riskabelt för en vit man
att ensam gå långt in i urskogen på en sådan jakt, då
man mycket lätt går vilse. För att hitta tillbaka samma
väg, som man kommit, bör man därför överallt göra
märken i träden med skogskniven, som är oumbärlig i
urskogen.

Huachi är en liten sockerplantage med
brännvinsbränneri. Ägaren, senor M., är nykterist. Berg gör
därför den skarpa anmärkningen, att de två helnykterister,
som vi mött i Bolivia, bägge ha brännvinsbränneri.

Mot oss är herr M. utomordentligt förekommande och
skaffar på en dag de tvenne vägvisare, vi behöva för
att komma till chimaneindianerna.

Bland M: s tjänare äro flera lecoindianer. Vi besöka
några av deras hyddor. Dessa verka i motsats till
mosetenehyddorna mycket snygga. Även utanför hyddorna
är det väl sopat. Av deras gamla kultur ser man ej mycket.
Båge, pilar för fiske, slända av samma typ, som mosetene
och chimane använda (bild 104), väskor, sittpallar och
sittmattor är allt, vi se. Leco äro mycket fattigare än
indianerna i Covendo, vilka ej exploateras som här, där
brännvinet är betalningsmedel. Ägaren av Huachi är
likväl mycket förbittrad på munkarna, vilka han säger vara
affärsmän, som uteslutande komma hit för att förtjäna
pengar. Det, tror jag, är en orättvis beskyllning mot
munkarna i Covendo. Ha de förtjänat pengar, har det
åtminstone ej varit på bekostnad av indianernas välstånd.

Den 15 november lämna vi Huachi. Vår ene
vägvisare och stigbanare är indian och heter Federico. Den
andre är mestiz och heter Julio. Den förre skall längre
fram få sitt eget kapitel. Hans liv är en roman. Julio
har antagligen quichuablod. Det är en liten, spinkig,
blek man. Han är religiös, gör korstecknet och läser
bön om morgnarna, dricker icke sprit och anser sig
naturligtvis därför bättre än andra människor.

Julio lyder av princip inte genast utan först efter en
stund. När man är nästan vit och anser sig vara alldeles
vit, är det inte fint att lyda, inte ens, när man har betalt
för att man skall göra det. Julio är liksom Federico
mycket arbetsam och en förträfflig följeslagare i urskogen.
Den oumbärliga skogskniven sköter han med mästarhand.
Det behövs verkligen, ty vägen till chimaneindianernas
land är en alldeles igenvuxen stig över slippriga 
lateritkullar och branta berg, där tvenne vana skogsmän icke
kunna hugga upp mer än cirka 10 km. om dagen.

Vägen följer ett stycke Rio Beni, sedan svänger deri
mot norr och gör en stor båge mot väster. Den går upp
på bergskammen och sedan ned till Rio Inicua, så över
Cerro Pelado ned till Rio Quérosen (fotogenfloden). Ända
härifrån till långt ned i Argentina finner man, som nämnt,
längs med Anderna petroleumkällor, som numera äro
föremål för stor uppmärksamhet.

Sedan bär det upp på bergskammen och så ned igen
till en ganska betydande flod, som påstås vara Rio
Quiquivé och flyta till Rio Beni, men som snarare synes mig
vara övre Rio Yacuma, en stor biflod till Rio Mamoré.
Sedan bär det vidare över Chamaybergen till Rio Emé
och så vidare genom skogarna till chimaneindianern¾s
land.

Vi gå genom ett område, som på kartorna brukar
betecknas som outforskat. Delvis är det känt för några
nybyggare och skogsmän, till största delen icke ens för dem.
Någon forskare har icke beträtt dessa obanade stigar, ännu
mindre någon europeisk kvinna. Någon sådan lär ej ens
ha besökt missionsstationen Covendo.

Steg för steg måste vi arbeta oss fram genom taggiga
snår, lianer, manshöga brännässlor och murar av tjocka
bambustammar. Alldeles ofarligt är det inte, ty talrika
giftiga ormar leva bland alla dessa växter och all denna
bråte. Federico har här en gång blivit ormbiten och varit
helt nära döden. Hans hund blev också ormbiten och
dog inom en timme.

Svårt är det för mulåsnorna att gå uppför de branta
backarna. Redan helt nära Huachi rutscha två av
lastmulåsnorna ned i en bäck, så att en del av vår packning
blir genomblöt och åtskilliga filmsrullar förstörda. Detta
är orsaken till att vi ha så få fotografier från
moseteneindianerna.

Det är underliga skogar här. Fastän det regnar hela
dagen, kunna vi ej alla dagar finna något vatten. Särskilt
svårt är det att få tag i tillräckligt med vatten åt djuren,
ty vi måste ofta slå läger uppe på höjderna. Trots
vegetationens överdådiga yppighet riskera vi, att våra
mulåsnor svälta ihjäl. På marken finnes ingenting för dem att
äta. Det enda, vi ha att ge dem, är palmblad, och det
är säkert dåligt bete. När vi slå läger, fälla vi palmer,
och på så sätt skaffa vi mulåsnorna åtminstone
bukfylla.

Jag är likväl glad, att vi ha djuren med oss. Det
går långsamt men säkert framåt. Vi kunna ta med oss
allt, vad vi behöva, och äro ej beroende av bärare.
På många ställen är det likväl ytterst $vårt att få fram
mulåsnorna. Det ser rysligt ut, när de i de höga, branta,
slippriga lateritbackarna slå över och rulla ned med
packlådorna. De riva och slå stora hål i huvudet och på benen.
Ibland orka de ej ta sig upp med packningen. Då måste
de lastas av, och lådorna få lov att bäras eller släpas
uppför höjderna. Det är väl, att Berg är så stark och så villig.
Min hustru tar också hårda tag, släpande på bördorna i
den slippriga leran. Hon ser ut som en pojke, en riktigt
smutsig pojke, våt, svettig, trasig och sönderriven.
Mulåsnorna lukta as och jodoform. De ha stora, djupa sår
på ryggarna, som vi ha svårt att hålla fria från mask.
Ett par äro alldeles nedbrutna och orka efter ett par
dagar inte mera bära några bördor.

Det regnar nästan ständigt. Vi äro aldrig torra.
Regnar det inte, blir man likväl i den fuktvarma luften
alldeles våt av svett. Federico säger, att det regnar, därför
att främmande personer gå upp på dessa berg. Om
nätterna kunna vi under vårt tält skydda oss mot regnet.
Vår bädd är den hårda marken. Till Huachi hade min
hustru en fältsäng med sig. Den lämnade hon kvar där
såsom varande onödig lyx, och nu måste hon såsom vi
andra sova på en på marken utbredd presenning.

Mat ha vi icke tagit med oss för mer än högst tio
dagar, så att vi måste komplettera våra förråd med
apkött och med att ta in ett par hål på svångremmarna.
Bild 91. Från urskogen mellan Huachi och Cosincho.

Apa är inte dåligt fastän något oaptitligt. Man måste
skära köttet i små bitar, så att man inte ser, vad man äter.
Indianerna anse allmänt, att aphänder och apfötter äro
stora läckerheter. Särskilt välsmakande skall hjärnan
vara. Dessa delikatesser har jag likväl aldrig vågat mig
på. Av de många olika aparterna anses spindelaporna
vara de mest välsmakande. Halstrade över elden, likna
de betänkligt små negerungar.

Uppe på höjderna är det en utomordentligt vacker
vegetation av palmer, dels finbladiga, dels med breda
flikar. Ytterst rikt är det på ormbunkar av alla slag.
Särskilt imponera trädormbunkarna på främlingen.
Trädstammarna äro övervuxna av mossa, bromeliacéer, enstaka
orchidéer och andra växter. Blommor se vi ytterst få.
Allt är grönska, grönt i otaliga nyanser. Överallt möta
vi bambusnår, svåra att slå oss igenom, härliga genom
sin fina grönska. Det ligger sagostämning över dessa
skogar. Det behövdes en konstnärs pensel för att måla
den. Omöjligt är det att här taga några begripliga
fotografier, ty kameran ser blott de närmaste bladen och
kvistarna och ej det underbara, djupt in mellan
trädstammar, behängda med mossa och ormbunkar, mellan
bamburören, som med sina långa fina grenar slingra sig
fram över träd och buskar. På marken samlas allt, som
stupat och ruttnat ned av denna yppiga vegetation,
bildande en mjuk, djup matta.

Bland alla dessa blad, i all denna bråte finnas otaliga
gömslen för dem, som krypa, kräla, hoppa och springa.
Snäckor se vi ej många i dessa skogar. En eller annan
bulimid kryper bland mossa och löv. Tusenfotingar från
de minsta till dem, som äro riktiga jättar, över 1 dm.
långa, kravla överallt bland bråten. Där vi slå läger,
samla sig hundratals svarta bin. De stinga ej, men de
äro likväl en riktig plåga. De krypa i svetten i ansiktet,
in i öron och ögon. Vi hitta dem i maten, i
matförråden, överallt. Myror finnas här av alla storlekar, från
de stora svarta, som stinga som bålgetingarMegaloponera sp., till de
minsta små. Där finnes bland dem ett slags bruna, som
kallas »sepes»Åtta sp., vilka likna våra vanliga stackmyror.
De äro bladskärare och bita ut stora stycken ur kläder och
filtar. Blott några få av dessa myror ha namn på spanska.
Indianen känner dem alla. För honom äro de inte bara
myror. Han ger alla de olika arterna namn på sitt språk.
Om aftonen samla sig nattfjärilarna i oändlighet i lägret.
De släcka ljuset, de ramla i soppan, de klättra på
myggnätens väggar. Mot ljuset komma de, alla, som flyga, hoppa
och springa. Eldflugor, små och stora, fara surrande
och lysande genom lägret. Federico säger, att om en sådan
faller i grytan, dör man, om man äter av maten.Samma föreställning ha även quicliuaindianerna. På
myggnätets vita väggar klättra små och stora, som ej
få komma in för att pina och störa de vilande vandrarna.
Här härskar den oändliga grönskan i sin vildaste
yppighet och insekterna, som ha millioner kryphål.

Vad vi sakna i urskogen är gläntan, ängen,
gräsmattan, där vi kunna vräka oss, röka och må gott. Här
måste vi alltid sätta oss med största försiktighet. Det
finnes så mycket, som bits. På löv och blad krypa
fästingar, från de största till de minsta. Dagligen plocka vi
tjogtals av dem på våra kroppar. För vår hund Toy är
denna urskogsvandring en lidandets väg. Dagligen plockar
min hustru ur honom stora fluglarver, Dermatomya, små
fluglarver och sandloppor. Toy är ett riktigt vandrande
maskbo.

Det högre djurlivet är fattigt. Sällan se vi spår av
vildsvin eller tapir. Apflockarna äro däremot icke så få,
och apa är, som nämnt, vårt dagliga bröd. Där finnas
vrålaporMycetes (kallas här »manetche»).
, spindelaporAteles (kallas här »marimono»).
, visselapor En Cebusart.
 och de sällsynta
nattapornaNyctipithecos.. Fågellivet är fattigt. Det är ingen fågelsång i
urskogen. Där sjunga blott cicadorna. Någon gång höra 

Bild 92. Chimaneindianer med sin kanot.Det var i den kanoten, vi gjorde vår första färd på Rio Maniqui.

vi en »utchi»Cyanocorax chrysops.
, fågeln som har så många läten, eller se
vi en rödgrann »tunqui»Rupicola.. Ibland skrämma vi upp en
flock »pavas»Penelope (flera arter finnas här). eller höra vi en »pauchi»Crax alector (kallas även muturn). spela hou, hou,
hou. Någon gång tro vi oss höra göken. Det lär vara en
duva, som härmar honom. En eller annan tinamidDessa fåglar påminna om rapphöns. kilar  
i snåren. En gång ha vi funnit de vackert blågröna
äggen av »coloman», den läckraste bland urskogens fåglar.Antagligen en tinamid.
Mosetene bruka hänga dem, utblåsta, jämte palmblad och
ljus framför helgonbilderna, när de pryda åt dem till
festdagarna.

Skogarna här äro så gott som fullständigt obebodda.
Några få indianer, vilka rymt från missionerna, äro de
enda människor, som leva i dessa väldiga skogar, och
det område, de bebo och genomströva, är jämförelsevis
litet. De ha numera ingen förbindelse med de vita.

När man kommer ett stycke från floderna inåt
skogarna, är det svårt att livnära sig här. I den stora
skogen är det mycket arbetsamt att med dåliga verktyg
röja för odling. I småbäckarna är det ont om fisk, och
utan fisk är det svårt att leva för indianen, ty jakten är
inte mycket att lita på. Skulle man gå vilse i denna skog
och vore man ej i tillfälle att samla upp regnvatten, skulle
man riskera att törsta ihjäl. Tänk Eder så underligt, djur
och människor kunna i denna stora, fuktvarma urskog
dö av törst och svält.

Under kinabarkens dagar var det livligt här i
skogarna. Stigarna voro bättre och cascarilleros hade överallt
sina lägerplatser. När kinabarken tack vare odlingarna i
Indien blev billigare, lämnades urskogen åter åt
vrålaporna, visselaporna, spindelaporna och alla andra djur,
som bryta tystnaden i den stora, stora skogen.
Människan hade här icke fattat fast fot. Det gick så, som det
nu håller på att gå i gummiskogarna. De få röjningarna
växa igen, och det växer fort här. Hyddorna multna.
Urskogen är alltid färdig att täppa igen hålen efter
människornas yxor och spadar.

Där lever ännu en gammal forskningsresande, som
jämte några andra gripit djupt in i dessa trakters öde.
Det är sir Clemens Markham. Han var en av dem, som
förde frön av kinaträdet till Asien, till Indien, varifrån det
mesta kininet nu kommer. När kinaträden där växte
stora, då måste människan åter lämna urskogarna här.
Då högg ingen mer av lianerna, som slingrade sig över
stigarna, då fingo trädstammarna, när de fallit ned över
vägarna, ligga kvar, tills de multnade bort. Då reparerade
ingen efter störtregnet, när det sköljt bort, vad människan
grävt för att lättare komma fram och lättare förtjäna
pengar.

»Det var under kinabarkens tid,» säga gubbarna här.
»Det var under guldåldern, då här i dalarna, i skogarna på
Andernas östsluttningar var liv och här fanns pengar.»
»Det var under gummitappningens tid ... då här var liv
och här fanns pengar, då man drack champagne, öl och
absint lådvis,» komma de unga att säga om urskogarna i
andra trakter.

I sexton dagar vandra vi genom urskogen över de
skogsklädda bergstopparna. Blott på en av topparna, El
Cerro Pelado, har skogen inte orkat upp. Därifrån ha vi
en underbar utsikt. Vi se bergen, där Rio Quiquivé
rinner upp, där rymlingar från missionerna lära bo. Vi
se långt bort som tunna skuggor fjällen bortåt La Paz,
aymaraindianernas fjäll. Vi se bergen, som mot norr
rama in Rio Inicua och Rio Quiquivé, oerhörda skogar,
där inga människor bo och röja. Mot nordväst löpa här
alla bergskedjorna, Andernas yttersta vågor mot Mojos
och Benis slätter. Det är ett väldigt land, där människan
en gång, när goda vägar och ej farliga stigar gå fram här,
kommer att ha ett rikt verksamhetsområde.

I nordost bakom bergskammarna flyter Rio Maniqui
genom chimaneindianernas land. Vi äro ej så långt från
denna flod, då vi möta några moseteneindianer, som
återvända landvägen från Rurenabaque vid Rio Beni,
dit de färdats på flottar. De äro gamla bekanta från
Covendo. De säga, att chimaneindianerna, ursinniga på de
vita, ha bränt sina hyddor och ha begivit sig till de
otillgängliga skogarna vid övre Rio Apére. Den omedelbara
anledningen till detta var, säga de, att en chimane sänt lök
att sälja i en by, San Borga. Den vite, som haft 
försäljningen om hand, hade stulit löken, d. v. s. sålt den för
egen räkning.

Denna underrättelse göra oss mycket förstämda.
Tänk, om vi förgäves gått denna urusla stig genom
tiomilaskogen mellan Rio Beni och Mojos slätter.

Bild 93. Lägerhydda. Chimane.

*



Bild 94. Sikt. Chimane.


FJORTONDE KAPITLET.
Federico Araona.




Vår ene följeslagare på marschen genom
urskogarna till chimaneindianernas land är en
ovanligt hurtig och sympatisk man. Jag vill
söka att med några ord teckna hans karaktär.
Det blir också ett bidrag till förståelsen av
indianerna.

Federico Araona blev rövad som barn från den stam,
vars stamnamn han bär som släktnamn. Sedan
uppfostrades han en tid i La Paz, där han lärde sig skriva och läsa.

Återkommen till skogarna blev han gummiarbetare
och fick pröva på alla de svårigheter, som äro förenade
med en sådan arbetares liv. Där blev han gift med en
mycket vacker flicka. De levde lyckliga, tills hon blev
förförd av en munk, som för detta äventyr lär ha blivit
utstött ur franciskanerorden.


När munken tröttnat, övertogs Federicos hustru, som
nu förskjutits av sin man, av en peruan.

På Rio Benis strand hade peruanen slagit läger. På
andra sidan var Federico, och han var drucken. Någon
sade till honom: »Vet du, att din hustru ligger hos
peruanen därborta?  Han har det bra, han.»

Det var för mycket för Federico. Han tog sin
winchesterkarbin och sköt peruanen en kula mitt emellan
ögonen. Sedan rymde han till chimaneindianernas land.
Där var han i flera år, och ännu känner han sig icke
riktigt säker, ty peruanen har inflytelserika släktingar, som
söka att få dråparen bestraffad.

Federico var drucken, när han dödade peruanen.
Spriten gav honom handlingskraft. Den kom hatet, som han
närde i sitt hjärta, att ta form av en handling.

Federico är annars mycket godmodig. Han är aldrig
häftig. Det är icke indianskt att brusa upp, som vi svenskar
så lätt göra — för att en stund senare vara goda igen.
Jag hörde honom aldrig byta ett ont ord med vår andre
infödde följeslagare, Julio. Indianen surnar så
småningom. Han blir lömsk. När han sedan super sig full,
kommer det fram, vad han gått och gömt på. Då blir
han häftig, då skäller han, då kan det även komma till
slagsmål.

Säkert sikte hade Federico, då han gav peruanen kulan
mellan ögonen. Han är ovärderlig som jägare. Inte ens
nattapanNyctipithecus. som rör sig i skymningen som en skugga bland
skogens täta lövverk, undgår hans säkra skott. Han är helt
enkelt en mästerskytt.

Det är ett stort nöje att gå i urskogen med Federico.
Han ser, där ingen annan ser. Han hör, där ingen annan
hör. Han känner djurens läten, och han härmar dem alla.

Federico kan gå långt och uthålligt och kan föra
skogskniven genom snår och skog, men han orkar inte
lyfta våra packlådor, som Berg däremot hanterar med
största lätthet.

Han super, det göra de alla. Hemma dricka de majsöl,
och när de komma åt och lärt sig, supa de sprit.

Federico har dumt nog gift sig med tillhjälp av den
katolska kyrkan och kan därför ej gifta om sig.
Äktenskapet är ett sakrament, och det upplöses ej för en fattig
indian, inte ens om en Herrans tjänare lockat hans hustru
till hor.

Federico tycker om min hustrus väninna,
moseteneindianskan Luisa, som är en duktig och ganska nätt
flicka; och en vacker dag rymmer han väl med henne
och slår sig på samvetsäktenskap. »Det är sorgligt att
inte ha någon att arbeta för,» säger Federico. Indianen
är alltid fästad vid hem och barn och tycker inte om
ungkarlslivet.

Federico har såsom indianer i allmänhet mycket lätt
för språk. Han kan aymara, tacana, mosetene, spanska
och portugisiska. Vore han en längre tid med oss, lärde
han sig väl även svenska, börjande med »djävla
mulåsna». Jag försökte att övertala Federico att komma med
mig som tolk och bjöd honom en efter hans förhållanden
mycket stor lön. Han ville inte följa med, dels därför att
det skulle bli stor fest i Covendo, dels därför att han
skulle hem och så. Antagligen sådde han ingenting det
året. Federico har ju ingen att så för. Liksom de allra
flesta skogsindianer tänker han ej på att samla på hög.
Han skulle inte stå ut med att arbeta några månader i
sträck utan att tvingas därtill av skulder. Att samla på
hög för att på så sätt förbättra sin ställning, det förstår
Federico ej. I detta är han en riktig indian.

Skulle indianen förstå att ligga i och arbeta flitigt,
knoga och spara, villigt gripa de tillfällen, som erbjuda
sig till arbetsförtjänst, då skulle skuldslaveriet icke vara
så utbrett, som det är i gummitrakterna. Indianen måste
tvingas till arbete; när han har skulder, tvingas han av
dessa. Är han skuldfri, bryr han sig ej om att arbeta mer
än litet grand i åkern och på floden och i skogen med
fiske och jakt, d. v. s. tillräckligt för att äta och skaffa mat 
åt de sina. Är han gift, och det äro nästan alla manbara
indianer, får hustrun knoga med det tyngsta och mesta,
och då har han det bra.

I Federicos karaktär finnes ett pessimistiskt drag,
som är karaktäristiskt för många indianer. De se ofta
allt i svart. De tro, att jakten skall slå fel, att det eller
det inte skall gå bra. Pessimismen och fatalismen äro
tvillingar. Indianen tar motgång och medgång med en
viss likgiltighet.

Federico är lättrogen. Det är flertalet urskogsindianer.
Han har flera gånger fört boskap långa vägar åt infödda
patroner utan att få någon som helst ersättning. Han
har hellre arbetat åt en infödd för löftet om god
betalning än för en säker och riklig ersättning åt en utlänning.

En av Federicos största förtjänster är, att han är
absolut ärlig. Det är, som nämnt, i allmänhet alla
indianer i skogstrakterna i motsats till quichua i bergen.

Ett stort fel är, att han ej är riktigt pålitlig. En
indian förstår ej, att en man bör stå vid sitt ord. En
nordamerikan hade i dessa trakter sökt petroleum. Som
följeslagare hade han Federico och några
chimaneindianer. Trött på deras tröghet kommenderade han dem
litet skarpt med den påföljd, att hela sällskapet, även
Federico, rymde sin väg.

Indianen har mycket svårt att gå från sina vanor.
Det hör ej till mina vanor att dagligen äta apa, men jag
finner mig däri. Det gör även min hustru, och det gör
även Berg. Indianen vill på vandring långt borta i
urskogen ha det som hemma. Han skall ha bananer och
för övrigt så, som han är van att ha det. Federico
försvarade sin rymning från nordamerikanen därmed, att
»mjölet var slut». Fastän man är betald i förskott, kan
man rymma, när maten inte är så, som den bör vara enligt
indianska begrepp.

Orsaken till rymningen är, att man efter några dagar
inte tycker det är roligt längre — och då ger man tappt och
sviker, vad man lovat.

Lustigt nog är Federico rädd för regn, här, där det
regnar nattligen och dagligen. Han tycker, att om det
regnar på morgonen, bör man ligga still, tills det klarnar,
detta även om man riskerar, »att mjölet tar slut».

Federico har ett gott hjärta. Han är alltid snäll mot
Toy och tycker, att han bör ha ordentligt med mat. Det
har han väl lärt av chimane- och moseteneindianerna,
vilka oindianskt nog giva rikligt med mat åt sina hundar.

Federico är uppfostrad delvis hos de vita men inte
så grundligt och inte så länge, att han ej förblivit indian.

Bild 95. Eldfläkt, flätad av ett palmblad. Chimane.

*



Bild 96. A. chimanekanot. B. yuracárekanot.Chimanekanoten fästes med stång, som stickes genom ett hål ikanoten ned i sandbottnen.


FEMTONDE KAPITLET.
I kanot genom chimaneindianernas land.




På eftermiddagen den 30 november komma
vi fram till Rio Maniqui. I sällskap med
Federico begiver jag mig nedåt floden,
vadande i vattnet i flera timmar för att
träffa människor och få litet proviant. På
vägen gå vi nära flodstranden förbi en källa med mycket
salt vatten. Ur denna och en annan mera betydande
saltkälla få chimaneindianerna salt. Ur vattnet och den
salthaltiga jorden koka de ut salt i stora lerkärl. Federico
berättar mig, hur chimane först fingo reda på denna
saltkälla.

Chimane hade en tam visselapaEn cebusart. Kallas här »mono silvador».. En dag kom den
hem med salt på fingrarna. Indianerna undrade, varifrån
den fått salt. Följande dag gick apan bort och kom
igen, nersölad med salt. Den ville ej tala om, var den
hämtade saltet. På så sätt gick apan bort många dagar.
När indianerna gingo efter den, vände den om, ty den
ville ej visa, var källan var.

En dag smög en gosse efter apan. När han kom
fram till flodstranden, hoppade apan ned ur en lian och
visade på så sätt, var källan var.

Federico är naturligtvis väl hemmastadd i denna trakt.
Han för mig först till ett par platser, där han tror, att
chimaneindianerna bo. När vi komma dit, finna vi
hyddorna nedbrända. Skulle det vara sant, vad
moseteneindianerna påstått?

Vi fortsätta längre nedför floden till det enda nybygge,
som finnes här. Det bebos av ett par bolivianare och en
argentinare, som här ha några kor och en odling av
sockerrör. När vi komma fram, finna vi herrarna mycket
druckna. De bjuda oss på brännvin men däremot ej på
mat. Federico får lov att säga ifrån, att vi inte ätit
ordentligt på flera dagar. Vi få då kött åt oss och åt
de våra, som vi lämnat i skogen.

Federico lyckas, fastän det är alldeles mörkt, förmå
ett par chimane, som äro på besök, att paddla oss uppför
floden. Vi inskeppa oss i deras ranka, otäta lilla kanot.
Uttröttad som jag är, lägger jag mig raklång ned i vattnet
på kanotbottnen, och så somnar jag och sover gott, fastän
jag är alldeles genomblöt. Sent på natten vaknar jag
av att vi äro framme vid lägret, där min hustru, Berg
och Julio hungriga vänta oss. Chimaneindianerna få av
mig var sin kniv och äro mycket belåtna.

I deras kanot fara min hustru och jag följande dag
till Cosincho, som nybygget kallas, under det att
mulåsnorna föras vadande och simmande nedför floden.
Ombord i den ranka kanoten har jag alla mina fotografier
och anteckningsböcker, så jag tycker, att det är ruskigt,
när vi måste fara utför en strid fors med det dyrbara
bagaget. Det går likväl bra, ty chimaneindianerna äro
utomordentligt skickliga i att manövrera kanoten bland
stenarna.

Deras kanoter äro såsom hos de flesta indianer
urholkade trädstammar, som de staka och paddla fram
(bild 96 A). Utom kanoter ha de flottar, liknande dem, vi
lärt känna hos moseteneindianerna. Vi ha här sydgränsen
i Sydamerika för användning av flottar av trä (bild 97).

Argentinaren i Cosincho ser minst sagt lustig ut. Han
uppträder i en ytterst trasig skjorta. Ena benet är
instucket i ett byxben, och det andra är naket. Orsaken
till denna garderobbrist är den, att korna och oxarna
på gården ha ätit upp hans kläder. Hänger man här
ut en skjorta till torkning och ej passar på, kan man
vara säker på att få se den försvinna i en ox- eller
komage. Djuren äro otroligt begivna på detta underliga
slag av läckerheter, vilket jag tror beror på salthunger,
ty trots saltkällorna längre upp vid floden finnes här
intet salt. 

Medan vi äro i Cosincho, komma några chimane- och
även några yuracáreindianer dit. När man ser dem
tillsammans, blir man frapperad av de förras sävlighet och
tröghet och de senares livlighet och arbetsfart. Mycket
olika se de ut. Chimane äro klädda i gråa, smutsiga,
fotsida hemvävda skjortor och försmå alla prydnader.
Yuracáre ha fina bastskjortor och äro grant målade samt
bära talrika halsband av frön och glaspärlor.

I sina gömmor ha yuracáreindianerna medfört ett par
grant målade festdräkter, som jag lyckas förvärva. Dessa
äro här avbildade (bild 99). Ornamenten på dessa
festdräkter äro ofta anbragta med trästämplar.

Det är inte lätt att få reda på varför
chimaneindianerna ha bränt sina hyddor. Några säga, att det beror
på att en medlem av familjen har dött. Vid sådana
tillfällen bruka de liksom många andra indianer övergiva
boplatsen och söka sig en annan, där de ej behöva frukta
den dödes ande. Sedan får jag reda på att det har varit
något uppträde mellan chimaneindianerna och nybyggarna
och att en av de senare blivit slagen. Orsaken till detta
har varit de vitas upprepade övergrepp och stölder.
Indianerna ha nu tröttnat och lämnat Rio Maniqui och
begivit sig till övre Rio Apére, där inga vita bo. Där få
de vara i fred åtminstone en tid. Lyckligtvis för mig
ha inte alla chimane utan blott några familjer lämnat
dessa trakter.

Chimane, som tala en med mosetenespråket mycket 
Bild 97.  Chimanefamilj på resa.

Bild 98. Yuracáreindian från Rio Chapáre i målad
barkskjorta. "Dagen efter."

närbesläktad dialekt, bo vid de två nämnda floderna, som
delvis ännu äro outforskade. De höra till Rio Mamorés
vattensystem. Rio Maniqui lär flyta ut i en sjö. »I den
sjön finnes en stor orm, som lägger sig omkring kanoten
och slukar både farkost och besättning. Där lär även
vimla av väldiga alligatorer, som söka att stjälpa kanoten.»
Rio Maniqui är segelbar långt ovanför Cosincho för flottar

Bild 99. Festdräkter för män. Yuracáre.
och små kanoter. Rio Apére är troligen även den
segelbar för helt små farkoster.

Bild 100. Yuracáreflicka, från Rio Chapáre.På huvudet har hon det breda bandet till bärnätet, som hänger tomtpå ryggen. Bandet är av barktyg.

Chimane höra liksom sina stamfränder mosetene och
liksom yuracáre till skogsstammarna. De bo ej vid sina
floder längre ned, än till där den stora slätten börjar. Där
taga andra stammar med andra språk, maropa och mojo,
vid. Det är skogen, som har skyddat dem från att gå
under, att »civiliseras» som dessa. I skogen ha de och
ha de haft sina gömslen, dit de dragit sig undan, när
de vita ha behandlat dem illa.

Chimaneindianernas grannar äro utom mosetene,
yuracáre mojo (San Ignacianos) och maropa (Borganos),
vilka alla lära förhäxa. Från quichuaindianernas fjäll
skiljes chimaneindianernas land av väldiga skogar, som
ingen människa bebor eller besöker. De ha ej någon som
helst förbindelse med incakulturens ättlingar.
Chimaneindianernas kultur är oavsett missionärernas inflytande
densamma som moseteneindianernas. Med yuracáre, som
tala ett alldeles olika språk, ha de föga gemensamt. Jag
har redan sagt, att i dräkt och uppträdande äro de mycket
olika.

Vi besluta oss för att min hustru, jag och bagaget
skola fara med ett par chimane nedför Maniquifloden,
under det att Berg, Toy och en chimane följa flodstranden
med mulåsnorna, Vi ämna göra besök i de talrika
chimanehyddor, som ligga nära floden häremellan och San
Borga.   
                                                            
Den 4 december lämna vi Cosincho, sedan vi tagit
avsked av Federico och Julio. Den förre hade varit en
man för mig. Nu återvänder han till sin Luisa. Chimane
föra oss först till en plats, kallad Chichira. Vi fara i
en yuracárekanot (bild 96 B), som är rymlig och säker, så
att färden är synnerligen angenäm. Inga indianer äro så
utmärkta kanotbyggare som yuracáre. I Chichira ha vi
stämt möte med Berg.

När vi komma dit, slå vi upp våra två tält på
flodstranden bland pilgräsen. I skogskanten ha sexton
chimanefamiljer sina hyddor. Dessa ligga ej i en klunga
utan en eller par tillsammans över ett större område.
Där ha de även sina odlingar.

Förbi vårt läger flyter Rio Maniqui. Den är full
av stockar och bråte, som fastnat i sanden. På dagen
är det brännande hett på sandstranden, framemot aftonen
är det härligt. På natten sprider månen sitt melankoliska
sken över flod, tält, hyddor och urskog.

Chimaneindianerna liksom moseteneindianerna äro ej
påträngande. Det är tydligen inte fint att vara nyfiken.
Naturligtvis äro de mycket misstänksamma. De undra,
vad vi vilja här, varför vi byta oss till deras trasiga,
lappade skjortor mot hela, vad vi ämna göra med alla
dessa saker. Därtill kommer, att de vita i Cosincho talat
illa om oss. De ha varnat indianerna för oss, påstående,
att vi ämna stjäla allt, vad de ha. På samma sätt hade
de förtalat en nordamerikansk gruvletare, som varit i
dessa trakter. De frukta konkurrensen med andra vita,
som betala indianerna ordentligt.

Vi göra visiter i hyddorna för att byta oss till en
karaktäristisk samling av indianernas tillhörigheter.
Chimane synas likväl ej vara mycket angelägna om besök.
De se besvärade ut. Så småningom börja de likväl att
göra återvisiter. Till och med ensamma kvinnor komma
till lägret, vilket de aldrig skulle göra, om inte min hustru
vore med. När kvinnorna kunna, vända de sig alltid till
henne. Ingen enda går tomhänt ifrån oss. Vi ge dem
allehanda småpresenter. Barnen få socker. Även indianbarn
tycka rysligt mycket om sött. Av våra bytesvaror gilla de
framför allt knivar och yxor samt grova stoppnålar.
Däremot bry de sig ej alls om glaspärlor och granna tyger.
De senare anse de ej nog hållbara till klädedräkt. När
vi fråga dem, vad för tyg de önska, känna och peka de
på tältduken. Den tycka de är bastant nog. Det är dem
alldeles likgiltigt, om ett tyg är rött, blått eller vitt,
bara det är starkt.

Det är underliga indianer, som inte ha det minsta
intresse för att smycka sig. Aldrig se vi, att någon målat
eller tatuerat sig. Kvinnorna ha några enkla halsband
av frön och glaspärlor. Barnen bära några halsband av
frön och tänder. De äldre männen synas försmå allt sådant.
Barnen ha även fjädrar och små skinnstycken på sina
vaggor och skjortor. Dessa äro med säkerhet anbragta 
som amuletter och ej till prydnad. I deras gömmor finnas
ej heller några fjäderprydnader. De samla visserligen
en del granna fjädrar, men dessa ämna de ej själva
använda, utan de sälja dem till borganos och mestizerna
och möjligen till yuracáre.

Kvinnorna och barnen gå liksom männen i långa,
fotsida skjortor. De äldres kläder äro av tjockt, hemvävt
bomullstyg. Barnens äro dels av samma material, dels
av barktyg. Detta tillverkas av bastlagret under barken
från bibositrädetFicus sp.. Det bultas med refflade träklubbor.
Dylikt tyg användes, som bekant, av en mängd
indianstammar i Sydamerika. Håret bära kvinnorna långt ned
på axlarna eller hopvirat i tvenne flätor, männen ha det
rundskuret (bild 90). De ha inga huvudbonader och ingen
fotbeklädnad. Armlederna äro hårt ombundna med breda,
ofta i trevliga mönster vävda band. Dessa äro säkerligen
ej prydnader utan amuletter. Jag har hört uppgivas, att
de skydda mot sjukdomar.

Chimaneindianerna. se gråa och smutsiga ut. Det är
ett folk, som ständigt badar men som ändå är smutsigt.
Deras kläder äro otäckt snaskiga och detta, fastän de
ibland tvätta och ständigt stoppa dem (bild 114). Föga
aktsamma som de äro, bli deras kläder snart
nedsmutsade.

Chimanemännen se ganska vanliga ut. Däremot är
det någonting egendomligt imponerande över kvinnorna.
De äro ovanligt grovt byggda och ha något tryggt
och värdigt över sig, som påminner om svenska
dalkullor. Alltid se vi dem sysselsatta med något arbete.
En och annan av de medelålders kvinnorna äro ganska
korpulenta.

Från vårt läger se vi livet på flodstranden. Där
komma och gå indianer och indianskor. Framför allt,
när solen ej skiner för varm, äro de ute. Barn, kvinnor
och män bada tillsammans intill flodstranden. De våga
sig ej ut mitt i floden för alligatorn, som där håller sig
gömd bland stockar och annan bråte.

Bild 101—102. Visar konstruktionen av två lägerhyddor. Chimane.
Detta anser jag vara dessa indianers ursprungliga hustyp. De stänger, som
ej ha klykor, äro av pilgräs.

Då och då se vi ensamma män eller familjer
komma hem från eller gå till jakten och åkern.
Kvinnorna bära över pannan, männen över axlarna. Någon
gång kommer en flotte nedför eller uppför floden. Det
är en chimanefamilj på vandring. I fören står hustrun eller
en av hustrurna, i aktern står mannen. Lasten är hela
husgerådet, majs, bananer, bågar och pilar samt ungarna,
några höns och hundar och för övrigt allt, vad en resande
chimanefamilj kan behöva. När någon chimanefamilj
kommer förbi på floden, går en eller annan dem tillmötes.
Det är ingen rusning, ingen nyfikenhet. Det är, som sagt,
ej fint att vara nyfiken.

Vi se ej barnen samla sig i skaror för att leka.
Ibland se vi ett par barn hoppa och springa
tillsammans i flodkanten. De äro i regel från samma hydda
eller hyddgrupp. Ej heller se vi indianerna samlas i
stora sällskap. Varje familj går för sig själv. Det är
alldeles olika mot förhållandet t. ex. i Chaco, där barn,
ungdom och gamla ständigt samlas i stora sällskap för att
leka, dansa, prata och supa. Indianerna av skilda stammar
äro mycket olika i många avseenden.

En del chimane äro ej fullt bofasta, d. v. s. de ha
odlingar och hyddor på flera ställen, mellan vilka de
flytta för skörd och sådd. Det roar chimaneindianerna
att »promenera» upp- och nedför floden. Detta sätt att
leva är säkerligen det ursprungliga här, och det är först,
när de fått järnverktyg, som de blivit mera bofasta. Tack
vare dessa ha de kunnat röja större odlingar än förut.

Indianerna bo i små, öppna, fyrkantiga hyddor med
tak av pilgräs eller palmblad. Dessa hyddor ha
säkerligen utvecklats under inflytande av de vita. Troligt är,
att de mycket enkla hyddor, de bygga under sina
vandringar (bild 101, 102), likna den ursprungliga
hyddtypen här. Till hyddan hör i regel ett kokskjul och ett
tätt byggt, koniskt hönshus.

Trots att det inte är mycket väggar i
chimaneindianernas hyddor, luktar det illa där. Det luktar rutten
fisk, ruttet kött, urin och snusk. Vore ej hyddan så luftig,
vore det outhärdligt att vara där. Flertalet av deras
tillhörigheter ligga på marken. Där är en faslig oreda.
Där ligga kläder, trasor, matrester, liggmattor, kalebasser
och annat, allt utan någon synbar ordning. Om man
undantar pilarna, som äro aktsamt förvarade, finnes
det ingenting, som är fint i deras hyddor. Allt hålles
så trasigt. Deras väskor (bild 113), som de sitta och fläta
i vackra ornament, äro, sedan de haft dem en tid,
så smutsiga, att man ej kan se ornamenten. Chimane
äro stora barn, som snart tröttna.

Hängmattan är här okänd. Bädden i hyddan består
av flätade palmbladsmattor, barkstycken och bitar av
barktyg. Numera ser man ett eller annat myggnät.
Enligt Federico får en chimaneindian arbeta ett helt år
åt de vita för ett sådant. Att de måste arbeta minst ett
halvt år, är säkert. Deras täcke är skjortan. De ha aldrig
mer än en. Äro myggorna för svåra och ha de ej något
myggnät, gräva de ned sig i den fina sanden på
flodstranden, på så sätt skyddande sig mot de besvärliga
insekterna. De ha inga pallar att sitta på utan använda
uteslutande sittmattor av palmblad. Till de späda barnen
ha de vaggor av barktyg (bild 106), som de hänga i
hyddtaket.

Eld uppgöres som alltid hos indianerna på marken.
Över elden bygges ett fyrkantigt rostställ, på vilket man
rostar bytet från jakten och fisket. Husgerådet är mycket
enkelt. Det består av några oornamenterade lerkärl,
några träskålar, träskedar, musselskal och skålar av
bladskaften av en palm. De känna ej morteln utan
mala med en sten på en stor träskiva. Sina eldfläktar
fläta de av palmblad (bild 95 och 107).

Man ser ej rmycket korgarbeten. De viktigaste korgarna
äro fyrkantiga och försedda med lock. De användas av
männen att förvara styrfjädrar, amuletter och smärre
verktyg i. De ha vackert ornamenterade siktar (bild 94).
Kvinnorna bära i bärnät och i enkla korgar av palmblad.
De senare använda även männen, när de bära hem
jaktbytet från skogen.

Det är inte alltid så lätt att byta sig till, vad man
önskar här. Chimaneindianerna ha ej mera, än de själva
behöva. De ha inga förråd av något annat än möjligen
av pilar och bågar och av material till dylika. Man 
behöver grytan att koka i, och man har ej alltid två. Varje
kvinna har sin bärväska, som hon ej kan undvara. Chimane
tillverka en sak, när de behöva den, ej förr. Svårt är
det att få saker, som tillhöra de små barnen. De tro,
att om de giva bort t. ex. sitt barns vagga, kommer
barnet att dö. En del amuletter vägra de bestämt att
byta bort. En dag kom en kvinna och tog tillbaka en
amulett på en vagga, som hon bytt bort. Någon hade
antagligen sagt henne, att det ej var bra, att vi hade
amuletten.

Bild  103. Chimanekvinna spinner tråd. Denna är alltid av bomull.   Jämför bild
119. Itomamakvinnan använder i stället för foten en liten ställning i
vilken sländspetsen vilar.

Barnens leksaker kunna vi däremot förvärva. Flickorna
ha trädockor. De äro kanske något väl realistiska enligt
våra begrepp (bild 112). För övrigt ha de brummande
snurror och små flottar och kanoter.

Dessa indianers förnämsta industri är vävning av tyg
och band. Originellt är deras sätt att spinna tråd. Spetsen
av sländan är instucken mellan stortån och nästa tå, under
det den andra ändan ligger på en träkubbe (bild 103).
Skivan på sländan är ej såsom hos flertalet indianer
rund utan fyrkantig (bild 104). Dessa indianer få numera
alla sina verktyg från de vita.

Bild 104. 1/2.  Visar formen av sländan, som chimanekvinnorna använda.
Såväl sländpinnen som sländskivan äro av trä.

Jag måste erkänna, att vårt huvudintresse i Chichira
är mat. Hos chimane äta vi riktigt bra. De ha ägg,
fisk, vilt och många produkter från sina åkrar. Vi må
förträffligt. I Cosincho hos de vita var maten däremot
tarvlig, och det verkade fattigt. Dessa vita, som aldrig
arbeta, tala ständigt om indianernas lättja. Det är den
evigt unga historien om grandet och bjälken.

»Hade ni inte chimane, skulle ni svälta ihjäl,» sade
jag dem, och de erkände, att det är sant. Det är dessa
halvvilda skogsbor, som odla den mat, som mestizerna
i San Borga leva av. Från sina skogar komma de dit på
flottar och i kanoter med bananer, mandioca, lök, kaffe,
chokolad, ägg, höns och mycket annat. Allt detta sälja
de för otroligt billigt pris till parasiterna.

Chimaneindianerna bliva verkligen grundligt lurade
av de vita. För en yxa t. ex. måste de arbeta tre månader.
En yxa är här värd ungefär nio kronor. Det blir en
månadslön av tre kronor. För en stor säck ris få de en
aln uselt bomullstyg. Ibland plundrar mestizerna helt
enkelt deras odlingar utan att betala någonting. Mycket
vanligt är att låta dem arbeta för att avbetala uppdiktade
skulder.

Ju mera beroende chimaneindianerna äro av de vita,
ju fattigare är det i deras hyddor. En stor del av chimane
ha därför, som vi veta, dragit sig tillbaka till Rio Apére,
där de äro i fred. Det värsta är, att de ha svårt att
göra sig oberoende av de vita, ty de ha lärt känna
järnet och kunna ej undvara det. Endera måste de få det
direkt från de vita eller indirekt från stamfränder, som
leva i beröring med dessa. Ingen vit man har varit i deras
hyddor vid Rio Apére. De vilja ej visa någon sina stigar
dit. Det vore fosterlandsförräderi.

Lyckligtvis finnes här i skogarna ringa möjlighet till
boskapsskötsel och intet gummi. Sedan det ej mera lönar
sig att samla kinabark, finnes ingenting, som för
närvarande kan locka de vita att bosätta sig här i större antal.
Petroleum kan man ej med framgång exportera härifrån,
och ännu vet man ej, om det förekommer i stora
kvantiteter. Salt skulle man möjligen kunna hämta i
chimaneindianernas land. Där finnas, som nämnt, källor med
salthaltigt vatten. Vi skola hoppas, att det inte kommer att
löna sig.

Chimane är en indianstam, som arbetar. Man
behöver blott vandra i deras odlingar för att få respekt för
dem. Jag skulle en gång gå till några chimanehyddor
och kom vilse, ty hela skogen var full av stigar, som
förde mellan stora odlingar, som lågo långt ifrån hyddorna,
där de också hade odlat. Samma chimanefamilj har
odlingar, som ligga flera mil från varandra. De odla bananer,
mandioca, majs, ris, kaffe, cacao, hualusaColocasia esculenta., ananas,
papaya, bomull, sockerrör, sötpotatis, spansk peppar,
jordnötter, pumpor, vattenmeloner, lök, urucuBixa orellana., tobak och
ärter. Man odlar de gamla amerikanska kulturväxterna
och även de nya, som man lärt känna genom de vita.
Det kaffe, chimane odla, är utmärkt gott. Chimane äro
liksom många indianer i denna del av Sydamerika ej
rökare. De använda tobaken som läkemedel mot boros
(Dermatomya).

Sällan saknas fisk eller skogens villebråd på
chimane-indianernas matsedel. Hos chimane liksom även hos
mosetene är jakten en verklig näringskälla och ej .blott
ett nöje, som hos många indianstammar. Kommer man
in i deras hyddor, ser man nästan alltid något djur, som
rostas över elden. Ofta är det ett vildsvin. Ibland är
det en myrslok, en apa, en tapir, en capybara, en läcker
näsbjörn eller något annat gott. Mera sällan ser man
fågel. De äro kanske alltför svåra att träffa med pil
och båge, chimaneindianernas enda vapen. Till fågelskytte
användas som vanligt pilar med klumpspets. Dessa fastna
ej i trädens grenar såsom de spetsiga pilarna och döda
smärre fåglar lika bra som dessa. Styrfjädrarna på
chimaneindianernas pilar sitta såsom på yuracárepilarna
ett bra stycke från piländan. En del pilar äro mycket
långa.

Tittar man upp i taket i chimanehyddan, hänga där
stora korgar, fulla med ben. Det är benen av de djur,
de dödat och ätit. De gömmas, för att jaktbytet ej skall
gå långt bort. Dessa korgar med avgnagda ben bidraga
kraftigt till stanken i hyddorna. Efter en tid samla de
ihop dem, föra dem till skogen och bränna dem.

Chimaneindianen är jägare, passionerad sådan. Han
är säkert en god skytt. För att bliva en riktigt duktig
sådan, åderlåter han sig i den högra armen, som spänner
bågen, med örnens skarpa klor. För att se djuren långt
borta i den täta urskogen gnider han sig omkring ögonen
med örnens ögon, som han torkat och pulveriserat. I
stor utsträckning använda dessa indianer liksom mosetene
giller och snaror.Dessa ämnar jag avbilda och beskriva i en särskild uppsats.

Bild 105. 1/3. Träfat, att äta ur. Chimane.

Fisket är här av ännu större betydelse än jakten,
framför allt under torrtiden. I främsta rummet skjuter
man fisk med pil och båge.  Även stora fiskfällor byggas.
Fiske med gift förekommer även. Gossar och kvinnor
fånga småfisk med håvar. Krokfiske är allmänt. Detta
ha de antagligen lärt av de vita. De krokar, vi
medföra, äro mycket eftersökta.

Bild 106. 1/12. Vagga av barktyg, med amulett av fjädrar. Chimane.

Chimane ha inga andra husdjur än hundar, höns
och kattor. Mosetene ha även svin och marsvin. De ha
en mängd höns. Hundarna föda de huvudsakligen med
bananer och behandla dem väl. De få ej gnaga av benen
av de djur, indianerna dödat, ty dessa bevaras, som
nämnt, mycket omsorgsfullt.

Chimaneindianernas liksom moseteneindianernas land
är säkert ett gott land att leva i. Jag tror knappast, att
människorna där behöva svälta. Ibland äro de tvungna
att vara vegetarianer, ty jakten
och fisket slår även här någon
gång fel under regntiden.

I hyddorna bliva vi ej
bjudna på mat. Den få vi
lyckligtvis själva laga till. Däremot
undgå vi ej den oundvikliga
chichan. Sådan beredes här
av majs, av mandioca och av
bananer. Mandiocachichan är
äcklig. Chichan av bananer är
ej dålig. Den har en söt men
ej äcklig smak. När man blir
bjuden, måste man dricka det
första och det sista i
kalebassen, som vandrar från mun
till mun. Så är bruket hos
nästan alla indianer.
Klädedräkt, vapen, husgeråd äro olika hos skilda stammar.
Dryckessederna äro nästan alltid desamma. Bottenfock
skall det alltid vara. När chimane dricka, dansa och
sjunga de. Någon av deras fester ha vi ej sett.

Bild 107. Eldfläkt flätad av ett palmblad. Chimane.

Chimane begära aldrig en cigarrett. De höra, som
nämnt, till de stammar, som odla tobak till läkemedel
men som ej äro rökare. Några chimane odla tobak till
avsalu. Det är ej ovanligt, att även de vita och mestizerna
i Bolivias myggrika urskogstrakter ej äro rökare.
Ursinniga rökare, som t. ex. författaren, äro sällsynta.

Det är inte riktigt behagligt att dricka chicha hos
chimane, ty flera av männen ha en otäck sjukdom i
ansiktet. Den angriper näsan, läpparna och svalget, som
svullna och bli röda och se ruttna ut. De vita kalla
denna sjukdom espundia. Detta är likväl här ett 
gemensamt namn för alla sjukdomar, som yttra sig i form av
stora, öppna frätsår. Märkligt nog lära kvinnor aldrig
få denna sjukdom. Enligt moseteneindianerna är den onde
anden Chaumboy orsaken till espundian.

Barnen ha mycket elakartade sårnader. Tyvärr är jag
ej kompetent att bedöma, av vad slag dessa äro. De få
antagligen dessa sår genom att riva myggbett o. d. med
smutsiga naglar. Mycket allmänt har man purupuru, vilket
jag redan omnämnt i det föregående, då jag talade om
denna sjukdoms geografiska utbredning.

Chimane liksom andra indianer ha säkert mycket
inälvsmask, särskilt spolmask. Dessa få de av att äta rå
fisk. Federico trodde mig icke, när jag sade honom, att
jag ej hade mask i magen. Han var alldeles övertygad
om att alla människor ha mask, på samma sätt som alla
människor ha lever, hjärta och njurar.

Från Chichira fortsätta vi nedför floden, besökande
flera chimanefamiljer. Min hustru och jag fara i kanot
med indianerna. Berg går landvägen med mulåsnorna.

När man reser med dessa indianer, måste man liksom
med deras släktingar mosetene ha ett storartat tålamod.
Svårt är det att komma i väg. De paddla ej mer än som
är nödvändigt för att kunna styra. De driva helt enkelt
med strömmen. Går det fort, så går det fort, går det
långsamt, så går det långsamt. Ibland står det alldeles
stilla, men det är inte så fjäskigt. Vilja indianerna fiska,
måste man vänta, medan de fiska. När de vilja stanna,
måste man stanna. När de fått för sig, att man bör skynda,
måste man skynda. Chimane tycka nog, att vi äro ofantligt
medgörliga. Vi protestera aldrig, ty vi ha allt annat än
bråttom. Vi äro lyckliga att kunna vara lata — ty
lättjan är vårt arbete. Detta liv passar en
forskningsresande, som är med indianerna för att studera dem.
För en annan person, som reser med handelsvaror eller
dylikt, är detta sätt att färdas naturligtvis odrägligt. Det
är därför lätt att förstå, om han blir arg. Detta gör han
likväl dumt i, ty då rymma hans indianska följeslagare,
lämnande honom ensam på flodstranden, och där är han
inte alls duktig utan indianerna.

Ett par dagar stanna vi vid ett nybygge, kallat
Podyuya. Det tillhör en Cochabambino, som sällan är
där. Chimane kalla honom »cúya malú», d. v. s. el coya
malo.Den elaka coyan (bergsbon). Coya, slättbons öknamn på bergsbon, ha de lärt
av någon av de förra. Denne Cochabambino är en
hänsynslös herre, som vet att lura indianerna.

I Podyuya har jag oturen att stjälpa med en flotte,
på vilken färdas en hel chimanefamilj. Den består av
mannen, hans hustru, ett två års och ett några timmar
gammalt barn. Fastän kvinnan nyss har fött, äro de på
resa, och hon går uppe, som om ingenting hänt. Hon är
lite blek om nosen, det är allt. Den nyfödde fiskas upp av
mamman. Denna första bekantskap med det element, i
vilket chimane äro så hemmastadda, tyckes ej alls
bekomma ungen illa. Tvååringen klarar sig upp på flotten
så fort, att jag inte får tid att se efter, huru det går till.
Så mycket ser jag, att hon gör det ensam och att hon
inte tycker, att det är något att lipa för.

Även här i Podyuya, som blott tidvis är bebott, få
chimane betyget att vara utomordentligt ärliga. När man
reser bort, lämnas alla verktyg framme i olåsta hyddor,
och chimaneindianerna stjäla aldrig dessa dyrbarheter.

I Podyuya arbetar en chimaneindian sex månader
för ett myggnät. Det består av 30 alnar tunt tyg, som
kostar ungefär 70 centavos alnen. Det blir 3 bol. 50 cent.
i månaden.

Man kan göra sig en föreställning om vilken plåga
moskiterna här äro, när en indian arbetar sex månader
för ett myggnät.

Bland de chimane, som äro i Podyuya för att förtjäna
sig ett myggnät, äro några män från Rio Apére. Med
tvenne av dessa göra vi upp, att de skola paddla min
hustru och mig till byn San Borga, två dagsresor från
Podyuya. Var och en skall få en yxa i betalning, d. v. s.
på några få dagar förtjäna tre månaders lön. Berg gar
landvägen.

Innan vi skiljas, äta vi en finare festmiddag. Det
vankas stekta ägg, stekta bananer, lök och färsk ananas.
Vi överbetala den till chimanekvinnornas förtjusning med
22 stoppnålar.

Det blev en oförglömmelig färd!

Tänk er att fara i en liten urholkad trästam utför
en urskogsflod ensam med er hustru och tvenne indianer,
höra papegojorna flyga skrikande från strand till strand,
se apflockarna skymta i träden, se, huru de härligt vita
aigrettefåglarna flyga skrämda upp, när farkosten glider
fram längs med de urskogs- och pilgräsklädda stränderna.

Varje ljud, varje rörelse i den täta skogens lövverk,
varje plaskande i vattnet observeras av våra
chimaneföljeslagare. Det är deras land, deras skog, deras djur
och deras flod.

När aftonen kommer, söka vi ut en lämplig lägerplats.
Indianerna samla ved, göra eld och spänna upp vårt
myggnät. Sedan hjälpa de min hustru att laga mat,
och de förstå varandra riktigt bra, fastän hon ej kan
mer än några få chimaneord och de ej kunna ett ord
spanska.

Vår madrass är den mjuka sanden på flodstranden.

Chimanien är ett gott land att leva i. Odlingarna
ge utan mycket arbete stora skördar, floderna äro rika
på fisk och skogen på villebråd. Jag kommer att minnas
chimaneindianernas land som landet, där vi hade mycket
och god mat. Vi kommo till chimane från de vita, där
vi ätit dåligt, och vi gå från dem till andra vita, som ha
det ännu sämre.

Chimanien är ett härligt land, bebott av ett folk,
som vore värt ett bättre öde än att bliva försupna tjänare
åt de vita. Även här kommer brännvinet att segra och
förnedra.

Chimaneindianerna föra oss till en estancia, kallad
Cuba, nära San Borga. Här bo dels mestizer, dels några
få tacanatalande borganosindianer. Flertalet av dessa leva
som parasiter på chimaneindianerna. Utan dem skulle
de vara tvungna att arbeta eller svälta ihjäl. Borganos
ha mycket litet kvar av sin ursprungliga materiella kultur.
Deras religiösa föreställningar var jag ej i tillfälle att taga
närmare reda på. Federico sade, att det finnes borganos,
som kunna förvandla sig till jaguarer. Borganos tugga
coca, vilket bruk även börjar få insteg bland chimane.

Bild 108. Flätstol, som vi bytt oss till av tacanaindianska från Tumupasa.


I San Borga lära sig tyvärr de chimane, som komma
dit, att dricka brännvin. Ännu stå likväl flertalet av dem på
det mera primitiva stadiet att föredra socker framför sprit.

I  San Borga ha jesuiterna haft en  mission,  kallad
San Francisco de Borga. Den anlades där år 1693. Den
hade mer än 1,200 själar. Det var det sämsta folket bland
alla indianerna i dessa trakter, säger fader Altamirano,Se litteraturf. som
skrivit om dessa missioners historia. Chimaneindianerna
däremot synas jesuiterna aldrig ha haft under sitt välde.

I Cuba lyckas jag förvärva av en där boende
tacanaindianska från Tumupasa den här avbildade egendomliga
flätstolen (bild 108). Samma teknik känner jag från
följande stammar i Bolivia, chimane, mosetene och leco. I
de samlingar, löjtnant Liljewalch skänkt till Göteborgs
museum, finnes även en liknande flätstol från karaiberna
i British Guiana. Hos chimane sökte jag förvärva en
dylik men förgäves. Det var absolut omöjligt att få dem
att avyttra ett halvfärdigt arbete.

Cirka fyra kilometer från Cuba besöker jag en
skogsdunge. Denna har varit bebodd. Såväl skogsdungen som
framför allt hela slätten omkring denna är full av
vallformigt byggda vägar samt av diken och breda gravar.
Dessa har man tydligen grävt för att kunna odla den
sumpiga slätten. Ibland löpa talrika parallella diken ut
från en bred grav (bild 109). Gravarna äro ända till 4 m.
breda, dikena 1 à 2 m. eller mindre. Liknande
»terra-plenes», som de här kallas, ha i dessa trakter en
utomordentligt stor utbredning, isynnerhet mellan San Borga och
San Ignacio.

Numera bryr man sig ej om att odla dessa slätter,
dels därför, att det är för arbetsamt, dels därför, att det
bleve alltför dyrbart att inhägna odlingarna och skydda
dem mot boskapen. Dessutom behöver man ej numera
stora odlingar, ty dessa trakters befolkning har, sedan de
vita kommo hit, ofantligt minskats i antal.

När vi komma till San Borga, ha vi ännu sex
mulåsnor kvar, och dessa äro i ganska gott skick. Så länge
vi äro beridna, kunna vi alltid reda oss med få följeslagare.
Så snart vi börja uteslutande använda floderna, äro vi
tvungna att ha paddlare, och sådana är det alltid mycket
svårt att få. Min plan är därför att ännu en tid göra
marscher över land och, först när det blir nödvändigt,
befara floderna. Från hästryggen ser man mycket mer
än från kanoten.

Jag sänder därför Berg över S:a Ana till Trinidad för
att hämta post, films och ammunition, samt för att lämna
ett brev till huset Zeller och Villinger med begäran, att
de skola sända mitt där deponerade bagage vidare med
flodångare till Riberalta vid Rio Beni. Denna del av
min utrustning hade jag i början av resan sänt genom
nämnda handelshus från Yacuiba till Trinidad. I S:a Rosa
vid Rio Yacuma stämma vi möte med Berg. Därifrån ämna
vi gemensamt fortsätta till Rio Beni, antagligen först till
Cavinas. Intresserad är jag även av att komma till
chámaindianerna vid Rio Madidi, som efter en lång, förbittrad
strid för cirka två år sedan äntligen slutit fred med de vita.

Berg åtföljes av en viss Zavala, son till en katolsk
kyrkoherde, och ett par man. Dessa skola bl. a. föra
skatten till S:a Ana, och vi ha all anledning att tro, att
de äro pålitligt folk. De ha även mina samlingar från
chimane med sig. S:a Ana ligger 35 leguas från San
Borga. Till S:a Rosa är från sistnämnda plats 24 leguas.

Natten till den 20 december lämnar Berg oss. När
han tar avsked, säger min hustru, som har onda aningar,
till mig: »Måtte det gå väl för honom!»

I de tvenne följande kapitlen skall jag söka att skildra
mosetene- och chimaneindianernas religiösa
föreställningar och samhällsliv samt återgiva deras sagor. Så
närbesläktade, som dessa stammar äro, har jag velat skildra
dem i ett sammanhang. Ett och annat har jag redan
berättat om dem, när jag skildrat färden genom deras land.

Bild 109. Egendomliga diken på slätten
vid San. Borga.

*



Bild 110. Chimaneindianska.


SEXTONDE KAPITLET.
Mosetene- och chimaneindianernas
samhälle.




MoseteneArmentia: Descripcion 1. c. sid. 103. kallades under äldre tider rache
eller fumacana och hade då en vidsträckt
utbredning. De voro talrika och gjorde
överfall i dalarna uppåt La Paz. Under ett av
sina krigståg togo de till fånga dottern till
en guvernör. Hon hette Magdalena. Därför kallades de
mosetene, vilkas ättlingar nu leva i Covendo, för
magdalenos. Det berättas, att indianerna behandlade henne
mycket hänsynsfullt och försökte att skaffa henne allt,
vad hon kunde behöva. Hon gjorde likväl ingenting annat
än grät, tills hon dog av sorg.

Andra berätta, att hon hade många barn med en
moseteneindian och att ättlingar av dessa ännu leva vid
Rio Chaquiti, en liten biflod till Rio Ropi, som i sin
tur är en biflod till Rio Reni. Dessa ha ingen förbindelse
med de vita. Däremot komma de i hemlighet till Covendo
för att där få verktyg av järn från sina stamfränder. Säkert
är, att det ännu finnes moseteneindianer, som på detta
sätt leva oberoende och som i hemlighet besöka Covendo.
Föga troligt är, att de härstamma från Magdalena, som
naturligtvis var underbart skön.

Redan i mitten av 17: de århundradet anlades en
franciskanermission bland mosetene. Denna existerade
blott en kort tid. Mellan 1780—1790 gjorde missionärerna
ett nytt försök bland dessa indianer. År 1804 anlades en
ny mission, San Miguel de Muchanes, 1815 anlades S:a
Ana och 1842 Covendo, vilka två sistnämnda missioner
ännu äro i behåll, d. v. s. Covendo flyttades 1862 till den
plats, där det nu ligger.

Även bland chimaneindianerna ha missionärer verkat.
På 1680-talet hade dominikanermunkar missioner vid Rio
Maniqui. Dessa nedbrändes av indianerna. År 1840 anlade
franciskanermunkar bland dessa indianer två missioner,
som de på grund av koppornas härjningar kort därefter
förenade till en. 1862 mördades den där boende
missionären.

En gammal chimane förklarade detta martyrium
sålunda, när han blev tillfrågad om orsaken till mordet
på gudsmanneri.

»Var munken elak?»

»Nej,» svarade indianen.

»Varför slogo ni  då ihjäl honom?»

»Stänga in flickor klostret. Flicka havande. Munken
söka gosse. Gifta flicka. En månad föda flicka. Annan
flicka havande. Munken söka gosse. Gifta flicka. Två
månader föda» o. s. v.

Munken, som var en fransman, dödades efter mässan,
en martyr för sin nations svaghet för kvinnor. Kanske
blir han kanoniserad.

Chimane leva dels  vid övre Rio Maniqui  eller Rio
Chimane, dels vid övre Rio Apére. Rio Maniqui är troligen
samma flod som Rio Rapulo, vilken nära S:a Ana förenar
sig med Rio Yacuma. Man har likväl aldrig lyckats
fastställa förbindelsen mellan Rio Maniqui och Rio Rapulo.
Man vet, att Rio Maniqui rinner ut i en stor insjö, rik på
alligatorer och full av delfinerInia boliviensis..

Rio Quiquivé betrakta chimane som gränsflod mot
mosetene. När en chimane går över denna flod, säger
han: »Jag undrar, när jag kommer tillbaka till mitt land
igen.»

Man beräknar chimane till 2 à 3,000 individer. Så
som de bo i små grupper över ett stort område, med
förkärlek sökande sig till undangömda platser, är det ej
lätt att räkna dem.

Chimaneindianerna äro, såsom vi erfarit, ej fullt
bofasta. Detta gäller åtminstone de ursprungligaste av dem.
En del chimane äro numera tack vare förbindelsen med
de vita bofasta. Detta hindrar ej, att de flytta ofta och
älska att långa tider leva nomadliv. Orsaken till
vandringarna är naturligtvis i främsta rummet fisket och jakten.
Jaktbytet tryter efter en tid, om de bo länge på samma
plats, fisken vandrar även den, och indianerna följa den.

På samma sätt som chimane levde även mosetene,
innan de flyttade till missionerna vid Rio Beni. Förr
levde de familjevis vid alla de små bifloderna, Urskogen
har vunnit terräng, sedan de vita kommit, ty de indianska
odlingarna, som lågo som små öppna platser här och
där vid flodstränderna, ha försvunnit, eller ha de flyttats
till huvudfloden vid Rio Beni.  Mycket färre ha de blivit.

Den enda stam, som ännu lever äkta indianliv, som
har förbindelse med chimane, är yuracáre. Vänskapen
är likväl mycket kylig. Förr kommo de senare till
missionen i Covendo. Sedan de vid sista besöket togo
kocken Machancas hustru, Luisa, med sig, är det slut med
vänskapen.

Mosetene, som leva i missioner, äro ej tillräckligt
fria för att kunna gå på krigståg. Chimane föra inte
heller några krig.

Mosetenesamhället är missionen. Principen i detta
är tre dagar åt indianernas egna arbeten, tre dagar åt
missionen och den sjunde åt Gud, chicha, jakt och någon
gång brännvin. Det sistnämnda hör ej till programmet.
Missionen styres av en eller två munkar. Under dem
stå hövdingen och andra ämbetsmän, såsom skolläraren
och klockaren, vilka alla äro indianer.

Covendo gjorde på mig i allmänhet ett gott intryck.
Mosetene äro välmående. Detta, därför att munkarna
skydda dem för utplundring. Det förstå indianerna själva.
Federico sade sålunda, att fastän mosetene ännu
bibehålla sina gamla föreställningar, vilja de ha munkarna
kvar, då dessa skydda dem för att bliva skuldslavar
åt vita patroner. Mosetene ha mycket kläder, verktyg,
gevär, ja, t. o. m. symaskiner. De göra därför ett
egendomligt intryck, deras hyddor, i vilka man ser talrika äkta
indianska saker, bågar, pilar, korgarbeten, intressanta
amuletter o. s. v. och mitt uppe i allt detta en symaskin.
Krucifix och helgonbilder stå där på ett altare, och mot
detta lutar sig ännu bågar och grävspadar av chontaEn palm. Guilielma insignis..
Det är en underlig  blandning av gammalt och nytt.

Otvivelaktigt ha munkarna lyckats att öka
moseteneindianernas arbetsintensitet; detta tack vare att de hjälpa
dem att sälja produkterna från deras odlingar och att
de ej bedraga dem vid dessa affärer.

Det är ej alltid så lätt för munkarna att ha affärer
tillsammans med indianerna. När vi voro i Covendo, sände,
munkarna en mängd ris för att säljas nedåt Rio Beni.
Detta fördes på flottar av moseteneindianer, vilka därför
hade fullt betalt som paddlare. Likväl ansågo de, att
de hade rätt att taga med sig massor av ris för att sälja
för egen räkning, d. v. s. fraktfritt. De tyckte, att det var
orättvist och obegripligt, att de skulle behöva betala frakt
för det ris, de själva förde med sig. Munkarna kunde
naturligtvis ej betala dem för paddlingen och blott få
lasta en del av flottarna.

»Den döda handen» kallas ibland den katolska kyrkan.
Det ligger mycket sanning i detta. De katolska
missionärernas verk blir i längden till intet. När munkarna
civilisera indianerna, komma de snart till en död punkt,
som de ej komma utöver. Så har utvecklingen även
varit i Covendo.

Så mycket är likväl säkert, att skulle munkarna lämna
Covendo, då vore det slut med välståndet där. Då kom
beroendet av andra vita herrar och med dessa mycket
brännvin och fattigdom.

Chimaneindianerna äro även delvis beroende av de
vita, då de arbeta åt dem för att få verktyg o. d. Fastän
det är mycket långt borta, gå de även någon gång till
missionerna, där de bli väl behandlade och ärligt betalta
för sitt arbete.

Ett egendomligt slag av civilisationens pioniärer, som
översvämma det inre av Sydamerika och som tyvärr även
chimane fått göra bekantskap med, äro »turcos». Dessa,
som äro syrier, komma från berget Libanon och leva
här, drivande handel med allt möjligt småkram. De ha
med rätta rykte om sig att ej vara vidare hederliga.
Av dem få chimane knivar, glaspärlor, ringar o. d. mot
ris, majs, kaffe m. m. Bland annat byta turcos till
sig av chimane papegojfjädrar, som de sedan sälja till
aymaraindianerna, som använda dem till sina
dansprydnader.

För oss var det alltid ytterst viktigt att förklara för
indianerna, att vi ej tillhörde detta utvalda folk, som
driver handel på civilisationens gränsmarker, där man
lätt kan småskoja.

Trots de vita leva likväl chimane äkta indianliv.
Många äro ännu fullt oberoende. Det gäller särskilt de,
som leva vid Rio Apére. 

Chimane leva familjevis eller några få familjer
tillsammans. Ingen är där hövding. Ingen fullvuxen befaller
Bild 111. Kvinnor och barn. Chimane.

över en annan fullvuxen. Samhället existerar ej hos
chimane. Där kan man som hos så många andra
indianer blott tala om familjen. Likhet i seder och bruk
och framför allt språket är likväl ett sammanhållande
band. En gemensam aktion vore en omöjlighet. Var och
en går alltför mycket sin egen väg. Därför kunna chimane
ej göra uppror. Deras bästa vapen är att fly djupt in
i skogarna, lämnande de lata vita utan hjälp. En vit,
som de följa som bärare eller vägvisare och som behandlar
dem illa, slå de ej ihjäl, de lämna honom. När han
minst anar det, äro hans följeslagare försvunna, och han
får ta sig fram själv, så gott han kan, och det kan vara
svårt nog. Detta hände en syrier på vägen mellan
Huachi och Cosincho. Han hade slagit en chimane. I
flera dagar var syriern ensam utan vatten i urskogen.

När vi voro i Covendo, funnos där 172 indianer.
Munkarna voro så utomordentligt vänliga, att de lånade
mig missionens journaler över dop, giftermål och
begravningar. Med tillhjälp av detta material och frågor,
som jag ställt till indianerna, har jag gjort upp statistiska
tabeller, som visa oss med tydliga siffror orsakerna till
missionens tillbakagång. Vi få även upplysningar om
förhållandet mellan antalet kvinnor och män, fruktsamhet,
barndödlighet, vanligaste dödsorsaken o. s. v.; allt
sådant är mycket litet studerat bland Sydamerikas
indianer. Ett material liknande detta finnes naturligtvis på
flera håll i Sydamerika i missionerna och borde
bevaras åt eftervärlden, innan det blir förstört genom
eldsvådor eller slarv.I Buenavista t. ex., nära S:a Cruz de la Sierra, ha kyrkans gamla
papper använts till förladdningar.

Covendo ligger synnerligen gynnsamt till för studier
över befolkningsrörelsen inom ett litet indiansamhälle.
Det är så pass isolerat, att så länge munkarna inte bryta
sitt celibatlöfte, förblir stammen oblandad eller så gott
som oblandad. I Covendo såg jag ingen mosetene, som
syntes vara mestiz.

Av allmänt antropologiskt intresse böra dessa
statistiska uppgifter vara Dessa statistiska uppgifter kommer jag utförligare att publicera i en
facktidskrift.. Här användas ej några preventiva
medel. Här finnes ingen prostitution. Ingen har, vad man
vet, någon könssjukdom. Inga manbara personer förbli
ogifta, såvida det ej finnes flera fullvuxna kvinnor än
män eller tvärtom. Ingen sentimentalitet hindrar en
yngre person att gifta sig med en äldre. Dock äro
sådana giftermål sällsynta. Inget övergrepp göres av
hövdingar o. d., som vilja taga sig mer än en kvinna.
Inga ekonomiska intressen spela in vid giftermålens
ingående. Alla äktenskap äro ståndsmässiga. Naturen får
arbeta, utan att samhället reglerar naturen med sina lagar
och fördomar.

Det enda ingrepp, som möjligen göres på naturen,
är att kvinnorna bli gifta för tidigt, d. v. s. vid 13 à 14
års ålder. Gossarna äro, när de gifta sig, ett par år äldre
än flickorna.

Chimaneindianerna ha någon gång två hustrur.

Ingen enda kvinna i Covèndo är ofruktsam. Hos
chimaneindianerna har jag däremot sett en äldre kvinna,
som inte hade något barn. I allmänhet har en
mosetene- eller chimanekvinna, som ej dör ung, minst 8
barnsängar.

Jag har sagt, att i Covendo äro alla gifta, som äro
giftasvuxna, som kunna få en man eller en hustru. Man
är inte alltid så noga med könsurvalet. Padre Maximiliano
berättade mig sålunda, att en dag kom en man till honom
och sade, att han ville gifta sig med en gammal, ful änka,
den enda för tillfället lediga kvinnan. »Huru kan du vilja
ha en så gammal kvinna?» sade prästen. »Det är så fattigt
i mitt hus, när jag ej har någon hustru,» sade mannen.
Han tänkte sig i främsta rummet hustrun som en
arbetskamrat. Utan henne hade han ingen chicha, tänk ingen
chicha!

År 1890 voro 52,87 % av indianerna i Covendo
gifta eller ha varit gifta. År 1909 var motsvarande siffra
41,6 %.

Åren 1890—1913 föddes i Covendo 240 barn, därav
122 flickor och 118 gossar. Under åren 1897—1912, då
ingen epidemi härjade missionen, föddes årligen 83,5 barn
pro mille, vilket är en oerhört hög siffra jämförd med
europeiska förhållanden. I Ryssland t. ex., där
förhållandena ännu äro primitiva, var 1896—1900
motsvarande siffra 48,4, i Sverige 26,9.

På 252 mosetenebarn, födda i Covendo, voro fyra
tvillingar, två gossar och två flickor. I Covendo har
jag sett en man, som var född vanskapt. Han hade ena
benet för kort och armarna förkrympta. Bland
chimaneindianerna såg jag ett barn, som var idiot. Det hade
förkrympt panna. Det var ett à två år gammalt. Högst
oindianskt var det, att det fått leva. Ingen blind såg
jag där.

Varken bland mosetene eller chimane iakttog jag
någon dövstum.

Endast en kvinna hade under de sista sju åren dött i
barnsäng. Barnet lever. För tidig födsel förekommer,
däremot är det okänt, att barnet lägger sig på tvären, är för
stort eller dylikt. Mosetenekvinnorna föda lätt och återgå
snart till sitt arbete. Couvade, d. v. s. det för indianerna
egendomliga bruket, att mannen ligger i barnsäng, syntes
ej mer förekomma här.

I Covendo dogo från och med 1890—1913 249
personer, därav 77 barn, som ej fyllt ett år.Mortaliteten 1:sta året skulle sålunda här vara 320,8 pro mille. I
Sverige dogo 1750—1800 203,5 pro mille av barnen under första levnadsåret,
1896—1900 var motsvarande siffra 100,5 (Sundberg).


Trots den oerhörda barndödligheten skulle mosetene
likyäl ökats i antal, om missionen ej hemsökts av epidemier.
År 1860 härjade en svår epidemi bland småbarnen. Såväl
de, som dogo, som de, vilka tillfrisknade, fingo stora
bölder i öronen och på halsen. År 1880 härjade en
epidemi, som liknade kikhosta. Då dogo många barn
upp till 7 à 8 års ålder.

När vi voro i Covendo, hemsöktes missionen åter
av en kikhostepidemi. Den syntes vara mycket lindrigare
än den första. När vi lämnade missionen, hade ännu
ingen dött av sjukdomen, som redan syntes vara på retur.
Är det möjligt, att sjukdomen ej var lika farlig andra
gången, därför att föräldrarna till de barn, som nu voro
sjuka, förut haft kikhosta?

År 1886 härjade en fruktansvärd koppepidemi i
Covendo. »Här fanns blott en frisk indian, som kunde gräva
gravar åt de döda. Ingen skördade. Det var det
ohyggligaste elände.» Före detta olycksår levde i Covendo
omkring 300 moseteneindianer. Från den knäck,
mosetenestammen då fick, har den ännu icke hämtat sig.

Åren 1891—95 kom nästa hemsökelse. Det var åter
kopporna. Alla dessa epidemier ha kommit till Covendo
från aymaraindianerna, till vilka mosetene, som nämnt,
bruka fara för att sälja cacaobönor m. m. och köpa
diverse varor.Kopporna uppträda årligen på den bolivianska högslätten. Dödsfallen
i koppor t. ex. i La Paz 1900—1909 voro 57, 130, 98, 294, 65, 79, 291, 140, 78, 293 = 1,525.

Mosetene äro ej vaccinerade!

Mosetene i Covendo ha från och med 1890, då de
voro 170, till och med 1912 minskats med nio individer.
År 1913 ha de åter ökats till 172, så ökningen i antal
på 24 år har varit 2 individer. Skulle koppepidemien
1894—95 ej ha varit, hade mosetene betydligt ökats i
antal sedan 1890. Under åren 1897—1912, då inga större
farsoter härjade missionen, föddes årligen 8,35 barn på
hundra individer och under samma tid dogo årligen 5,7
personer på hundra individer. Det är sålunda tydligt,
att skulle epidemierna, i främsta rummet kopporna,
undvikas genom vaccinering, skulle mosetene ökas i antal
och Covendo utvecklas till ett blomstrande samhälle.

Vi se, att ett mycket stort antal av de barn, som
födas här, dö under första levnadsåret.

Bild 112. Dockor av trä. Chimane.

Mycket viktigt vore här liksom för övrigt över allt i
Bolivia, att barnhygienen höjdes  genom anställande av 
examinerade barnmorskor i alla större orter. Covendo
mission skulle mycket väl ha råd till denna utgift,  som
skulle betala sig genom att dödligheten skulle minskas
och sålunda arbetskrafterna ökas. Att märka är, att ett
stort antal av de barn, som dö, avlida under de första
dagarna efter födseln, och det är mycket troligt, att här
liksom på andra håll i östra Bolivia naveltetanus är vanligt.

Mosetene bliva ej mycket gamla. Man överskattar
i allmänhet indianernas ålder, när man ej har exakta
siffror att tillgå. Indianerna äro ej så gamla, som de se
ut att vara efter europeiska begrepp. Den äldste bland
(mosetenemännen i Covendo är hövdingen Luis Nate. Han
är född 1857. Han var sålunda, när vi besökte missionen,
56 år gammal. Nate har något gråsprängt hår. Näst
honom i ålder kom Pablo Tahé, som är född 1863.
Denne är redan fullständigt gråhårig. Den äldsta bland
kvinnorna är hans syster Antonina Tahé. Hon gifte sig
1859 och bör vara född cirka 1844. Näst efter henne
i ålder kommer Rosa Chairique, gift 1860, född cirka
1845.

Luis Nate har varit gift tre gånger. Han har haft
12 barn och 8 barnbarn. Av barnen leva 6, av
barnbarnen också 6. Fem av hans barn äro yngre än hans
äldsta barnbarn, som redan är giftasvuxet. Luis Nate
var far först vid 23 år, farfar var han vid 41. Detta
är ovanligt sent. De flesta indianer och indianskor ha
barnbarn vid 33 à 34 års ålder.

Vi se sålunda av denna lilla statistik, att i
mosetenesamhället födas många barn, att en stor del av dessa
dö tidigt, att alla könsmogna individer bli tidigt gifta
och att få individer bli gamla. Generationens livslängd
är kort.

I det ursprungliga samhället här fanns ingen
hövding. Enheten är familjen. I denna har kvinnan en god
ställning och ett mycket stort inflytande. I mången
hydda är det tydligen hustrun, som bestämmer.

Arbetsfördelningen mellan könen är följande hos
chimane:

Män.       Kvinnor.

Jakt................ +          —

Fiske............... +         (+)

Odling.............. +          +

Träarbete........... +          —

Flätning ........... +          —

Vävning............. —          +

Spinning............ —          +

Sömnad.............. +          +

Lerkärlst........... —          +

Män.Kvinnor.

Kokning— +

Rostning av födan+(+)

Tillv. av basttyg—+

Paddling++ (kvinnan står i foren
med Staken, mannen i
aktern med paddeln).

Vedbärning—+

Vattenbärning—+

Hembärning från
odlingen—+

I missionen är arbetsfördelningen nästan densamma
som hos chimane. På längre resor sköta mosetenemännen
ensamma farkosterna.











Bild 113.  Väska, s. k. ”mári”, flätad av bomullstråd.Jämför bild 108.


SJUTTONDE KAPITLET.
Mosetene- och chimaneindianernas
världsåskådning och moralbegrepp.




Enligt den gamle chimaneindianen Mariano
har jorden formen av en flotte. »Dohitt»Skulle egentligen skrivas »Dohīt». Moseteneorden äro anförda första
gången de förekomma i texten inom citationstecken. De äro stavade efter
spanskt uttal. 
gjorde en helt liten flotte, stor som en hand.
När han satte den i vattnet, blev den stor.
I varje hörn av flotten håller en ande, för
att den ej skall stjälpa. Förr brukade himmelen ramla
ned. Den var då helt låg. Det var blott en manshöjd
mellan himmelen och jorden. Den stora ormen »Nyoko»
har därför gjort om himmelen och har lindat sig fyra
varv omkring himmelen och jorden. Sedan dess ramlar
himmelen ej mera ned.

Om Dohitt och Nyoko berättade mig moseteneindianskan 
Tomasa tvenne märkliga myter. Den senare känna
även chimane till och troligen även den förra.



Dohitt.

Dohitt hade kommit till jorden, »hác»Jorden, världen., och där gjorde
han dockor av lera, och dem förvandlade han till
människor. Sedan klättrade han på en stege upp till
himmelen, »máyendye». När han kom upp, stängde han väl
till himmelen. Där stannade han en lång tid.

En dag ville Dohitt besöka jorden. Han sade då
till sin kamrat, den vita kondoren, »Kéri» Se sid. 275.: »Hur ska vi
komma ned, när jag stängt så väl?»

Sedan började Dohitt att röja och rensa ett stycke
av marken i himmelen, och så började de att gräva ett
runt hål. De grävde länge genom jord, till slut kommo
de till sten. Dohitt satte sig att gråta, så svårt var det
att gräva. Till slut lyckades de dock gräva så djupt,
att de sågo jorden genom ett hål.

»Hur ska vi nu komma ned?» tänkte Dohitt. Så
tog han litet halvtorrt slem ur näsan och rullade det
mellan fingrarna och hängde det sedan genom hålet ned
till jorden. Det räckte ända ned. På detta klättrade
Dohitt ned till jorden. Efter honom klättrade Kéri. När
Kéri var ett bra stycke från marken, brast slemmet, och
Kéri föll ned och slog sig i stycken.

På jorden höllo människorna på att fiska med
chapapaEtt slags stor fiskfälla. och fingo mycket fisk. Dohitt kastade Kéris
huvud i vattnet. Detta hoppade i vattenytan och
förvandlades till en fisk, kallad »kíhuihuitdye».

Dohitt var hungrig. Han gick till människorna och
bad om mat. De hade mycket fisk, men de ville inte
ge honom någonting. På några ställen tyckte männen,
att de skulle ge Dohitt mat, men kvinnorna ville ej.
Dohitt gick vida omkring, men ingenstädes fick han mat.
Han förvandlade då alla dessa människor till gamar,
»kayéy», och till myror och andra djur.

Sedan vandrade Dohitt vidare. Först kom han till
»éri», de röda apornasDessa voro människor. Mycetes. hus. De höllo på att måla röda
tipoySe sid. 24.. »Vad gör ni?» frågade Dohitt. »Vi måla tipoy,»
sade aporna. Dohitt sade då: »Jag går.» »Bra,» sade
aporna. När Dohitt gått ett stycke, frågade han: »Vad
gör ni?» »Vi måla tipoy,» sade de, förargade. Åter gick
Dohitt, åter frågade han: »Vad gör ni?» »Har du inte
hört, att vi måla tipoy,» sade aporna förargade.

Dohitt förvandlade dem alla till röda apor. Med sin
båge och pil dödade Dohitt en apa och åt. Han skrapade
av håren på apan, och alla dessa förvandlades till apor,
som sprungo och klättrade åt alla håll.

Vidare vandrade Dohitt. Så kom han till
spindelapornas, »ödo»Dessa voro människor. Ateles., hus. De höllo på att måla tipoy svarta.
»Vad gör ni?» sade Dohitt. »Vi måla tipoy,» sade
spindelaporna. Dohitt gick. När han gått ett stycke, vände han
tillbaka och frågade: »Vad gör ni?» »Vi måla tipoy,»
sade spindelaporna förargade. Åter gick Dohitt, åter
frågade han: »Vad gör ni?» »Har du inte hört, att vi
måla tipoy,» sade spindelaporna. Dohitt förvandlade dem
alla till spindelapor. Sedan sköt han en och åt upp den.

Sedan gick han vidare och kom till pavasPenelope (flera arter finnas). Detta släkte av hönsfåglar förekommer
mycket allmänt har. Pavafåglarna voro människor.4, »émä»,
hus. »Vad gör ni?» frågade Dohitt. »Vi måla tipoy svarta
och röda.» Dohitt gick. När han hade gått ett stycke,
frågade han igen: »Vad gör ni?» »Vi måla tipoy,» sade
pavas förargade. Dohitt gick åter igen. Så frågade han:
»Vad gör ni?» »Har du inte hört, att vi måla tipoy,» sade
de. Han förvandlade dem alla till pavas (sådana med röd
hals), och så dödade han en och åt upp  den.

Vidare vandrade Dohitt för att söka andra
människor. På så sätt kom han till visselapornaEn Cebusart. Även de voro människor.. Dessa
höllo på att äta motacuFrukterna av Attalea princeps., som de knackade sönder med
stenar. Dohitt bad dem, att de skulle bjuda honom
motacu, men de ville inte ge honom någonting. Dohitt
låtsade då vara död. När han vaknade, voro alla
förvandlade till apor, »uñó».

Vidare vandrade Dohitt för att söka upp andra
människor, och så träffade han en ekorre, »báka»Ekorren var då en människa.
. Denna
sade, att han ville döda Dohitt. Denne sade åt báka att
skjuta på ett tjockt träd. Báka sköt, och pilen gick rätt
igenom trädet. Dohitt blev litet rädd. Han bad honom
skjuta en pil till. Denna fastnade uppe i trädet. Báka
gick fram och klättrade upp för att ta loss pilen.
Uppkommen i trädet förvandlades han till en ekorre.

Vidare vandrade Dohitt, skjutande som en lekande
gosse pilar hit och dit i träden. En pil fastnade i ett träd.
Dohitt kunde inte få ned den. Han förvandlade den till
en nattapa, »itz»Nyctipithecus. Var också människa..

Så vandrade han vidare, alltjämt skjutande pilar upp
i träden. Han hade gjort sig pilar med klumpspets, för
att de ej skulle fastna i träden. En pil fastnade likväl
högt uppe i ett träd. Dohitt kunde ej få ned den. Han
förvandlade den då till en pavaEn annan Penelopeart än den nyssnämnda. Var också människa., »tóhui».

Vidare vandrade han och träffade några fåglar, »kéna».
Han ville flyga som dessa. Var och en av fåglarna lånade
Dohitt en fjäder, som han satte fast på axlarna. Dohitt
kunde likväl ej flyga. Var och en lånade Dohitt en fjäder
till, och nu kunde han flyga. Han flög högt upp
tillsammans med kénaJag vet ej, vad detta är för en fågel.. De kommo nära en stor by. Då
plockade fåglarna bort de fjädrar, Dohitt lånat. Denne
ramlade ned i chimaträdetSe sid. 260.. Detta började att växa och
växte så högt, att Dohitt inte kunde komma ned igen.
Han gjorde sig då helt liten och kröp upp på ryggen av
en mätarelarv, »ódonchi». Denne förde honom ned för
trädet. Ett stycke från marken kastade mätarelarven av
Dohitt. Han föll ned på marken och fastnade i en
»bónye»-taggTroligen ett slags bambu..

Dohitt kallade på jaguaren, »ítsiki», för att denne skulle
ta honom loss. Jaguaren kunde inte utan skar sönder tungan.
Dohitt kallade på den stora vildkattenHär förekomma flera små kattarter., »nyétota». Denna
kunde inte heller få loss honom. Dohitt kallade på den
lilla vildkatten, »tára-tára», som skar honom lös.

Dohitt vandrade vidare och kom till en by med mycket
folk i. Där bodde en trollkarl, »kókotze». Denne höll på att
leka med en brummande snurra, »fórorodya»Detta slag av leksaker användes ännu av chimane och mosetene.. Trollkarlen
satt på en orm. Ett tag steg trollkarlen upp och gick
omkring för att söka något. Då gick Dohitt och satte sig på
ormen.

Trollkarlen föreslog Dohitt, att de skulle skämta, och
så slog han en spik (bör vara käpp) genom Dohitts huvud
och kropp, så att han fastnade vid marken. Dohitt
försökte att röra på sig, och jorden darrade och höll på att
stjälpa. Trollkarlen slog ännu en spik i Dohitts huvud.
Nu kunde han inte mera röra på sig. Sedan dess är det
inga jordbävningar.

Dohitt gav trollkarlen en helt liten korg med vatten.
Detta växte och växte, tills det blev många bördor.
Trollkarlen och alla människorna i byn buro vatten och
vandrade till de trakter, där floderna nu börja. På den
tiden voro de nämligen torra vägar.

På vägen tröttnade alla människorna och förvandlades
till stora stenar. Trollkarlen kom ensam fram. Av vattnet,
han hade med sig, slog han ut litet åt ett håll, och det
blev Rio Mamoré, »óhoñi». Sedan slog han litet vatten åt
ett annat håll, och det blev Rio S:a ElenaRio Beni., »húeni».

När det åskar här nere, är det Dohitt, som säger åt
trollkarlen, att han skall slå ut mera vatten. Då svarar
trollkarlen där uppe.

Federico berättade, att chimane säga, att »Sonyó»
förföljde Dohitt. På det första stället, Sonyó kom. till, frågade
han efter Dohitt. Denne hade sått majs och sedan givit
sig i väg. Majsen var redan mogen. På nästa ställe, Sonyó
kom till, frågade han efter Dohitt. Denne hade planterat
mandioca och sedan begivit sig vidare. Mandiocan var
redan färdig att skördas. På samma sätt fortsätter det med
de andra kulturväxterna. Federico berättade också myten
så, att han bytt ut Dohitt mot Jesus Kristus och Sonyó
mot judarna.



Den stora masken Nyoko.

Det var en gång en man och en kvinna, som ville ha
något djur att föda upp. De gingo ut i skogen, men de
funno ingenting. Till slut kommo de till en grässlätt,
och där funno de i ett grässtrå en mask, Nyoko. »Den
ska vi ta hem och föda upp,» sade de. De togo hem
masken, och så gjorde de en helt liten tallrik av lera, och
på den lade de masken.

De skulle nu giva masken att äta, De försökte med
bananer, men den ville inte äta. Masken hade växt, så
de måste göra en litet större lertallrik åt den att ligga på.
De försökte med allt möjligt, men intet ville masken
äta. Då dödade mannen en dag en fågel. Ingenting av
fågeln ville den äta. Då gav mannen masken hjärtat av
fågeln, och det åt den.

Nu visste de, vad masken åt. Mannen dödade varje
dag fåglar och gav deras hjärtan åt masken. Den växte
så, att de fingo göra en ännu större tallrik att lägga den
på. Mannen dödade alla möjliga djur: fåglar, vildsvin,
tapirer. Masken åt bara deras hjärtan. Den växte så
stor, att de fingo göra ett stort fat att lägga den på.
Mannen dödade dagligen alla möjliga djur, och masken,
som var stor som en orm, åt bara hjärtan. Den hade
växt och blivit så stor, att den inte mer kunde ligga på
fatet. De lade den på marken utanför hyddan.

Nyoko åt och växte och växte. Mannen jagade, men
till slut togo alla djuren slut. Mannen började döda
människorna och gav masken deras hjärtan. Han dödade
dem med en pil, som var så tjock som så.Uttrycktes med en gest av berättarinnan. Till slut hade
han dödat alla människor, som bodde i trakten. Han
fick lov att gå längre bort till en stor by, och där dödade
han många människor och gav Nyoko deras hjärtan.
Människorna undrade, vem som dödade dem. Det kunde
inte vara en jaguar.

En dag kom mannen som vanligt in i byn för att
döda människor. Utanför en hydda satt en flicka. Den
dödade han med sin pil och tog ut hjärtat. Det såg
brodern, som var inne i huset och höll på att göra pilar.
Han sprang ut ur huset, ryckte ifrån mördaren pilen och
dödade honom. De andra människorna kommo alla och
förde honom mitt ut på den öppna platsen i byn och sköto
honom alldeles full med pilar.

När efter nägra dagar mannen ej kom hem, började
hans hustru bli orolig. Nyoko var hungrig. Hon undrade,
vad som hänt mannen, och så sade hon åt masken att
söka sin far. Först rörde sig ej Nyoko. Till slut reste den
på sig. Den lyfte på huvudet, och så reste den sig upp
mot himmelen. När huvudet nådde till himmelen, då var
stjärten kvar vid marken. När solen gick upp, började
den att resa på sig, och precis mitt på dagen kom den ned
igen. Nyoko tittade sig omkring, och då såg han mannen
mitt på den öppna platsen i byn full av pilar. Den begav
sig i väg till byn. Där förvandlade den sig först till
många ormar av olika färger. När en orm kom in i husen,
dödade människorna den. Genast kom en annan av annan
färg. Till slut lade sig Nyoko omkring byn, så att ingen
kunde komma ut. Människorna sköto på ormen med sina
pilar, så att den var alldeles full av pilar. Nyoko växte
och växte, så att den till slut växte över hela byn
och dödade alla människor. Sedan förvandlade den sig
till en man och väckte den andre mannen, som hade
fött upp honom. De åto upp alla människornas hjärtan.

De gingo sedan hem igen. Så gingo de för att fiska.
Nyoko lade sig över floden för att dämma upp den. Den
lade sig tvärs över floden. Vattnet rann likväl över. Den
lade sig i två varv, men vattnet rann fortfarande över.
Till slut lade den sig i så många varv, att den dämde
upp floden. Nedanför Nyoko blev floden alldeles torr, så
att människorna fingo massor av fisk.

Därefter begav sig masken upp på himmelen, och när
det åskar, är det Nyoko, som är ute. 

Vintergatan är Nyoko, och stjärnorna i Vintergatan äro
pilarna, som människorna i byn sköto i Nyokos kropp, när
den låg runt byn.



Om ormen »Chóhua».

Det var en gång en man, som blivit uppäten av en
stor orm, Chóhua. Han hade flera barn, alla flickor.
Hans hustru hade i magen en liten gosse. Hon gifte om sig
med en örn, »Boni». Denne brukade döda och äta ormar.

Den lille gossen, »Mámani», växte upp, och snart gick
han omkring i odlingen och dödade råttor med sin pil
och båge. I åkern brukade hans systrar hämta spansk
peppar, aji, åt styvfadern. Denne åt nämligen orm med
aji. De hämtade all möjlig peppar, rund, lång, smal,
små och stora.

En dag, när systrarna kommo, kröp gossen upp på en
c¾apapaHär en ställning, på vilken saker läggas upp till torkning. och lyssnade på vad de sade. »Jag tycker,»
sade den yngsta, »att vår bror gjorde bättre i att döda
ormen, som dödat vår far, än att döda råttor.»

Detta hörde gossen och kröp ned från chapapan. I
odlingen bredvid husen hann han upp systrarna. »Vad
sade ni?» frågade han. »Ingenting,» sade de. Han frågade
igen. Då sade den yngsta: »Jag tycker, du gjorde bättre
i att döda ormen, som dödat vår far, än att döda råttor.
När solen står riktigt högt och det är riktigt varmt, kommer
han ut ur sin håla.»

När det var riktigt varmt, gingo de till ormens håla.
Han hade inte kommit ut ännu. »Kom ut, skola vi löska
dig,» sade flickorna. Ormen kom ut litet grand, och de
löskade honom. Ännu ett stycke kom ormen ut, och de
fortsatte att löska honom. Ännu ett stycke kom ormen ut,
och de fortsatte att löska honom. Till slut var ormen
alldeles ute.

Gossen, som nu förvandlades till en örn, flög och
hämtade en sten, stor som en kulle. Sedan flög han och
hämtade en sten till, stor som en kulle. Ännu en gång
flög han och hämtade en tredje sten, stor som en kulle.
Sedan hämtade han en fjärde stor sten, och den lade han
som ett bord på de tre stenarna.

Därefter flög han och slog sina klor i ormens nacke,
och med styvfaderns hjälp tog han ormen och lade honom
på stenbordet. Där åto de upp ormen. Där kom också
jaguaren, »ítsiki», för att äta. Från ett träd hoppade
näsbjörnen, »chau», ned för att äta. Där kommo också alla
möjliga andra djur. Den tiden voro alla djur ännu
människor.

Av ormens blod, som sipprade ned på marken, ha alla
djur som stingas, ormar, getingar, palosantomyrorSe sid. 160.,
»ayósha», uppkommit. De droppar, som föllo i vattnet,
förvandlades till fiskar, »cóti»Jag vet ej, vad detta är för en fisk.. Dessa bitas.


Om regnbågen, »Ópito».

Det var en gång en flicka, som hade gått till floden,
och där försvann hon. Efter ett år kom hon tillbaka
och berättade, att hon i vattnet träffat en man och hade
stannat hos honom. Hon hämtade mandioca och begav
sig till floden igen. Efter två à tre år kom hon tillbaka.
Nu hade hon en liten gosse. Hon hämtade mandioca för
att göra chicha. Så begav hon sig tillbaka till floden
igen. En dag kom hon åter med gossen och lämnade
denne hos sin mor och begav sig sedan bort igen. Hon
sade till modern, att hon skulle se till, att gossen ej
grät. Gossen växte upp hos mormodern.

En dag grät gossen, och då började det regna. Gossen
blev röd, gul, grön, blå, alldeles som regnbågen, och så
drev han bort vattnet.

Åter kom modern och hämtade gossen. Efter en tid
kom hon igen för att hämta mandioca, och, så lämnade
hon gossen hos mormodern. Hon sade, att hon skulle
se till, att gossen ej började gråta. En dag grät han
likväl. Det regnade, och han fick regnbågens, »Ópito», alla
färger. Gossen drev bort vattnet. Han stannade
fortfarande hos mormodern.

En dag kom hans far och hämtade honom och förde
honom till en bäck. Där stannade han, och där är han
ännu. Han hade redan vuxit stor.

När regnbågen synes på himmelen, då är det gossen,
som stiger upp ur vattnet och driver bort regnet.



Varför boaormarna ej äta människor.

Det var en gång en stor orm, som åt upp mycket
människor. När barnen gingo till floden, åt den upp
dem.                                                       

Där var en man, som tänkte döda ormen. Han tog på
sig sin máriSe bild 113.. I den hade han en liten kniv och rostad
majsRostad majs motsvarar hos oss hårt bröd. Vanlig matsäck, när
man går på jakt i dessa trakter.. Sedan tog han sin flöjt och gick spelande ut ur
byn. Då kom ormen och slukade honom.

I ormens mage ordnade han åt sig riktigt trevligt
som i ett riktigt hus. När han var hungrig, åt han av
ormens kött. Ormen fick förskräckliga magplågor. När
den mötte de andra ormarna, sade den åt dem, att de
aldrig skulle äta människa, ty då fingo de ont i magen.

När mannen varit en tid i ormens mage, skar han
av dess hjärta, så att ormen dog, och så skar han sig
ett runt hål genom ormens kropp och kröp ut. Sedan
dess äta ormarna inte människor.

När han kom ut ur ormens kropp, hade han intet
hår på kroppen och var alldeles vit. Han målade sig svart
med »tii»Fruktsaften av Genipa., och håret växte åter på hans kropp.



Sagor om stulna barn.

Barnrov, liksom även kvinnorov, spela en stor roll i
de vilda indianernas liv. De små stammarna kämpa i
regel ej för att vinna nytt land utan de kriga för att
röva och plundra. I de vitas kamp mot indianerna ha
alltid barnrov förekommit. Stulna barn ser man ännu
ofta på estancior och gummibaracker. Såsom jag
omtalat i min bok, Indianer och vita, finnes det personer,
som haft barnstöld från »vildar» till sitt levebröd. Barnen
ha varit en handelsvara. En gång lärde jag känna en
syrier, som köpt en stulen gosse från Rio Madidi för
några liter sprit. Nu var denne hans slav, en slav, som
fick stryk, om han vågade rymma.

Det är därför ej så underligt, om barnrov spelar en
stor roll i indianernas sagor. Kanske ha dessa sagor
betydelse som avskräckande exempel. De skrämma barnen,
så att de ej ensamma våga sig långt från hemmet, långt
från de äldre.


Flickan, som blev bortrövad av jaguaren.

Det var en gång en kvinna, som hade gått till åkern
för att gräva upp mandioca, När hon kom dit, hängde
hon upp bärväskan med sin flicka i, och så gick hon för
att söka mandioca. Efter en stund kom hon tillbaka men
fann inte ungen. Hon sökte överallt men kunde inte finna
henne. Hon tänkte då, att dennas broder hade burit hem
flickan. Så gick hon hem.

När hon kom hem, frågade hon efter barnet, men
ingen hade sett det. Bröderna hade inte ens varit ute
ur hyddan. Hon gick tillbaka till åkern och sökte igen
men kunde ej finna flickan. När hon kom hem igen, sade
hennes man åt henne, att det kanske var jaguaren, som
hade burit bort flickan.

Så gingo några år. En dag, när modern var i åkern
för att gräva upp mandioca, kom flickan, som nu var
stor, och berättade, att hon blivit bortförd av en jaguar.
Denne hade gått på en trädstam, som låg över bäcken,
och därför hade de inte sett några spår. Hon hade en
liten gosse med jaguaren. Modern frågade henne, var hon
bodde, och hon sade, att hon bodde helt nära. Så gick hon
tillbaka till skogen. När modern kom hem, berättade hon
för sin man, att dottern var hos jaguaren. »Var det inte
det, jag sade,» sade mannen. »Vi ska låta henne vara
där ännu en tid,» tillade han.

En annan dag, när modern var i åkern för att gräva
upp mandioca, kom åter dottern. Hon bad modern följa
henne hem, ty hennes man var på jakt. Modern följde
henne till vad hon kallade sin hydda. Det var under
träden i skogen, och taket var ett virrvarr av lianer. När
modern varit där en stund, hörde de jaguaren ryta. »Det
är min man, som kommer hem,» sade dottern. Modern
blev förskräckt. Jaguaren kom allt närmare. Modern gömde
sig under några hjortskinn. De hade nämligen hudar på
marken till mattor.

När jaguaren kom hem, hade den med sig fyra
vildsvin. Tre bar den på ryggen, och ett höll den fast mellan
tänderna. Jaguaren började vädra. Han kände lukten av
jordnötter, sade han. »Har du hämtat jordnötter?» frågade
jaguaren. »Nej,» sade dottern. Jaguaren började åter att
vädra. Då tyckte hans hustru, att det var bäst att berätta
allt, och så sade hon, att hennes mor var där och att hon
gömt sig under hjortskinnen. »Jag skall gå och be henne
komma fram,» sade jaguaren. »Det är bäst, att jag gör
det,» sade hon och gick fram dit, där modern var gömd.
Darrande kom denna fram. Jaguaren hade börjat stycka
vildsvinen.

Modern satte sig bredvid jaguaren, och så blåste hon
jaguaren i ögonen. Han fick då människoögon. Hon blåste
sedan på olika delar av hans kropp, så att han
förvandlades till en människa. Jaguaren ville nu inte äta rått kött
utan bara kokt kött. Ej heller ville den äta rå mandioca.
Jaguaren skänkte sin svärmor ett vildsvin. Hon gick så hem.

Där berättade hon för sin man, vad som hänt henne.
Denne sade, att det var bäst att tills vidare låta dottern
vara, där hon var.

En annan dag gick modern ut i odlingen för att gräva
upp mandioca, och där träffade hon dottern. Hon följde
henne hem. Jaguaren var ute för att jaga. När han kom
hem, hade han med sig mycket jaktbyte. Han skänkte
henne fjädrar av pauchi Crax alector., för att hon skulle lämna dem
till hans svärfar att göra styrfjädrar till sina pilar. När
hon kom hem, berättade hon för sin man, vad som hänt
henne. Han sade, att det var bäst, att ännu en tid lämna
dottern, där hon var.

Flera gånger besökte modern sin dotter. Denna kom
också till byn, medtagande sin minsta dotter. Hon hade
nu flera söner. Hon berättade, att hennes man och söner
ämnade överfalla och döda människorna i byn. Hennes
mor gav henne då en frukt»Báysho.»2 och sade, att hon skulle giva
därav åt sin man och sina söner. Dottern tog ett knyte av
frukten och gick hem. När hon kom hem, gav hon av
dessa frukter åt sin man och åt sina söner. Dessa åto
av frukterna och tyckte, att de voro mycket goda. De
frågade henne, var hon plockat dem. Hon berättade, att
hon fått dem av sin mor. De bådo henne fråga modern,
var det var, som dessa frukter växte. Modern sade, att
det var vid »páyshanda» (Rio Colorado, biflod till Rio
Beni).                                                          

Männen i byn hade nu gjort massor av pilar. Var och
en hade en stor bunt. Därefter hade de gått till trädet,
som hade dessa frukter, och där hade de gjort fyra stora
hål i marken, i vilka de hade gömt sig riktigt väl. Jorden,
som de hade grävt upp, hade de kastat långt bort, och alla
spår hade de utplånat. Sedan hade de gömt sig i
groparna.

Modern kom med sin dotter och jaguaren och hans
söner för att visa dem, var trädet var. När de kommo
dit, gick jaguaren och vädrade. »Här har varit människor,»
sade han. »Solen står högt, klättra upp och ta ned
frukterna!» sade svärmodern. Han klättrade upp ett litet
stycke men hoppade genast ned igen. Sedan gick han
omkring och vädrade. Sönerna gingo omkring och sökte
de frukter, som fallit ned på marken. »Klättra upp, solen
håller på att gå ned,» sade svärmodern. Jaguaren
klättrade upp ett stycke men hoppade ned igen och gick
omkring och vädrade men kunde ingenting finna. Med
ett språng hoppade den sedan högt upp i trädet,
klättrade upp på en gren och började skaka ned frukt. Sönerna
plockade upp den.

Då kommo plötsligt tvenne pilar susande. Den ena
träffade jaguaren i bröstet på den vänstra sidan och den
andra på den högra. Ett tag blev jaguaren hängande i
armarna. Då kom en massa pilar, och alldeles
genomborrad föll jaguaren ned. Människorna dödade även
sönerna med sina pilar. De tvenne minsta barnen tog
modern och dödade själv genom att slå dem i nacken med
handen.

När människorna hade dödat jaguaren och alla hans
barn, dödade de också kvinnan, som varit gift med
jaguaren. Liken av de döda lämnade de kvar åt gamarna.
Sedan återvände de till byn.

Från den tiden fanns där inga jaguarer, som dödade
människor.

Så slutade den sagan, äkta indiansk i sin
oresonlighet och grymhet.




Chimaträdet.Ett träd med stora taggiga frukter. Kallas av mosetene »huóyi».


Det var en gång tre bröder, som voro ute i skogen för
att samla chima. Två av dem klättrade upp i var sitt träd.
Den tredje stannade på marken för att binda en krok att
ta ned frukterna med. Han band en krok, men den gick
genast sönder. Han band en till, men den gick också
sönder. Han band en till, men den gick också sönder.

Då sprang en ödla över fötterna på honom. »Skynda
dig, jaguaren kommer,» sade bröderna. Han band ännu
en krok, men den gick genast sönder. Då sprang en
ekorre mellan benen på honom. »Skynda dig!» sade
bröderna. »Jaguaren kommer.» Han band en krok igen, men
den gick genast sönder. Då kom jaguaren och dödade
honom. När han hade dödat honom, gick han omkring
och vädrade de andra. Åter gick han till den döde och
släpade honom ett litet stycke. Åter gick han och luktade
på trädstammarna efter de andra människorna. »Om
jaguaren finner oss, klättrar han upp och dödar oss,» sade
bröderna. Åter släpade jaguaren liket ett stycke. Åter
gick han omkring och vädrade.

När jaguaren till slut hade släpat den döde ett långt
stycke bort, hoppade bröderna ned och rusade till floden.
Efter dem sprang jaguaren. Där fingo de tag i var sin
stock och simmade på rygg utför floden. När de kommo
till en sandstrand, var jaguaren efter dem. De kastade
sig åter i vattnet. Nästa sandstrand var jaguaren efter
dem igen. De kastade sig åter i vattnet. Nästa sandstrand
var jaguaren efter dem igen. Åter kastade de sig i vattnet.
Nästa sandstrand var jaguaren efter dem igen.

På detta sätt kommo de till byn. Där berättade de
för fadern, vad som hade hänt dem. Han sade, att denna
jaguar icke var en riktig jaguar utan en chima. På natten
kom jaguaren och vädrade dem i byn, men han kunde
inte nå dem, där de sovo.

Följande morgon gingo många av männen till skogen,
där de hade hämtat chima. Där funno de blott händerna
och fötterna av den döde brodern.

Förr kunde chima förvandla sig till jaguarer. Därför
äta mosetene aldrig annat än välmogna chimafrukter.

*

Det var, vad Tomasa berättade för oss. Kväll efter
kväll hade vi suttit hos henne och lyssnat.

Jag minnes sista kvällen. Tysta gledo vi ur hennes
hydda. Månen lyste på kyrkan, som i denna belysning
såg helt ståtlig ut. Uppe hos munkarna brann ännu ljus.
Man drog en spader.

Följande dag kallade åter klockorna en kristen
indianstam till mässan. Nyoko och de otaliga pilarna i hans
kropp lyste över missionen, över urskogarna, över Rio
Beni, som flöt tätt förbi och som ilade från Andernas fjäll
mot gummiskogarna. Yid horisonten mullrade åskan. Det
var Dohitt, som ropade åt trollkarlen, att han skulle slå
ut mera vatten i floderna.

Rio Beni förde stockar och bråte. Det regnade på
Anderna, där floderna börja och där trollkarlen bor.

Mosetene berättade mig aldrig någon
världsundergångssaga. Fragment av en sådan hörde jag däremot av
en chimaneindian. »Där var en skäggig man, som hade
onanerat i floden. En kvinna kom dit och badade. Hon
blev havande och födde en gosse med håret hängande
långt ned på ryggen. Fadern kom och frågade efter gossen,
som han bad, att de skulle lämna åt honom. De ville inte,
utan förde gossen långt bort och gömde honom. Mannen
blev då vred och lät floden stiga, sa att människorna
drunknade. Några få räddade sig upp på ett berg. Detta,
som är smalt, högt och brant, är beläget vid övre Rio
Chimane. Från dessa människor härstamma
chimaneindianerna.»

Mosetene äro, som vi veta, kristna. De ha bikt,
nattvardsgång, kyrklig vigsel o. s. v. De döda begravas på
kyrkogården. Man bränner ljus vid deras likmatta, man
sveper dem i vitt tyg, läser själamässor för dem o. s. v.
Tron på livet efter detta är inte rätt kristen däremot.

Fruktan för de döda, denna mara, som förföljer alla
primitiva folk, är kvar, trots att missionärerna verkat
här i över hundra år.

Inför döden prövas tron. När vi voro i Covendo, dog
moseteneindianen José. Indianerna trodde, att han strök
omkring byn i skepnad av en hund. När hundarna skällde,
sade de: »Josés själ har inte gått ännu.»

Vi ha läst i sagorna, att alla djur ha varit människor.
Fortfarande tro de, att de döda taga skepnaden av apor,
hundar, mulåsnor och andra djur men ej av jaguarer.
När José dött, ville min hustru samma kväll köpa fisk av
en indian. Han sade, att han inte hade någon fisk kvar.
»Den har hunden fått,» sade han. »Min hund?» frågade
hon. »Nej, José,» sade indianen. De dödas själar, »senití»,
äro bara fruktade en tid efter döden. Man glömmer dem
väl så småningom.

Mosetene bliva, som sagt, begravda på kyrkogården i
vigd jord. Chimane gräva ned de döda nära boplatsen.
Hyddorna brännas, och boplatserna övergivas.

Bland chimane finnas trollkarlar, som kunna locka
fram och förgöra andras själar. Federico var en natt
tillsammans med flera chimaneindianer, kvinnor och män,
och drack chicha hos en trollkarl.

På natten lockade denne fram en borganos, Nicolas,
själ. Federico kunde tydligt se den. Själen såg ut som
en »liten ängel», där den satt klädd på en chapapaHär i betydelsen brits..
Trollkarlen gick fram till själen och sade åt denna: »Som jag
nu låter dig försvinna, skall Nicolas dö.» Så försvann
själen mellan trollkarlens fingrar.

Efter ett par dagar gick Federico till San Borga.
Några dagar senare dog Nicolas. Denne var en gammal
man. Han hade en gång vägrat att sälja en höna åt
trollkarlen, därför hämnades denne.

Vi måste här ha att göra med ett fall av suggestion,
efter som flera personer tydligen sågo själen.

Bland mosetene lär numera ej finnas någon trollkarl.
Den siste var Nicolas Verna. Han lär ha förgjort alla kor,
som munkarna hade i missionen. Trollkarlarna äro även
här som på annat håll de ivrigaste motståndarna till
missionen. En trollkarl från äldre tider påstod sålunda, att
mässan skrämde bort aporna. Denne trollkarl lär nu vara i
helvetet, om man får tro, vad som står i kyrkboken om
honom.

Mycket mer än de dödas själar frukta mosetene och
chimane de onda andar, som de kalla »kinacdyé». De se
ut som människor. Få mosetene se en sådan ande, tro
de, att de skola dö.

Federico sade, att han förr inte hade trott, att det
fanns kinacdyé, men nu var han övertygad om att sådana
funnos. En gång hade han slagit läger med några chimane
vid El Cerro Pelado mellan Huachi och Cosincho. De fingo
först höra liksom prasslandet av en råtta. Sedan hörde
de liksom flåsandet av en tapir. Federico sköt flera skott,
men flåsandet kom likväl igen gång på gång.
Chimaneindianerna höllo eld hela natten. Federico försökte sova,
men de väckte honom ständigt, ropande: »Nu kommer
han. Där är han!» Mestizen Julio, som hörde Federico
berätta detta och som är litet frälst, sade, att kinacdyé
visa sig för chimane, därför att dessa äro odöpta. Dopet
skyddar mot onda andar.

Bland de onda andarna finnas två, som jag känner
till, som ha särskilda namn och egenskaper. Den ena
är »Opó». Han har en så lång manslem, att han kan linda
den flera varv om livet. Om Opó finnes en
mosetenesaga. Den skildrar hur han våldför och dödar en kvinna,
som tagit honom till sig i sängen i skepnad av ett litet
gråtande barn. Chimane känna också till Opó, och i
varenda chimanehydda finnas ben av denna onda ande.
Dessa ben användas som läkemedel mot magsmärtor.
Benen malas och tas in. Även användas malda ben av
Opó i sår och mot svullnader. Små nyfödda barn med
kramp gnidas även med Opó. Intressant nog äro
Opó-benen av ToxodonEfter museumsinspektör H. Winges bestämning. och andra utdöda djur.

Den andre onde anden är »Cháumboy», son till Opó.
Denne, som kastade sig utför en brant, krossades i otaliga
små bitar, som fastnade på bladen i skogen. Vidrör man
ett sådant blad, får man espundia, en ryslig sjukdom,
vilken, som nämnt, förekommer i regnskogarna på Anderna.
Den börjar som en liten böld, som växer till ett hemskt
frätsår, vilket ofta är ytterst svårt att få läkt. Värst är det
att få espundia i ansiktet. Det finnes vissa trakter, såsom
t. ex. mellan Tumupasa och Apolo, som anses mycket
farliga, då espundia allmänt förekommer där. Otvivelaktigt
kallar man här elakartade sårnader av annat slag även
för espundia.

En stor roll i indianernas liv spelar jaktmagin. Om
denna hos chimane har jag redan nämnt i det föregående.
När mosetene dödat ett vildsvinEnligt Padre Sebastian Urra., taga de ut levern, veckla
in den i blad och lägga den kvar, där de dödat vildsvinet.
Levern förvandlas åter till vildsvin. På detta sätt ta
vildsvinen aldrig slut.

På de små barnen hänga mosetene torkade andfötter,
»káamu», för att de skola bli goda simmare. Chimane
hänga på barnen en mängd amuletter, vilka de, som
nämnt, mycket ogärna byta bort.

Den katolska kyrkan passar utomordentligt bra för
»hedningar», mycket bättre än protestantismen. När
chimane fördrevo kinacdyé, underhöllo de eld hela natten.
När någon dött, ställer man hos de kristna mosetene
vigda ljus vid hans dödsbädd. Elden bidrager säkert
att fördriva den dödes ande, som man fruktar. Krucifix,
helgonbilder, radband o. d. äro naturligtvis förträffliga
amuletter mot onda andar. Munkarna med sina kåpor,
tonsurer, bönrabbel och »kyskhetslöfte» göra sig
naturligtvis mycket bättre som medicinmän än protestantiska
missionärer. Såsom sådana uppfatta indianerna dem. De anse
till och med, att de förhäxa. Padre Maximiliano vågade
t. ex. inte använda febertermometer på en sjuk indian, allra
minst placera den, där en sådan brukar placeras, ty skulle
patienten ha dött, hade indianerna säkert sagt, att han hade
blivit förhäxad av munken. Mystiken i en katolsk kyrka
måste tilltala en primitiv människa, för vilken kampen
med de onda andarna spelar en så oerhört stor roll.

Bekant är, att missionärerna påstå, att »hedningarna»
ha en dunkel aning eller rättare ett dunkelt minne av en
stor, allsmäktig Gud. De missionärer, som verkade bland
mosetene, kallade därför Gud eller Kristus för Dohitt.
Något betänksamma blevo de likväl, när jag berättade dem
om Dohitts äventyrliga nedfärd till jorden och om huru
han skapade djur av människor.

På tal om indianernas religiösa föreställningar kan
det vara lämpligt att framhålla, att primitiv religion och
primitiv moral ha mycket litet med varandra att göra.
Sagorna lära aldrig någon moral. Fruktan för andarna
liksom ännu mindre för trollkarlarna har ej något med
moral att göra. Trollkarlarna syssla med det enligt
primitiv uppfattning otäckaste av alla brott, förhäxning. Goda
andar hör man aldrig talas om.

När jag skildrar dessa människor med varm sympati,
skall läsaren ej medlidsamt le åt mig och tänka, att
författaren är en indiantok, ty han skall i denna bok finna
skildringar av andra indianer, som visst icke äro så
sympatiska som chimane och mosetene.

I fem år hade, som nämnt, den här ofta citerade
Féderico Araona levat som en flykting hos chimane. Federico
sade, att under denna tid hade han aldrig sett ett
slagsmål. Inget enda mord har förekommit. Han hörde
aldrig talas om en stöld.

Vi funno såväl mosetene som chimane utomordentligt
ärliga. En gång lämnade jag kvar mina bytesvaror i
en hydda, och så gick jag till en annan. Man tittade
på dyrbarheterna, en massa småsaker, men man snattade
ej något. Det skulle ha varit hos quichua eller hos
mestizerna! De stjäla av princip, för att det är roligt att stjäla.
Dessa stackars urskogsindianer äro så dumma, ja, så
dumma, att de äro ärliga. Så äro ej alla indianer. Längre
fram i denna bok skola vi även träffa mycket tjuvaktiga
vildar. Indianer av skilda stammar äro i mycket så olika.
Mosetene äro lika ärliga som chimane. Fader Maximiliano
sade, att om han tappade en näsduk i skogen, fick han den
tillbaka, om en indian hittade den. Min hustru hade vid
badstället kastat bort en tofs. Xär hon kom in i en hydda,
kom en kvinna med den och sade: »Här har du, den är
din.» Aldrig lära de stjäla sinsemellan.

Mosetene och chimane ha som alla indianer stora
anlag för alkoholismen. Erkännas måste, att munkarna
kraftigt motarbeta denna. Trots prästernas förbud ha de
börjat dricka mycket brännvin, som de hämta från Huachi.
Även kvinnorna berusa sig. Den chicha, som de bereda
av mandioca och majs, syntes mig vara ovanligt stark och
rusande. Även chimane börja tycka om brännvin.
Flertalet tycka ännu mer om sirap. En gång frågade jag
José Apo, en halvciviliserad chimane, vad han tyckte om
de vita. Han sade om en av dem, don Miguel Nogales:
»Bra patron, han ger oss brännvin.»

Det är inte så lätt att få reda på den sexuella moralen
hos en indianstam. Att en utomstående inte bör ha något
fuffens med stammens småflickor, det visade chimane, när
de slogo ihjäl sin galante missionär, och mosetene, när
den allvarlige hövdingen Luis Nate slog en annan munk
i ansiktet för ett liknande snedsprång.

Någon gång kan väl även här den äktenskapliga
troheten svika. Bland chimane träffade jag sålunda en
kvinna, som förlupit sin man och levde med en annan
indian.

Till moralen hör även de goda gärningarna. En viss
egoism karaktäriserar alla naturfolk fastän kanske mindre,
än man i allmänhet tror. Fader- och moderlösa barn tar
man alltid hand om och behandlar dem vänligt. Det
har jag sett på så många håll. Bland chimane t. ex.
träffade jag en kvinna, som fött upp tre moderlösa barn.
Dessa barn voro av olika föräldrar. Kvinnorna slå ej
barnen, ty de tro, att om de slå dem, kunna dessa dö.
Barnen slåss aldrig sinsemellan. Liksom alla primitiva
folk älska indianerna här varmt sina barn. Från sina
långa resor taga de alltid hem små gåvor åt barnen.

Bild 114. Liten, många gånger stoppad gosskjorta. Chimane.Fjäderprydnaden, som hänger i halsöppningen, är en amulett.





ADERTONDE KAPITLET.
Julen 1913.




En dag  senare än Berg, lämna min hustru
och jag Cuba i sällskap med en indian och
två indianpojkar. Vårt bagage ha vi lastat
på en oxvagn, som vi hyrt av Cubas ägare,
senor Vasquez.
Efter tvenne korta dagsmarscher komma vi till
maropaindianen Chataris hydda. Hos honom ha vi räknat
ut, att vi skola tillbringa julafton. Vi hoppas i
indianhyddan få en fridfull jul.

På hans gård, utanför hyddan slå vi upp vårt tält.
Det är julafton. En julafton utan fest. Vi skola först
fira vår riktiga jul, när vi få brev från hemmet. På sex
månader ha vi ej haft något sådant, och därför äro vi ej
i julstämning.

Sparsamt upplyses indianhyddan av ett talgljus, som
kommer en att dunkelt se taket av bambu och palmblad
och stolparna och väggarna av palmstammar. På golvet
sitta Chataris döttrar och träda halsband av glaspärlor,
som de fått av min hustru. Chatari ligger och drar sig
i hängmattan, omsorgsfullt stoppande in cocabussen i mun.
Då och då växlar han ett par ord med gumman sin, som
sitter hopkrupen i en dunkel vrå. I kokskjulet utanför
Chataris hydda lagar min hustru julmaten, beundrad av
en av husets fullvuxna döttrar.

Utanför hyddan är det en väldig grodkonsert. Där
grymta svinen, rårna korna och skrika mulåsnorna. Chataris
hydda ligger på den stora slätten. Dunkelt ser man
därifrån Andernas sista utlöpare mot Benis och Mojos slätter,
dessa berg, som kostat oss sexton mödosamma dagar,
när vi steg för steg höggo oss igenom snåren och urskogen
och klättrade utför de vildaste branter. Här och där
avbrytes den oändliga grässlätten av skogsdungar, där
man finner otaliga gamla boplatser från en tid, då dessa
trakter hade en mycket talrik indiansk befolkning.

I förrgår afton kvittrade skallerormarna oss i sömn.
I går brände solen stekhett över slätten, och nästan alla
vattendrag voro uttorkade. I natt kom det efterlängtade
regnet.Under det att regntiden år 1913 började i regnskogarna på Anderna
redan i oktober, började den, som vi se, här på pampas först vid jultiden. Det kom ej som ett vanligt regn utan
överväldigande, oresonligt som allt i tropikerna. På en kort
stund var marken översvämmad, och skyndsamt måste
vi rädda oss in i Chataris hydda, plockande vid ljuset från
blixtarna ihop våra simmande sängkläder. Med regnet har
också allt plötsligt förvandlats. Det är, som om den
sovande djurvärlden vaknat, när åskan ropade åt den:
»Regnet kommer, och regnet är liv.» Med ett allmänt
råmande hälsade Chataris tvåhundra kor regnet. Nu
behövde de ej mera vandra långa vägar för att dricka det
sparsamma, brungröna vattnet i någon göl. Där det i
går var torrt, har det i dag bildats stora sjöar.

Hela pampan surrar, väser, kväker. I träsken, som
bildats under natten, där marken i går var söndersprucken
av torkan, där ropa i alla tonarter grodorna efter sina
kärestor, som de ej sett, sedan torrtiden började. Där
kräla alligatorerna. Otaliga sötvattenskrabbor komma
fram ur sina gömslen. Man hör ej mera de olika djurens
läten i denna jättekonsert, där vattnet hälsas av
pampans alla djur. Ormarna krypa ur sina gömslen. Det
var skallerormarna, som först hälsade det annalkande
regnet med sitt underliga läte, som endast kanske liknar
en syrsas. Tätt inpå Chataris hydda ha de sina nästen.
Ibland våga de sig in i själva hyddan. En dag dödade de
en av Chataris hästar, som stod bunden vid stolpen ett
par steg från dörren. På natten blev han biten, och på
morgonen var han redan kall.

Min hustru kommer med julmaten. Det är bananer
med stekta ägg samt färsk mjölk. Förut har hon i dag
bjudit på riktig julgröt, så fint ha vi det. Vi tända tvenne
ljusstumpar, så att det börjar bli riktigt upplyst i Chataris
hydda.

Chatari är en märklig indian. Han är visst ingen
vilde från urskogen utan tvärtom en indian, som förstått
att i mycket anpassa sig efter de vita, och trots alla de
nästan överväldigande svårigheter, som här möta en
indian, som söker att arbeta sig fram till något eget, till
något annat än att vara tjänare eller slav, är Chatari en
välbärgad man. Han har talrika kor, hästar och får och
stora odlingar, och i hans hydda ser man, att Chatari haft
åtskilliga slantar att köpa för.

Trots allt vilar det en indiansk stämning över denna
hydda. Chatari har förblivit indian, och hans hustru
och döttrar äro ännu rena indianskor. Vi trivas här,
lika bra som vi ofta vantrivts hos de vita, tyvärr även
hos dem, som varit utomordentligt vänliga mot oss.
Varför kan jag knappast förklara. Kanske beror det på
att det krusas så oerhört hos de vita och att vänligheten
verkar oärlig, även när den är uppriktigt menad.

Chatari är en melankolisk, bitter man. Han har
arbetat sig fram till en ställning, som här är ovanlig. För
hans släkt blir detta till intet. När han gått bort, då
kommer allt att skingras. Inget av hans barn kommer att
sköta hans ställe, och själv har han ej förstått sig på
lagfart och dylikt, så att någon dag mister han den rätt till
jorden, som han tror sig äga. Tvenne av Chataris söner
ha blivit sålda till Benis gummiskogar, därifrån han
aldrig hört något från dem, och tvenne döttrar äro på
slarven. Mången gång har Chatari blivit bedragen av
de vita. De ha stulit hans hästar och kor. Underligt är
det ej heller, att han grundligt hatar dem.

»Gud straffar dem nog. Snart ligger jag under
jorden,» säger Chatari, när han talar om sina många sorger.
Han är fast i sin tro,, att Gud en gång skall skapa
rättvisa. Bara inte de»kristna» lurat honom även däruti.

Tryckt är vår stämning i Chataris hydda. Annat skall
det bliva — hoppas jag — när breven komma från hem
och barn, från dem, som i yrande glädje leka kring
julgranen där hemma på det gamla Dalbyö.Fädernegården hemma i Sverige. En tyst,
varm hälsning är allt, vad vi härifrån indianhyddan
kunna sända till dem, som vi inte ens våga tala om, för
att ej allt, som rör sig på djupet, skall komma fram.

Så gå vi mycket tidigt på julaftonen till vila under
myggnäten. Syrsor och grodor spela oss till vila.
Flädermössen fladdra som dystra tankar över bädden.

*





NITTONDE KAPITLET.
Maropa-indianerna.




De civiliserade maropa eller reyesanos, som
de mera allmänt kallas, beräknas till cirka
1,500Detta är naturligtvis en osäker uppgift. individer. De leva dels i byn Reyes,
dels spridda på estanciorna över en stor
del av nordöstra Bolivia, där de tjänstgöra
som herdar, gummiarbetare o. d. De tala en tacanadialekt.

Deras materiella kultur erbjuder ej mycket av
intresse. En museiman har nästan ingenting att hämta i
deras hyddor. Kända äro de som goda boskapsherdar.
Reyesanskorna äro ofta duktiga ryttarinnor och skickliga
i att sköta lasson.

Jesuiterna anlade på 1600-talet en mission bland dessa
indianer. När de förra 1767 förvisades, överlämnades
denna i kyrkoherdarnas vård. Reyesanos äro sålunda
döpta och kristna.

För närvarande ha de ingen präst i Reyes, ty den
sista måste de köra bort, därför att hans liv var så
sedeslöst, att det till och med väckte skandal här. Han
bodde som många kyrkoherdar i Bolivia ihop med sina
älskarinnor. Han klådde dem offentligt på torget i Reyes.
Som flickskaffare använde han klockaren. När han en
gång hade gift ett ungt indianskt par, frågade brudens
far, vad han var skyldig. »Låt mig få ligga hos din yngsta
dotter i natt,» var prästens fräcka svar. När indianen ej
gick in på detta, lär Herrans tjänare senare på natten ha
våldfört flickan.

Någon verklig undervisning i den kristna religionens
moral och historia är naturligtvis okänd här. Ett och annat
ha indianerna likväl uppsnappat, och så ha de sin
speciella religion, i vilken de onda andarna och de undergörande
helgonbilderna spela huvudrollen.

En god inblick i vad dessa indianer känna av
kristendomen ger oss följande framställning av Kristi historia,
berättad av en reyesano, indianen Puli från S:a Rosa.

»Förr i världen, när människorna dogo, blevo de
levande igen efter sex dagar, ty det fanns varken himmel
eller helvete att gå till. För att råda bot för detta beslöt
Gud Fader och kungarna, att Maria skulle gifta sig.

Hon hade många friare, och bland dem voro fina herrar
och kungar. Även den gamle San José, som var impotent,
var bland friarna, På ett snöre hängde man upp en ring
av guld. Var och en av friarna skulle rida i full fart under
ringen och söka fånga den på svärdspetsen. Först sökte
de fina herrarna och kungarna fånga ringen, men ingen
lyckades. Sist kom den gamle San José på en mager men
snabb häst. Han fångade ringen.

Sju gånger upprepade de denna lek, och alla sju
gångerna var San José den ende, som fångade den.

Maria gifte sig nu med San José.

När denne höll pà att snickra, kom en man och sade
till honom: Ser du inte, att Maria är havande och snart
skall föda. och ändock ha ni inte varit gifta mer än i
fyra dagar. Nu förstår du, varför hon har gift sig med dig,
fastän du är gammal och impotent."

"Ursinnig slipade San José sin kniv för att döda Maria.
Medan han höll på därmed, kom deras tjänarinna och sade,
att han skulle komma och äta. Han lät hälsa Maria, att
han inte ville ha någon mat. Flera gånger kallade Maria
på honom, men han kom inte. Till slut gick hon själv.

San José sade henne, att hon bedragit honom och att
han skulle döda henne. Hon försäkrade, att hon inte var
havande och blottade sin måge, för att han skulle se,
om där var något foster. San José skar upp Marias
mage, och där fanns ingenting. Magen växte genast ihop
igen.

Efter några dagar var Maria likväl färdig att föda, och
då hela hennes släkt föraktade henne, bad hon San José,
att han skulle föra henne långt bort. Där födde hon Jesus
Kristus. Förut hade det inte funnits någon morgonstjärna,
Venus. Denna syntes nu på himmelen.

Jesus Kristus växte mycket fort. På några dagar var
han stor. Marias släktingar kommo för att se honom, men
de trodde inte, att han var Kristus.

'Om du är Jesus Kristus, så läs i denna bok!' sade
de till gossen, och han läste hela boken på lika kort tid,
som de behövde för att spotta.

Jesus växte och blev stor och gjorde många
underverk. Marias släktingar sökte ständigt att döda honom.

En dag, när de förföljde honom, kommo de till en
åker med mogen majs, moget ris och mogna bananer.
'Har Jesus varit här?' frågade de. 'Han sådde allt detta,
och så gick han,' sade de. De trodde därför, att det var
ett år, sedan Jesus gått förbi, men det var bara en liten
stund, ty det, som Jesus sår, sätter genast mogen frukt. På
samma sätt kommo de till flera åkrar, och överallt var
frukten redan mogen, fastän Jesus alldeles nyss hade
passerat.

Till slut fångade de Jesus och gåvo honom ett kors att
bära. De spikade honom på korset. Där hängde han och
levde ännu, då en blind, Rufino, kom förbi. 'Slå ned den
där papayan!' sade de och gåvo Rufino en lans. Han högg,
där papayan skulle vara, och träffade Jesus' huvud och
dödade honom. Kristi blod stänkte honom i ögonen, så att
han fick sin syn igen.»

Mera känner jag ej av den reyesanska versionen av
Kristi historia. Jag antar, att den alltjämt går i samma
stil. Vi se, att det är en blandning av en gammal riddarlek,
bibelns berättelse och legenden om Rufinus. Kristus 
uppträder även som en typisk kulturhero, när han sår en hel
del växter, som genast sätta mogen frukt.Jämför sagorna från Tumupasa längre fram i denna bok.


Pulis missförstådda framställning av Kristi historia
är intressant därför, att den visar oss, huru ett högre
folks berättelser och sagor lätt omvandlas, när de läras
av ett lägre folk. På samma sätt är det möjligt, att sagorna
om Dohitt och Nyoko ursprungligen äro från arowakiska
stammar i Mojos och att de berättats oss halvt
missförstådda av moseteneindianerna. Dohitts kamrat på färden
från himmelen till jorden hette sålunda Kéri. Detta ord,
som betyder måne på flera arowakspråk,Mycket troligt är, att Dohitt ursprungligen är solen och Kéri månen. är även namnet
på en av bakaïriindianernas kulturheroer. Bakaïri, som äro
karaiber, ha säkerligen lånat detta ord från arowakerna.K. v. d. Steinen. (Se litteraturf.)

För reyesanos liksom för de flesta »civiliserade»
indianer här äro festerna det viktigaste av hela den kristna
religionen. En by kallas t. ex. San Juan, och då firas
San Juans dag med stor fest, mässa, dans, fylla, otukt
och slagsmål. Reyesanos fira de tre konungarnas dag.
Klädda i grannlåt av alla slag komma tre indianer
ridande med sitt följe in på torget och stiga av framför
kyrkan. Det är de tre konungarna, som komma för att
tillbedja Kristusbarnet.

Egentligen hör till en sådan kristen fest icke fylla,
men dock är fyllan det viktigaste av alltihop. Ej heller
danserna höra dit. Affär är likväl affär, och prästerna
veta väl, att med bara religion utan dans och brännvin
gå affärerna dåligt. Katolska kyrkan är här en stor
affär och många av dess tjänare goda affärsmän.
Indianerna äro lättrogna, bli snart fanatiska, och så får
prästen makt och pengar.

Flera präster särskilt bland de utländska
missionärerna finnas här, som äro varmt religiösa och som
allvarligt arbeta för sitt kall. Många präster i Bolivia
ockra likväl ogenerat på indianernas okunnighet. En 
sådan präst var t. ex. den, som delade kyrkogården i C.
i två delar. Den ena kallade han himmelen, den andra
helvetet.

När en indian kom och skulle begrava sin mor,
frågade gudsmannen: »Vill du, hon skall ligga i himmelen
eller i helvetet?»

»I himmelen, käre fader,» sade naturligtvis indianen.

»Det är mycket dyrt,» sade prästen, och så fick
indianen betala sina fattiga slantar för att få sin mor begraven
i himmelen.

De onda andarna kalla reyesanos »isháuhua». De gå
omkring på vägarna. Särskilt hör man dem före påsken.
Man hör knarret av hjulen från oxvagnar, men de komma
inte fram. När någon håller på att dö, hör man, huru de
draga i hudarna, som ligga på golvet, huru de mala på
malskivan.

Bland reyesanos finnas även förhäxare. Åt en vit
gosse sade en gång en reyesano, att han inte skulle göra
sitt tarv, så att någon såg det. Någon illasinnad person
kunde få tag i, vad han gjort, och förhäxa honom. Ben
och tänder av den här på pampas ganska allmänna
manvargenCanis jubatus. använda de som skydd mot onda andar.

*

Huruvida dessa indianer ännu bevara många av sin
stams gamla sagor, vet jag ej. Den enda saga, jag känner
från dem, är den här nedan återgivna. Kanske skildrar
den en maropaindians förbindelse med en kvinna,
tillhörande en främmande, föraktad stam. Den har berättats
mig av en tumupasaindian, Salvador, som är gift med
en reyesanska. Denne samme Salvador har även berättat
mig många sagor från sin egen stam, vilka jag skall
återgiva längre fram i denna bok. Hans bekantskap komma
vi att göra först i juli 1914.



Mannen, som gifte sig med en hind.

Det var en gång en man och en kvinna, som bodde
tillsammans med sin son. De hade mycket boskap och
även hästar. Sonen var redan man, men hans far och mor
ville ej, att han skulle gifta sig. När han bad dem skaffa
honom en hustru, grälade de på honom.

En dag sade fadern åt sonen, att han skulle driva in
boskapen i inhägnaden. Han sadlade sin häst och red ut
på pampan och drev hem boskapen. När han kom hem,
frågade fadern, om han hittat alla korna.

»Där fattas fem,» sade sonen. »Jag skall rida ut igen.»
Så red han ut på pampan. När han kom till en
skogsdunge, steg han av hästen och satte sig i skogskanten.
Han funderade på att han, gamla karlen, ännu inte hade
någon hustru. Så sade han högt för sig själv:

»Tänk, att jag ännu ej har någon kvinna!»

»Vill du inte ha mig till kvinna?» hörde han en
röst säga.

Han vände sig om men kunde ingenting se. Så
satt han återigen och pratade för sig själv. »Min far och
mor vill inte, att jag ska gifta mig,» sade han. Då hörde
han åter:                                 -

»Vill du inte gifta dig med mig?» Han vände sig om
och såg en hind. Denna frågade honom åter, om han inte
ville ta henne till kvinna.

»Hur ska jag kunna gifta mig med dig, som är ett
djur?» sade mannen.

»Jag är en kvinna,» sade hinden och förvandlade sig
till en mycket vacker flicka.

»Vill du icke ha mig till hustru?» sade hon åter.

»Förvandlas du inte åter till en hind?» sade han.

»Nej, inte om jag följer dig,» svarade hinden.

Han tvekade ännu, fastän flickan var mycket vacker.
Så sade han: »Jag ska gå hem. Vill min far och mor
fortfarande ej, att jag ska gifta mig, kommer jag tillbaka,
och så rymmer jag med dig. Vänta mig här i skogsbrynet!»
Han red hem, steg av sin häst och gick in i hyddan.

»Varför ser du så fundersam ut?» frågade fadern
och modern.

»Jag har funnit en flicka, som jag vill ta till
kvinna,» sade han.

De blevo helt förargade, och så stängde de in honom
i hyddan. På natten skar han sig ut genom väggen och
begav sig till skogsdungen. Där stod flickan och väntade
på honom.

»Nu följer jag dig,» sade mannen, och de drevo i tre
dagar omkring på pampan och i skogen. Den tredje dagen
sov han med henne. Redan den femte var hon havande.

»Vi skola nu gifta oss riktigt. Är det säkert, att du
aldrig åter förvandlas till ett djur?» sade mannen.

»Nej, aldrig,» sade hon.

De gingo till en by, och där sökte han upp kyrkoherden.

»Fader kyrkoherde, jag har funnit en kvinna, med
vilken jag vill gifta mig,» sade han.

»Det är bra, min son,» sade kyrkoherden, och så gifte
han dem.

Kort därefter födde kvinnan en son, men denne var
ingen människa utan en liten hjortSumphjort, Cariacus palustris.. Mannen var mycket
ledsen och arg. Han ville förskjuta sin hustru. Då sade
hon: »Vi låta honom gå.»

»Kommer du då aldrig att åter förvandlas till ett
djur?» sade han.

»Nej, aldrig,» sade hon.

Den lilla hjorten växte fort. Efter några dagar var
han stor och hade stora horn. Han ville ej äta sådan
mat som människorna utan bara gräs. En dag försvann
han. Han hade begivit sig ut på pampan.

En dag träffade kvinnan en hjort. Denne famnade
henne, och hon förvandlades nu åter till en hind.

När mannen kom hem, fann han sin hustru förvandlad
till en hind.Han blev mycket ond och ville först döda
henne, sedan drev han bort henne. Hon sprang ut på
pampan. Där träffade hon hjorten, vilken hon älskat.
Så drevo de utåt pampan och omkring i skogarna. Där
träffade hon sin son. Denne gjorde sällskap med dem.

Från dessa tre härstamma alla hjortar.

Mannen återvände hem till sin far och mor och
berättade för dem, vad som hänt honom.

»Vi skola söka dig en hustru,» sade de, och följande
dag gingo de till en gård i närheten, och där begärde
de dottern till hustru åt sin son. Mannen gifte sig med
denna flicka.

*





TJUGONDE KAPITLET.
Över översvämmade pampas.
Mordet på Berg.




Vi lämna Chatari och fortsätta över pampan.
Detta enda och första regn har alldeles
förändrat landskapet. Där man utan
svårighet förut kunde komma fram med oxvagnen,
får man lov att ta stora omvägar, undvikande
de vattenfyllda sänkorna. Över en å måste oxarna simma,
dragande oxvagnen efter sig som en båt. Överallt se vi
på pampan. och i kanten av skogsdungarna de röda
sumphjortarna, som äro så karaktäristiska för detta landskap.
Ibland ser man stora hjordar av boskap från någon av de
få estancias, som finnas här. Flertalet av dem tillhöra
vita, syrier eller mestizer, någon enda är ännu i
händerna på Chataris stamfränder.

Efter ett par dagar komma vi fram till Rio Yacuma,
känd för sin oerhörda rikedom på alligatorer. En stor
best ligger och vaktar vid vadstället. Den har kanske
smakat människokött, ty det har ett par gånger hänt, att
personer, som sökt att simma över här, ha blivit uppätna
av alligatorer. Särskilt är det farligt för hundarna.
Tvingas man simma över en flod, där man vet, att det
finnes alligatorer, bör man, om man är beriden, göra det
samtidigt med hästen eller hästarna, som skrämma dem.
Vid övre Rio Yacuma, som är outforskad, finnas vilda
indianer. Detta påstod bl. a. Chatari. Han hade sett
röken från deras eldar. Dessa indianer äro möjligen
maropa.

I S:a Rosa hos en syrier avlämna Vasquez' tjänare oss
och vårt bagage. Här ämna vi invänta Berg. I trakten
hoppas jag kunna göra några arkeologiska undersökningar.
Nödvändigt är det likväl att först vila mulåsnorna. De
äro så pass tröttkörda, att vi praktiskt taget befinna oss
till fots. Vi ha ingen tjänare, och det ser mycket mörkt ut
att kunna få någon. Jag söker att få tiden att gå medelst
skrivarbete och jakt. På så sätt gå, några veckor, och vi
vänta redan, att Berg skall komma, så att vi skola kunna
lämna detta högst otrevliga ställe.

Jag ångrar redan, att jag sänt Berg. Kanske kan han
inte reda sig med mulåsnorna i träsken? Vad skall jag
göra? Ensam kan jag ej rida honom till mötes, ty min
hustru skulle jag aldrig vilja lämna här, där vi nu befinna
oss. Kanske skulle jag möta honom på vägen, och då har
jag ansträngt mulåsnorna förgäves, och deras krafter
behöva så väl sparas. Kanske skulle vi rida förbi varandra.
Dag går efter dag. Maten, vi få här, är uteslutande
mögligt, stinkande, torkat kött och unket ris, och det få vi
nästan tigga oss till — ty här finnes ingenting att köpa.
Hela dagarna sitter jag och väntar med blicken fästad på
tre palmer, som stå på pampan, där stigen passerar, på
vilken Berg skall komma. Ibland tycker jag, att något
rör sig därborta vid horisonten. Jag hoppas, att det är
Berg, och vandrar utåt pampan. Det är endast några
betande kor. Dag går efter dag, och Berg kommer inte.

I stället kommer ett rykte, att en gringoSom nämnt mestizernas öknamn på utlännningar. blivit mördad
nära S:a Ana. Först tror jag inte, att det kan vara Berg.
Man säger, att man funnit ett lik, på vilket gamarna redan
hackat. Detta synes mig vara uppkok på en gammal
historia om en columbian, som blivit mördad i denna
trakt. Mord äro mycket vanliga i denna del av Bolivia,
vanligare än någon annanstans här. I S: a Rosa talar man
mest om mord. När man kommer in till corregidorenByfogden. i
S:a Rosa, kommer en herre i fotbojor och skakar gemytligt
hand med den besökande. Det är en mördare, som
corregidoren skall sända till S:a Ana! Som mördaren är
snickare till yrket, passar corregidoren på att få några
möbler gjorda, innan han sänder honom vidare. Det är
inte alla dagar, man har tillgång på en billig och bra
hantverkare.

Bolivianska regeringen (det var visst, när Pando var
president) har till och med ställt provinsen S:a Ana under
militärdiktatur. Dit sändes den järnhårde Cusicanqui från
La Paz. Han rensade bort det värsta ogräset. Det var han,
som satte Montenegro i sträckbänk, smidde honom i järn
och sedan »tappade» honom i Rio Mamoré. Montenegro
hade över tjugu mord på sitt samvete. Sitt eget lilla barn
lär han ha slagit i väggen för att få det tyst, och när
hjärnan rann ut, blev det tyst. Att tala om Cusicanqui i
S:a Ana det är som att nämna om onda andar för
chimaneindianerna. Cusicanqui behöver komma hit ännu en gång.

Ryktena om mordet på gringon bliva mera bestämda,
och ingen Berg kommer. Då besluta vi oss för att rida
och möta honom. Ännu ha vi hopp, att han lever., Vi hyra
en oxvagn för bagaget, och så lyckas jag få tag i en
tjänare. Det är en portugispojke, som heter Domingo.
Jag betalar hans skulder, d. v. s. köper honom fri från
syriern, som lurat honom hit från Manaos i Brasilien.
Min värd anser säkert, att jag illa lönar hans gästfrihet,
när jag ger en av hans skuldslavar tillfälle att köpa sig
fri. — Oförskämdheten har sin grund i att jag nödvändigt
behöver en tjänare. Någon fri tjänare, som ej är
skuldsatt, finnes ej att få i S:a Rosa.

Innan jag lämnar S:a Rosa, vill jag ännu säga några
ord om »turcos». De ha redan förut blivit presenterade för
läsaren. Det var hos chimaneindianerna, som de grundligt
lurade. Här i S:a Rosa äro de en verklig plåga. Sluga,
som de äro, skoja de till sig boskap och jord av indianer
och fattiga änkor. Deras affärsmetod är mycket enkel.
Den består i att låta folk skuldsätta sig och att sedan kräva
betalning för skulderna. Detta är i och för sig icke orätt
— det beror bara på, huru det göres. De avsky
kroppsarbete. Deras stora passion är spel.

I hela landet mellan S:a Rosa och S:a Ana lever
man på boskapsskötsel. Man bör likväl ej lägga alltför stor
tonvikt på ordet skötsel. För ännu ett fåtal år sedan funnos
i dessa trakter massor av vild boskap, som förvildats efter
jesuiternas utdrivande. Denna har man till största delen
utrotat och det på ett mycket planlöst och oekonomiskt
sätt. Numera har man huvudsakligen tam boskap. Syriern
i S:a Rosa t. ex. har cirka 2,000 djur. Liksom de andra
estancieros här uppföder han dessa, dels för att sälja
levande djur, dels torkat kött till gummiskogarna. Man
har naturligtvis inga ladugårdar, och djuren få ej någon
annan föda än den, de själva kunna finna ute på pampan.
Då och då drivas djuren in i stora inhägnader, och en del
kor mjölkas. Man är nöjd, om man får några få hinkar
mjölk om dagen från denna stora djurbesättning. Kalvarna
låter man alltid leva. Jag kan ej erinra mig ha ätit
kalvkött under, mina resor i dessa boskapsrika trakter.
Mjölken användes till ostberedning.

Alla estancieros äro här mycket intresserade av vår
ritt från Cochabamba, och man talar vitt och brett om att
anlägga en väg dit och föra boskapen till fjälltrakterna,
där den betalas bra. Femhundra kilometer skulle man
då få driva boskapen genom skogarna och över fjällen.
Man är inte rädd för avstånd här.

En mycket stor svårighet för dem, som här idka
boskapsskötsel, är, att nästan varje år under regntiden en
svår pest uppträder bland hästarna. Denna kallas »peste
de cadera» och börjar få en allt större utbredning i det
tropiska Sydamerika. Boskapsägarna måste därför årligen
köpa nya hästar från Argentina. Dessa få springa över
2,000 km. för att komma hit. Utan denna hästtillförsel
kunna de ej reda sig. Självklart är, att det är omöjligt
att sköta boskapen på dessa väldiga vidder utan att ha
tillgång på talrika goda hästar. Något motståndskraftigare
mot pesten än hästarna äro mulåsnorna.

I skogsdungarna, där slätten ej översvämmas under
regntiden, är jorden mycket bördig. En av orsakerna till
att åkerbruket likväl spelar en så obetydlig roll här är
svårigheten att inhägna odlingarna och skydda dem för
boskapen. Staket av rör eller bambu multna alltför fort
ned, och ståltrådsstaket bli mycket dyrbara. Bristen på
arbetskrafter är här mycket stor. Man har drivit rovdrift
med indianerna, och det hämnar sig.

S:a Rosa och dessa trakter i allmänhet skulle
verkligen behöva komma i förbindelse med fjälltrakterna
genom en god väg. På så sätt skulle livet där bli något
billigare. Salt t. ex. kostar i S:a Rosa 1 bol. 50 cent.
à 2 bol. 50 cent. kg.Här säljer man efter skålpund och arrobas = 25 skålpund. I San Borcra går det ibland upp
till 5 bol. kg. En del av detta salt kommer från San
Luis, nära Chiméo, där vi redo förbi i början av resan.
Detta är bergsalt och kostar där 3 à 5 centavos kg.
Från saltlagren vid San Luis och en annan plats nära
San Luis förses en stor del av bolivianska slättlandets
befolkning med salt.

När ett saltstycke skall resa från San Luis till S:a
Rosa, fraktas det på åsnor och mulåsnor över Lagunilias
till S:a Cruz. I Lagunillas kostar det ungefär 7 centavos
per kg. Sedan far det med oxvagn till Ouatro Ojos vid
Rio Piray och så på ångbåt till S:a Ana och därifrån
med oxvagn till S:a Rosa.

Från trakten av La Paz kommer också mycket salt till
det övriga Bolivia. Där får man det ur salthaltigt vatten,
som man låter avdunsta. I La Paz kostar salt 4 à 5
centavos kg. Numera kommer även salt från Brasilien med
järnvägen Madeira—Mamoré, vilken import väl så
småningom kommer att göra saltet billigare i nordöstra
Bolivia. Av intresse är att se, att avståndet fågelvägen
mellan La Paz och S:a Rosa de Yacuma blott är 50 leguas.
På detta korta avstånd stiger priset från 4 à 5 centavos
kg. till 1 bol. 50 cent. à 2 bol. 20 cent. kg. Bröd är här
orimligt dyrt. Ett litet dåligt bröd betalas sålunda med
10 à 20 centfivos. Vetemjölet är importerat från
Nordamerika. Av detta kunna vi förstå, vilket hinder för
samfärdseln Andernas urskogsklädda sluttningar äro, när
floderna där ej äro segelbara.

I S:a Rosa hade man som tjänare dels 
maropaindianer, dels sammanlurat folk från olika trakter. Alla
dessa äro bundna vid sina husbönder genom skulder, vilka
kunna uppgå ända till 4,000 bolivianer och mer. Dessa
skulder äro ofta till stor del uppdiktade. Tjänarna äro
fullkomligt rättslösa.

Jag vill nämna några exempel på huru sådana skulder
kunna uppkomma. Husbonden befaller t. ex. en tjänare att
under regntiden fara med ett oxspann en väg, där oxarna
tvingas att simma längre, än de orka, Oxarna drunkna,
och indianen måste betala dem. De uppföras på hans
räkning som skuld. Mest betalas tjänarna med sprit och
ingenting annat. Här såg jag även en för mig ny typ av
skuldslaveri. En indian får varor och brännvin på kredit,
mot att han skall arbeta. Indianen är ägare till ett par
hundra kor. Han vill betala sin skuld med kor. Detta får
han ej göra. Han måste betala med arbete. Så heter det en
gång. En annan gång händer det, att husbonden får lust
till hans kor och tar dem ifrån honom som betalning
för skulder. Själv bestämmer han då priset på korna,
och ni kan vara övertygad om att han ej sätter det alltför
högt.

Naturligtvis delades här ut en hel del med stryk till
folket. Isynnerhet bestraffades alla rymningsförsök med
piskan. När en indian fått så många piskslag, att sätet
hänger i trasor, dà rista de ett kors, ett Jesu Kristi kors
på hans ryggslut, och så strö de salt i såret. Det är för
att den pryglade ej ska få stelkramp. Fin magi! Kristi
tjänare ha inte alltid hans milda sinnelag. Kyrkoherde
Z. i S:a Borga gav sålunda en gång en indian 300 
piskrapp, och så lade han honom i en myrstack. Fromt, eller
hur? Den kyrkoherden var ingen vanlig präst! Han kunde
fånga vilda tjurar med lasso och rida otämda hästar och
trodde, att celibat betydde polygami.

Skuldslaveriet är inte bara till skada för indianerna
utan även för deras arbetsgivare. Är en arbetare oduglig,
kan han inte avskedas, ty han representerar ett visst
kapital.

Många arbetsgivare försöka att motarbeta superiet
bland indianerna, inte av nykterhetsintresse utan därför,
att när de äro fulla, arbeta de inte. De bolivianska
myndigheterna söka även att minska superiet i byarna på så
sätt, att de förbjuda försäljandet av brännvin under
vardagarna. Detta förbud ser man likväl sällan tillämpat.
Äro indianerna förfallna till superi, kunna de alltid få
brännvin, även om husbonden vägrar att giva dem något.
En estanciero sade sålunda till mig: »Ger jag dem icke
brännvin, så sälja de sina kläder för brännvin. De gå
hellre nakna,  än  de låta bli  att  supa.»

*

Den 22 januari 1914 lämna vi S:a Rosa. Det är
ingen angenäm ritt till S:a Ana, 35 leguas genom träsk,
där mulåsnorna arbeta sig dödströtta. När det är för
svårt, följa vi oxvagnen för att kunna klättra upp på den,
när mulåsnorna inte bottna längre. Nar det blir för djupt,
simma oxarna, dragande vagnen efter sig. Av en väldig
oxhud göra vi en båt, i vilken sakerna äro skyddade för
väta.

Vägen går över stora pampas mellan skogsöarna.
På dessa pampas ser man ganska mycket boskap. Här och
där komma vi till en estancia. Överallt tar man emot
oss med allra största gästvänlighet.

Gästfriheten är här storartad. Vart man kommer,
bjuds man på mat och husrum. Gästfriheten gäller alla,
och ingenstädes tar man någon betalning. På ett par
ställen skicka de, när vi draga vidare, t. o. m. matsäck
med oss, och likväl äro vi för dem alldeles obekanta
människor, vilkas enda rekommendation är, att de äro
väl beridna och ha en så fin hund.

Ni ska inte tro, att gästen på en sådan estancia blir
bjuden att bo i gästrummet och får ligga i en säng med
vita lakan. Han får ofta nöja sig med korridoren eller ett
hörn av familjens gemensamma sovrum, där han spänner
upp sin hängmatta eller bäddar på det hårt tilltrampade
jordgolvet, såsom vi brukade göra. I samma rum sova
flera personer av bägge könen. Man bör inte göra sig
alltför bred. Myggnätet skyddar en för nyfikna blickar,
för svinen, hönsen, hundarna och för myggorna och andra
insekter.

Vi måste naturligtvis prata för maten och
husrummet, berätta, vad för nytt vi hört i granngårdarna
och från världen utanför, tjänstgöra som tidning.
Självklart är, att jag söker att leda in konversationen på sådant,
som intresserar mig. Hela tiden kan jag likväl inte plåga
mitt värdfolk med indianer, gravurnor o. d., utan dessa
saker måste komma som mellanrätt till skvaller, politik
och gummipriser. Bra mycket elakheter hör man sägas
om grannarna. Däremot berättas aldrig en rolig historia,
inte ens en oanständig sådan. Mestizerna och de vita här
sakna varje spår av känsla för humor.

Är det en stor och rik estancia, träffar man ibland alla
möjliga typer där, en motsvarighet till kavaljererna i
Gösta. Berlings saga. Där finnas släktingar, som inte kunna
eller vilja arbeta, och andra människor, som hamnat där
av en eller annan orsak. Ibland möter man de underligaste
européer. På en estancia träffade jag t. ex. en f. d. sångare
från en av Madrids stora teatrar, luggsliten och lite
avsigkommen men alltid pomaderad och med en oklanderlig
nackbena. Herrn på stället hade skaffat sig en ny
grammofon, som spelade någonting ur Figaros bröllop. Den
gamle sångaren sjöng tårögd med. Det var en av hans
glansroller. Han var nu en av gårdens kavaljerer.

Det är ej så underligt, att man här borta träffar en
eller annan egendomlig europé. Här finns gott om plats
för dem, som vilja gömma sig. Ibland skulle man vilja,
att de människor, man här mötte, berättade något ur sitt
livs historia. Den har säkert för mången varit romantisk
nog. Vem skulle ej vilja känna mr B:s roman? I fyra
år levde han ensam i skogarna nära Rio Beni. Till slut
kom hans bror, som är bankman, för att hämta honom.
Han hade ridit på usla stigar över Andernas fjäll för att
träffa sin bror. I stället för den engelske gentlemannen
från förr träffade han en barfota indian, som över allt
annat älskade ensamheten, vars vänner voro djuren och
träden i urskogen. Efter mycket lång övertalning fick han
honom med till närmaste by. Där köpte han ett par
skor åt honom. Beskedligt tog denne skorna på sig. En
halvtimme härdade han ut. Sedan kom han med skorna
i handen; på fötterna ville han ej ha dem och förklarade,
att han aldrig ville lämna sina kära skogar. Ett arv,
som tillfallit honom i England, gjorde han sig aldrig
besvär att lyfta. Han tänkte säkert som en annan engelsman,
som levde ensam med Shakespeare och Heine, vilken,
när jag frågade honom, om han ej kände sig ensam,
svarade: »Jag var mera ensam i England.»

En annan sådan egendomlig engelsman är mr P.
Han bor i en liten by nära Rio Beni, där de flesta
invånarna äro indianer. Mr P. har blott ett intresse i livet,
och det är att läsa Bibeln, och han lever, som den lär.
Ingen går från P:s dörr utan hjälp. Han frågar ingen,
vem han är, varifrån han kommer och vart han går.
Han hjälper alla. Ett stort handelshus bad honom en
gång kräva en fordran. Kort därefter fingo de pengarna.
Av en tillfällighet fingo de veta, att P. själv betalat skulden.
Det var likväl en betydande del av sitt lilla kapital,
som han på detta sätt offrade.

Många bolivianer föreställa sig dumt nog, att de flesta
européer, som söka sig till vildmarkerna, äro f. d.
förbrytare. Däri misstaga de sig mycket, ty flertalet av de
verkliga förbrytarna, som rymt från Europa, stanna bland
storstädernas slödder. De äro för lata och för lastbara
för vildmarkslivet. Naturligtvis möter man här i Bolivia
en eller annan, som trampat ner sig en smula i dyn.
Möter man dem här, är det en likväl alldeles likgiltigt,
om de gjort någonting hemma i Europa. En av mina
vänner i Sydamerika lär ha varit stråtrövare i Californien.
Vad angår det mig? Jag känner honofti blott som en
fulländad gentleman.

Vi äro nu i slutet av januari. Regntiden börjar här
i november eller december, sedan fortsätter det att regna
till april eller maj. Jag har redan berättat, att pampas
då översvämmas. Gårdarna bliva under flera månader
nästan isolerade från varandra och från yttervärlden.
Trafiken på vägarna avstannar så gott som fullständigt.
Ingen vill i onödan tröttrida sina djur i träsken. Är man
ej alldeles tvungen, gör man ej någon resa i oxvagn.
Att färdas i en sådan är en fullkomlig tortyr, ty bromsar,
stickflugor och dagmyggor samlas i oändlighet omkring
vagnen, som ytterst långsamt rullar fram genom träsken.
För att spara mulåsnor och hästar bruka invånarna
under denna tid rida på oxar, vilka tack vare sina stora
fötter och sin styrka med större lätthet än hästdjuren
arbeta sig fram genom träsken.

En god sida har pampan. Där finnes ingen malaria.
Den sjukdom, man fruktar mest, är stelkramp. Här på
pampan hör man ständigt talas om fall av denna sjukdom.

I fjällen och i urskogsdalarna synes däremot stelkramp
vara sällsynt.

Hur en människa vill bo på denna slätt, är ofattligt.
Under regntiden är det på en del platser så mycket
myggor, att även på dagen invånarna sitta under
myggnäten. Inne i dessa sitta kvinnorna och sy. För djuren
är det ett helvete. Hela natten gå Toy och mulåsnorna
förtvivlade av och an. På dagarna är det inte bättre
för dem. Då bli de alldeles svarta av stickflugor.

Människan bor här, därför att hon förtjänat pengar,
t. o. m. mycket pengar. När gummit stod högt i pris,
sålde man härifrån särskilt till gummibarackerna vid Rio
Acre massor av boskap. Då blevo flera boskapsägare
plötsligt rika. Därför ser man ibland i gårdarna en så
underlig blandning av fattigdom och rikedom. Man bor
ofta kvar i samma hydda, som man hade, när man var
fattig. Där finnas ännu bara ett par stycken stolar och
ofta äro dessa trasiga eller ersatta med tomlårar. Frun har
diamantarmband och herrn en stor solitär på lillfingret.
I grammofonen sjunger Caruso dagen i ända.

När gummit under de senaste åren sjunkit i pris,
har det varit svårt för estancieros. De kunna ej mera
sälja någon boskap. Årligen måste man köpa nya hästar
från Argentina, och till det behövs det kontanter. Var
skall man få pengar till att köpa hästar, när man ej får
sälja boskap? För den ekonomiska utvecklingen av dessa
trakter är det därför av oerhörd betydelse att bekämpa
hästpesten.

I alla gårdar fråga vi efter Berg, och vi börja redan
tro, att ryktet om mordet inte talat sanning, ty flera
personer, som komma från S:a Ana, ha ej hört talas
om att någon utlänning blivit mördad.

När vi kommo fram till S: a Ana, få vi likväl
bekräftelse på att en utlänning blivit mördad några få
leguas från byn — och att denne utlänning är vår trogne
följeslagare Johan Berg. Samlingarna ha däremot kommit
ordentligt fram.

Nära S:a Ana hade Berg blivit misshandlad och
plundrad. Man hade tagit ifrån honom allt, pengar, vapen
och kläder, lämnande honom på vägen i bara skjortan.
Berg hade släpat sig fram till en indianhydda. Åt indianen
hade han sagt, att han blivit slagen av oxdrivare, som han
inte ville giva pengar. Indianen skänkte Berg ett par
byxor och gav honom litet mat. Berg hade då sagt: »Jag
kan inte betala dig, men Gud skall betala dig.» Då han
sedan blev mycket dålig, blev han förd till S: a Ana på
en oxvagn. Där dog han hos en vänlig tysk.

Antagligen var det oxdrivare, som misshandlade
Berg. Detta är visserligen inte bevisat, men alla indicier
och indianens vittnesmål peka åt det hållet.

Berg var en präktig kamrat, skötsam i sitt arbete,
glad och trevlig. Han var synnerligen tillgiven sitt
regemente, Svea Artilleri. Skämtsamt brukade han säga: »På
den yttersta domen kommer först Gud Fader och sedan
Svea Artilleri.»

Utlänningarna i S:a Ana, en tysk, en fransk greve, en
spanjor och en syrier, buro honom till graven.
Jordfästningen förrättades av en nobelt tänkande katolsk
kyrkoherde. När jag träffade denne, sade jag åt honom: »Kanske
visste ni inte, att Berg var protestant?» Då log han och
svarade: »Jag gjorde bara min plikt.»

S:a Ana är en betydande by med över tusen
invånare. Jesuiterna hade där en mission bland
movimaindianerna, av vilka några hundra ännu leva i och
omkring S: a Ana. Movima äro märkliga genom sin
kroppsstorlek. Särskilt högväxta och grovlemmade äro
kvinnorna. Enligt d'Orbigny, som såg dem, innan de ännu
voro mycket mestizerade, är movimakvinnornas
medellängd 1,62 meter. Movimamännens medellängd är 1,69
meter.

Av sin materiella kultur bevara de movima, som bo
i och omkring S:a Ana, ej mycket. Det är likväl möjligt,
att där finnas oberoende indianer, tillhörande denna stam,
vid Rio Rapulo. 

*





TJUGUFÖRSTA KAPITLET.
Från S:a Ana till La Loma. Malaria.
Motgångar.




Från S:a Ana fortsätta vi med en liten
flodångare uppför Rio Mamoré till Trinidad.
Denna kommer från Guayamerin. Det är en
liten trevlig ångare med tysk kapten och
tysk maskinist. Inte är det precis någon
lyxångare. Där finnas inga hytter för passagerarna, inga
kojer, utan var och en får söka ut åt sig en plats på däck,
där han kan bädda åt sig. Att passagerarna själva
medföra hängmatta och sängkläder, är självklart.

I Trinidad ämnar jag tala med prefekten för
departementet Beni om mordet på Berg. Där väntar oss post
och den del av vår utrustning, som vi sänt från Argentina
över S: a Cruz de la Sierra.

För att förstå en flod här, måste man ha sett den
både under regntiden och under torrtiden. Under
regntiden är Rio Mamoré en väldig flod, som i vilt raseri
bryter sig fram. Den river ned skogarna. Den förvandlar
pampas till sjöar och träsk. Flodens vatten är en brun
välling, som för med sig bråte av allt möjligt slag.
Där kommer ibland en hel liten ö av vattenväxter från
någon svartvattensflod, där dansa i det virvlande vattnet
pilgräs, bambustammar, stockar och pinnar, i bukterna
tornas stam på stam till väldiga vedupplag. Fågellivet är
fattigt. Man ser knappast några andra fåglar än små tärnor.
De andra fåglarna äro på pampas och i träskmarkerna.
Under torrtiden har floden inte mer samma yrande
vildhet. Väldiga sandbankar äro blottade, där stora och
små alligatorer sola sig, där sköldpaddorna lägga ägg,
där alla pampas fåglar samlats för att fiska, sedan träsken
torkat ut. Där vandra stora, vita storkar med svarta
huvuden gravitetiskt av och an, där äro små och stora
aigrettefåglar, skära skedstorkar, flockar av änder och
gäss, skränande vadarefåglar, isabellfärgade, bruna och
blågrà hägrar, en eller annan caranchoPolyborus (liknar sekreterare fågeln)., svarta, otäcka
gamar och många, många andra fåglar. Överallt äro
strandade trädstammar, på vilka alligatorer och
sköldpaddor ligga och smälta maten, där skarvar sitta i långa
rader med utspända vingar och ensamma gråa hägrar
hålla utkik.

Det vore orätt att säga, att badning här i floden är
någon stor njutning. Badar man på dagen, pinas man av
knott, badar man på natten, stinga moskiterna. Är det
obehagligt på land, är det farligt i vattnet. Alla bada
också intill stranden. Ingen simmar i onödan långt ut på
floden. Där finnas alligatorer, palometasSerrosalmo.
 och elektriska
ålar samt en helt liten smal, tunn, högst obehaglig »fisk».
Den kryper in i anus eller i vulva, och därifrån är det
nästan omöjligt att få ut den igen, då den spänner ut
de kraftiga bröstfenorna.Detta enligt uppgift av många indianer och mestizer. Farligast är att bada i
stillastående vatten; i starkt forsande vatten kan man vara
mera säker. I hamnarna samla sig särskilt
palometafiskarna. De leva där av utkastat avskräde.

Trinidad, som varit jesuitmission, har cirka 2,500
invånare och är huvudstad i ett departement, som är
större än halva Sverige men som ej har mer än 30 à 40
tusen invånare. Denna stora håla, som ligger på en slätt,
som under regntiden förvandlas till ett träsk, har inte
ett uns av den charme, som otvivelaktigt finnes hos de
gammalspanska städerna i de bolivianska fjällen. En eller
annan indianska i grann tipoy verkar som en glad
färgklick i all dysterhet. De indianer, vilka bo här jämte
talrika mestizer och vita, äro mojo, vilka äro besläktade
med chané, vilka indianer vi gjorde bekantskap med i
början av resan.

Till Trinidad hade jag låtit sända en evinrudemotor,
till vilken jag här köper en yuracárekanot, som kan lasta
ungefär 1 1/2 ton. Sedan jag kommit underfund med att
torrbatterierna i den fuktmättade tropikluften urladda sig
på några få dagar, och därför ofta måste förnyas, visar
den sig vara lätt att sköta. Vi ämna under den närmaste
tiden huvudsakligen befara floderna. Efter Bergs död inse
vi, att vi inte kunna få till stånd en ny mulåsnekaravan.
Det är omöjligt att här få en arriero, som vi kunna lita på.

I Trinidad söker jag upp prefekten, som är mycket
artig och lovar att göra allt för att ta reda på Bergs
mördare — vilket han sedan inte gjort.

I Trinidad är det svårt att få några följeslagare.
Jag hyr till slut en indian av en herr C. Den kostar
mig 90 bolivianer i månaden. Ägaren ger indianen 20
bolivianer, resten går i hans enen ficka. Det är en
trinitario, en mojoindian. I hans sällskap ämna vi besöka en
nygrundad mission bland dem av dessa indianer, som på
1880-talet på grund av sina husbönders grymheter drogo
sig tillbaka till urskogarnas frihet. Tyvärr komma vi
aldrig så långt. På vägen insjuknar först jag och sedan
min hustru i svår malaria, och vi måste vända till La
Loma, nära Trinidad, där vi gästa fru Roca, en ytterst
vänlig dam.

Min hustru är svårt sjuk. En dag, när hon reser sig
upp i hängmattan, förskräckt stirrande på något hemskt,
som hon ser i feberyrseln, och då hon inte mer känner
igen mig, förstår jag, att jag är nära att mista henne.
Vad jag i henne skulle förlora som vän, det blir min
ensak, vad jag skulle förlora som reskamrat, det säger jag
gärna åt Eder.

Här i La Loma erbjuder jag henne, att vi nu, när
vi äro svårt sjuka och ha förlorat våra bägge svenska
följeslagare, skola resa hem. Inte ett ögonblick vill hon
höra på det örat. Tvärtom uppmuntrar hon mig, som
febern gör modlös, till att ta nya tag, att fortsätta mot
nya äventyr. De, som sett henne i städerna och i byarna
ofta blek och sjuk, de undra nog, huru hon burit sig åt i
urskogen. De, som sett henne på urskogsstigen, vid
lägerelden eller vadande genom stinkande träsk — de
glömma inte den lilla ljusa, energiska kvinnan från Norden.

I La Loma träffa vi en ung man, don Clemente
Suarez, tillhörande en av Bolivias rikaste familjer. Han
har uppfostrats i England och talar spanska med stark
engelsk brytning. Han kläder sig till hälften som en
engelsk sportsman, till hälften som en indian. Han tycker
ej om européer och är starkt chauvinistisk. Detta är
mycket vanligt bland de bolivianare, som vistats en längre
tid i Europa utanför Paris. Detta beror därpå, att de i
Europa ej alltid behandlats väl och visst icke mött den
gästfrihet, som är vanlig i deras eget land. Jag går ej
för långt, om jag säger, att den antieuropeiska rörelse,
som otvivelaktigt finnes i Bolivia liksom i flera andra
sydamerikanska republiker, har sin rot i — Europa. Det
är ett förträffligt ställe att lära sig rashat. Att de alla
älska Paris, beror nog icke bara på demimonden utan
därpå, att där tittar man ej med förstoringsglas på
hudfärgen.

I La Loma är det karneval, och tjänarna, indianer
av flera stammar, mojo, chiquitano, guarayu, cayubaba
och mestizer, ha orgie med supning, dans och
insmörjning av varandra med anilinfärger. Det är ett rysligt
svineri. Alla äro fulla, man ligger med varandras hustrur.
Männen slåss, och kvinnorna skälla, man gråter, skrattar
sällan och påstår, att man har ofantligt roligt.

När de äro fulla, slå männen sina hustrur. Det finna
de sig i. Det går så långt, att en mojokvinna sade om
sin man: »Han älskar mig icke, han slår mig aldrig.»

Redan i min bok, Indianer och Vita, har jag talat om
La Loma, där indianmördaren och mångmillionären don
Romulo bodde, tills han själv blev mördad. Han förvarade
sina älskarinnor fängslade och smidda i järn. Detta var
för några få år sedan, två leguas från Trinidad,
departementet Benis huvudstad. Se! Penningen!

Don Romulos ståtliga tvåvåningshus ligger på en av
människohand uppbyggd stor kulle, en s. k. mound, som
är full av krukskärvor. Jag gör här en liten grävning,
blottande ett mindre gravfält och undersökande gamla
avskrädeshögar.

Naturligtvis tror man, att jag söker skatter. Det är
inte utan, att det börjar bli ledsamt att alltid bli tagen
för skattsökare, men det är nu en gång arkeologernas lott
i det spanska Amerika. Vem tror väl, att en person kan
komma hit från Europa och göra av med en massa pengar
bara för att plocka hop mer eller mindre söndriga
indianska lerkärl o. d. Så dum är man inte, att man låter
lura sig. Gringon söker naturligtvis jesuiternas
nergrävda skatter. Han har väl kommit över någon gammal
gulnad karta, som anger, var skatterna äro. Han är inte
den första, som varit här i dylikt ärende. Till och med
jesuitorden lär ha skickat hit någon av de sina för att söka
efter dyrbarheterna.

Allmänt är man här övertygad om att när jesuiterna
blevo utvisade härifrån, grävde de ned kyrkornas silver
och guld i hopp att en dag kunna komma tillbaka för
att hämta rikedomarna. Så skedde säkert ej. När
jesuiterna lämnade östra Bolivia, drogo de bort utan att taga
något med sig och utan att gömma något. Allt, vad
kyrkorna hade, lämnades kvar i dessa, och ännu vittna
massor av dyrbara silverarbeten, som pryda templen, om
missionstidens rikedom. Trots all plundring, allt sedan
munkarna lämnade dessa trakter, äro de gamla
indiankyrkorna mycket rika. I San Pedros lilla indiankyrka
fanns 1767 ungefär 1,000 kg. silver.d'Orbigny. Voyage 1. c. T. III sid. 132. I jorden finnes nog
ingenting gömt, och finnes det något, är det ej gömt av
jesuiterna utan under senare revolutionstider.

Detta hindrar ej, att man ständigt hör talas om
jesuiternas skatter och att man söker efter dem. Litet
var har sett eldslågor flamma om natten, där någon skatt
är gömd. Bland dem, som här i trakten sökte sin lycka
på en sådan plats, där det lyst i mörkningen, voro även
tvenne bröder.

Det var under några träd på en kulle, de sett lågan.
På natten smögo de sig dit och började gräva. Det var
litet kusligt, men guldet lockade. För varje spadtag hörde
de, hur det prasslade i buskarna. De grävde allt djupare
och djupare. Då trampade någon på stigen, de hörde
en kvist brytas av. Allt djupare och djupare grävde de.
Det tisslade och tasslade bland löv och kvistar. Gropen
var redan så djup, att den ene måste stå på kanten,
under det att den andre langade honom korgar med jord.
De hörde tydliga steg på vägen. Nu voro de bägge nere
i gropen, de hade stött på en stor urna. I den måste
skatten ligga.

Sakta sökte de att lyfta urnan, men den var dem för
tung. Så tittade de bägge upp mot kanten av gropen.
Där stod en munk och såg på dem så allvarligt, så
hemskt. Den ene brodern hoppade upp ur gropen och
sprang framåt stigen, allt vad mörkret tillät. Han ramlade,
reste sig igen, ramlade och sprang, och på så sätt kom
han hem.

Hela natten väntade han på den andre brodern, men
denne kom ej. På morgonen vågade han sig ut för att
söka honom. Han fann honom sittande på en stam vid
gropen, stirrande och stirrande. När han tilltalade honom,
svarade han ej, han bara pekade mot gropen. För alltid
hade han blivit en stackars fåne. Munken hade tagit
hans själ.

Det var ett gammalt indianskt gravfält, som bröderna
hade blottat. Skulle de ha slagit sönder urnan, hade de
varken funnit guld eller silver utan bara förmultnade
benknotor.

Där i kullen finnes ännu jesuiternas stora skatt.
Men ingen vågar söka efter den, för munken vakar över
den. Han, som försökte, lever ännu som en stackars dåre.

Denna och liknande historier berättar man mig
ständigt här. Varenda mestiz är absolut övertygad om att
där det lyser om natten en fladdrande låga finnes en
skatt nedgrävd. Få äro väl de mestizer här, som inte
någon gång försökt sig på skattsökeri. Det berättas t. o. m.
om flera personer, att de funnit skatter och blivit rika.
Den passionen ha de inte från sina indianska mödrar,
som frukta allt, som tillhört de döda, utan från sina spanska
fäder, sökarna efter El Dorado och El Gran Paititi.

En del folk tror, att jag söker don Romulus
nedgrävda guldmynt, ty det äro alla övertygade om, att
gubben, som var mycket girig, gömde en del av sina
skatter i jorden. Det är därför rent av genant att gräva här.

Från La Loma fara vi i den kanot, i vilken vi fästat
evinrudemotorn, nedför Rio Mamoré. Vi äro min hustru,
jag, Domingo och Toy. Mojoindianen, som jag hyrt, sänder
jag tillbaka till hans ägare. Han brukade sitta hela dagen
och putsa sig framför en liten spegel, förtjust över sin
skönhet och lat som få — så den passade mig ej.'

Vi ämna oss nu till Rio Guaporé och det på en
underlig gammal indianväg. Allt mer och mer har jag
blivit övertygad om att där är mycket av intresse för
en etnograf — att där skulle kunna göras samlingar,
som ta sig bra ut på ett museum, att vi där kunna besöka
de riktiga vildar, utan vilka en etnografisk forskningsresa
inte gör sig.

Vi behöva nödvändigt några följeslagare. Ständigt
sakna vi Berg. Det ser verkligen mörkt ut för oss att
kunna uträtta något mera på denna resa. Min hustru
är, som nämnt, sjuk. Själv har jag också malaria. Ensam
måste jag styra kanoten utför Rio Mamoré, vilket vore en
barnsak för en indian men inte är så lätt för den, som
hittills rest mest som passagerare vid dylika tillfällen.

Det går likväl riktigt bra, fastän det är svårt att
klara motorn för all den bråte, som Rio Mamoré för
med sig. Ibland är hela vattenytan täckt med grenar
och pilgräs, ibland kommer en hel liten grön ö av
vattenväxter farande utför floden. Någon gång flyter ett
bibositräd förbi. Det är en av urskogens jättar. Det kommer
sällan utan passagerare, alltid är det några skarvar,
som passat på att få sig en gratisresa på den ståtliga
farkosten. De se så viktiga ut, som om de hade biljett
till Atlanten.

Gärna skulle vi göra en resa uppför Rio Apére till
en plats, där denna flod sköljt ut gravurnor ur flodbanken,
men det går nu ej för sig, ty den, som berättat om dem,
har i sista stund ej velat komma med som vägvisare.
Han har ej tid, han skall supa. Sådant får man finna sig
i härute.

På en gård, kallad Victoria, vid Rio Mamoré lyckas
vi likväl få följeslagare. Dessa äro en äldre man, don
Ramon Barba, hans hustru, son och lilla flicka samt en
ung man, don Aquino. Dessa äro villiga att göra oss
sällskap till byn San Ramon och det mot en ringa
ersättning.

Vi besluta oss för en ytterst intressant väg, som don
Ramon, som är från San Ramon, känner till. Av don
Ramons hustru, som är indianska, hoppas jag få höra
sagor under vägen. Därpå blir jag likväl lurad. Hon har
nämligen litet vitt blod i ådrorna eller tror sig ha det
och är högfärdig.

»Jag är visst ingen indianska. Vill han höra om
sådant där, får han vända sig till en indiankäring och
inte till en señora,» säger hon till mig.

När vi lämna Victoria, äro vi till en början med
mycket folk, varför vet jag ej, och alla äro fulla utom
min hustru, jag, portugispojken och barnen. För att söka
reda på en kanot till, göra vi en avstickare uppför Rio
Tijamuchi. Det är en svartvattensflod, d. v. s. den kommer
ej från bergen utan från pampan, och vattnet är icke
uppblandat med lera och sand som t. ex. Rio Mamoré,
som kommer från Anderna.

Följande dag under färden uppför Rio Mamoré rusa
vi med full fart på en stock och slå motorn i stycken.
Den hade funktionerat mycket bra men synes mig vara
gjord av klent material. Bra var, att vi inte stjälpte.
Livsfarligt hade det väl knappast varit, fastän det hade
varit ruskigt nog att simma i Rio Mamoré, där det vimlar
av alligatorer.

Vi måste nu bekväma oss att paddla. I en
canichanahydda lämna vi motorn. Canichana voro fordom en mäktig
indianstam och ansågos vara kannibaler. I början av
1800-talet gjorde de tillsammans med andra indianer ett
stort uppror och dödade guvernören i Trinidad. Upproret
kuvades av general Aguilera, som med sina trupper gjorde
en märklig marsch genom Guarayos skogar och över
Mojos slätter för att komma hit. Numera finns det väl
högst ett hundratal av dessa indianer, och dessa ha
förlorat det mesta av sin ursprungliga materiella kultur.
De tala ännu sitt eget språk, som ej är besläktat med
något annat känt indianspråk.                        ,

Bild 115. 1/2 Docka av bränd lera, funnen i en"mound" vid Torno Largo. Rio Mamoré.


Bild 116. Ett stycke av kanalen, som förbinder Rio Mamoré med RioMachupos källflod Rio Ipurupuru.




TJUGUANDRA KAPITLET.
Regntidsvägar.




Från Rio Mamoré fara vi in i en liten grävd
kanal. Den förbinder nämnda flod med Rio
Machupos källflod, Rio Ipurupuru, och är
under regntiden en utmärkt genväg från
Trinidad till byarna San Ramon och San
Joachim. Kanalen är ungefär 2,000 meter lång och 6 à
7 meter bred. Det är en väg, som blott kan användas under
regntiden. Under torrtiden för denna kanal liksom övre
delen av Rio Ipurupuru intet vatten.

Det är underliga vägar, vi nu komma in på. Dag
efter dag fara vi genom översvämmade skogar. Med
skogsknivarna hugga vi oss väg genom trädtopparna. Skulle
vi kommit hit under torrtiden, hade vi kanske ej funnit
en droppe vatten att dricka och hade naturligtvis ej
kunnat fara i kanot. Bland träden leka små delfinerInia sp.
 i
stora skaror. De stoja omkring oss. Ibland komma de
och skrubba sig mot kanotbottnen. Fågellivet är
utomordentligt rikt. Här ha många fåglar, särskilt de arga,
skräniga zigenarfåglarnaOpisthocomus hoatzin. sina häckplatser, och rikedomen
på fågelbon är utomordentligt stor. Vi plundra en del
bon och förbättra på så vis vår matsäck med de ganska
välsmakande äggen.

Allt mer och mer övergår den översvämmade skogen
till en riktig flod. Där är det ibland utomordentligt svårt
att komma fram, då ytan är täckt av en tjock massa av
vattenväxter. Där dessa ännu äro gröna, går det väl an,
men där de ruttnat ned, kunna vi vara glada, om vi
gå fram en kilometer på dagen. Roddarna stiga ut på
den gungande massan. Med paddlarna gräva de sedan en
fåra för kanoten, som de skjuta fram meter för meter. De
ruttnande växterna stinka, och tusen och åter tusen myggor
plåga de vägfarande. Där vi kunna, söka vi oss in i
den översvämmade skogen för att undvika träskväxterna.
Vi hugga oss fram genom bambusnåren, vi draga fram
kanoten mellan trädstammarna. Ibland råka vi ut för
en »palo santo», trädet, som försvaras av giftiga myror.
Både paddlare och passagerare få smaka på deras
brännande sting. Ibland stöta vi mot ett bo, bebott av stora,
svarta, illaluktande myror, och hela kanoten krälar av
dessa.

Man skulle tycka, att dessa stinkande sumptrakter
borde vara feberrika. Nej! Här finnes ingen feber, ty
här finnas inga febermyggor. Vi ha malaria, men den
ha vi med oss från annat håll. Där marken höjer sig över
vattnet, söka vi ut åt oss en lägerplats, som likväl ej är
alldeles ofarlig, ty på de få höjderna ha djuren, inte
minst ormarna samlat sig. Dagligen öser regnet ner.

Småningom upphöra träskväxterna, och floden blir
lätt att befara. Den har vidgat ut sig betydligt, sedan
den förenat sig med flera andra mindre eller större
floder. Överallt är skogen och slätten översvämmad. Vi
kunna ej mer finna fast mark. Natt och dag måste vi
tillbringa i den trånga kanoten. Längst fram i fören
brinner på en lerbädd lägerelden.

Det är särskilt under nätterna underbart vackert.
Månen lyser på palmtopparna, på urskogsvirrvarret, som
sticker upp ur regntidshavet. Ljud av alla slag höras
från skogen. Det surrar och hväser i alla tonarter.
Delfinerna hosta och snörvla.

När månen täckes av moln, då lyser oss lägerelden i
foren på kanoten. Ännu mer fantastisk tar sig då den
Bild 117. Vi fara från Rio Mamoré in i kanalen, som förbinder nämndaflod med Rio Machupos källflod Rio Ipurupuru.
Bild 118. Från Rio Machupo.
mörka urskogen ut, när lågorna flamma upp från denna
vandrande eld.

Stundom ha alla paddlare somnat, och kanoten driver
utan att styras sakta utför floden, tills de sovande väckas
av att farkosten sökt hamn bland grenar och kvistar.
Där påminna dem tusen och åter tusen moskiter orn att
kanoten ej mer glider ute i strömmen.

Floden gör här väldiga bukter. Den ena stunden far
man rätt i norr, den andra rätt i söder, så att man nästan
kommer tillbaka till samma plats, där man varit för en
lång stund sedan. På två ställen har man grävt kanaler
för att göra vägen kortare. På ett par ställen se vi i
bukterna de väldiga bladen av Victoria regia flyta på
vattnet. De höra riktigt till landskapet.

Från någon avlägsen skog, som ej är översvämmad,
höra vi en tjurs bölande eller en kos ramande. Det
är vild boskap, förvildad allt sedan jesuiternas tid. Förr
vimlade det här av denna vilda boskap. Numera är den
nästan utrotad. I spåren av boskapen följa jaguarerna.
Det är deras jaktbyte. Vi ha haft oturen att ej möta
någon av skogskungarna, vilka i dessa trakter äro
allmänna.                                                            

Vi närma oss San Ramon, där vi skola stanna några
dagar för att ta reda på vad som finnes kvar av
itonarnaindianernas gamla föreställningar. Min hustru behöver
hämta krafter. Febern har alldeles utmattat henne.

Landet börjar åter bli högre. På bägge sidorna av
floden se vi på många ställen fast mark. En alligator
vaktar nedanför en hög strand sina ägg eller ungar. Från
skogen ropar en fågel »tju, tju, tju, u, u, u». Det
betyder: »Här finnes gummi, här finnes gummi.» Den
berättar oss, att vi kommit till gummitrakter.

Tio dagar ha vi berest dessa regntidsvägar. Vi ha
verkligen fått nog av vatten, ty utom de sista dagarna
har det ideligen regnat, så att kläderna stinka av fukt och
mögel.                                                               

En halv dag följde oss på denna färd trenne 
delfiner. De kommo i rad, så döko de ned, och så döko
de upp igen med de långa näsorna i vädret, så lekte
de som muntra pojkar i badet, plaskade och hostade och
hade väldigt trevligt — tre glada delfiner på
urskogsfloden.

Den kanal, vi farit igenom, är en del av ett vidsträckt
kanalsystem, som numera är till största delen förfallet.
Kanalen, från Mamoré till Ipurupuru hålles likväl öppen
av canichanaindianerna, av vilka en familj bor vid
själva kanalen. Tack vare dessa kanaler kunde man
förr under regntiden fara över land från Rio Mamoré
till Rio Blanco, sålunda över ett betydande område.

Vill man fortsätta från Rio Machupo, vilket ej är
möjligt utan att rensa kanalerna, far man uppför Rio
Huatchananoca till Nicalapo. Där är en kanal, som
förbinder denna flod med Rio Chunano. Den är ungefär 15
km. lång och en famn bred. Rio Chunano följer man till
Abuca. Där tar man en annan kanal till Rio San Juan.
Den är cirka 5 km. lång och 2 meter bred. Från denna
går en kanal till Rio Ronarna. Den är 50 meter lång och
5 meter bred. Det är en halv dag från byn Magdalena.
Därifrån fortsätter man uppför floden till Huacaraje.
Ovanför denna plats far man in i en kanal, som för till Rio
Blanco. Därifrån går en kanal direkt till Baures.Enligt uppgift av min följeslagare, don Ramon Barba.

Av jesuiternas berättelserAltamirano 1. c. sid. 107. framgår, att dessa kanaler
äro indianernas verk och härstamma från en tid, då man
här byggde kullar, »mounds», och bankformiga vägar för
att under regntiden med lätthet kunna ta sig fram över de
översvämmade slätterna. Mycket troligt är, att en del av
kanalerna sedan underhöllos och till och med utvidgades
av jesuiterna.

Den 16 mars 1914 komma vi till San Ramon.

*





TJUGUTREDJE KAPITLET.
”Chokíhua.”




I San Ramon försökte min hustru att
återhämta sina krafter, medan jag bekantade
mig med itonamaindianerna, som bo här och
i Magdalena vid Rio Ronarna. I San Ramon
kalla sig dessa indianer »machoto», vilket
betyder vän. I San Ramon och i trakten däromkring leva
c:a 300 av dessa indianer. År 1830 voro de i San Ramon
enligt d’Orbigny 1,984, i Magdalena 2,831. Orsaken till
utdöendet har utom sjukdomar varit resor till de för sina
febrar fruktade Madeirafallen. Så sent som ännu för ett
par år sedan ha många indianer i San Ramon med våld
tvingats av lokalmyndigheterna att fara till Rio Madeira
för att släpa gummi utför floden. Dessa upprörande
övergrepp ha först upphört, sedan järnvägen Madeira—Mamoré 
1912 blev öppnad för trafik.

San Ramon är en typisk gammal missionsby, fastän
den är anlagd först efter jesuiternas förvisning. Den har
en stor, förfallen kyrka, ganska rik på prydnadsföremål
av silver. Där finnes bland annat en förtjusande bönpall.

I kyrkan äro även några väldiga panflöjterEn av dessa har San Ramons municipalitet på min uppmaning skänkt
till Göteborgs museum.  (bild
120).

Itonama är en stam, som varit kristen i över
tvåhundra år och som räknas till de civiliserade indianerna.
Utom sitt eget språk tala de flesta itonama spanska.
Av sin materiella kultur bevara de ej mycket mer än
korgflätnings- och vävnadsindustrien. Deras trådspinning
är egendomlig (bild 119).

De bevara mycket av sina gamla föreställningar och
äro sålunda högst intressanta att tala med.

Bild 119. Itonamakvinna spinner tråd. Jämför bild 103.

I itonamaindianernas liksom i andra indianers
föreställningsvärld spela de avlidnas andar en mycket stor
roll. Mer än andra indianer tro de, att de döda göra
anspråk på allt, som de ägt här på jorden.

Dör en itonama, stannar hans själ, »mibóla», nära den
plats, där han levat, och blir chokíhua. Hans åker
övergives, ingenting skördas där, ty allt tillhör den döde.
Detta gäller blott de vuxna. Barnen äro ej föremål för
fruktan. Från kristendomen har man hämtat den
föreställningen, att de bliva änglar. Dessa chokíhua bo ute

i skogarna. Varje plats, varje gammal åker, varje träd
har sin ägare, sin chokíhua. Vad man företager sig,
riskerar man att stöta på dem.

Efter döden äro människorna fortfarande ägare till
allt, de haft här på jorden. I byn San Ramon våga
indianerna icke odla, ty alla övergivna gamla trädgårdar ha
sina ägare, sina chokíhua. Nästan var man röjer, finnas
chokíhua, som kunna vara farliga. För att undvika dem
måste man bryta mark, där ingen odlat förut. En vit
ville t. ex. i San Ramon hugga ned ett par apelsinträd.
En indian sade, att han ej skulle göra det, ty de tillhörde
hans farfar, som var död.

Även träden i skogen, särskilt de stora, ofta
fantastiskt vuxna bibositräden, ha sina ägare, varför
indianerna äro rädda att hugga ned dem.

En itonama rör ej en nedgrävd skatt, aldrig lerkärl
o. d. från gamla bo- och gravplatser, ty allt detta tillhör
chokíhua. Gräver man på ett sådant ställe, så dör man.
En ung itonama sade, att man inte ens med stryk skulle
få en äldre itonama att gräva.

En mestizfru i San Ramon hade några i jorden funna
lerkärl. När hon en gång var bortrest, kastade tjänarna
bort dem, för att de ej skulle bringa olycka.

Hennes man dog i San Ramon. Hon frågade en
trollkvinna om orsaken. Denna, som hade förbindelse med
chokíhua, sade, att han dött, därför att han grävt upp
en skatt. Ägaren till denna, som dött långt förut, hade
hämnats.

»Pietetslöshet» mot de döda kan icke förekomma här.
Flera itonamaänkor t. ex. ville ej sälja sina korgar och
vävnadsredskap. Detta, sade de, var därför, att de ej
kunde få nya. Säkert fruktade de, att deras män skulle
hämnas, om de voro otacksamma mot dem. En itonama
kan likväl ha kvar de saker, som tillhört hans döde far
eller mor. Vill han använda dessa, ber han först om
tillåtelse. Är det t. ex. en yxa, säger han: »Jag skall
strax lämna den tillbaka.»


Flera djur äro chokíhua. De ha förr varit
människor. Till dessa höra kolibrifåglarna. Det var sålunda
en gång en itonamakvinna, som fått bud, att hennes
dotter, som var i byn, blivit sjuk. Hon begav sig likväl
ej till byn. Hon fick åter ett bud, men hon brydde
sig ej om att gå. Då kom en kolibri in i rummet och
efter en stund även en duva. Några dagar senare var
dottern död. Några indianer sutto i en hydda. En kolibri
kom inflygande och föll ned död. »Någon kommer att
dö i dag i byn,» sade en gammal indian. Mycket riktigt
blev samma dag en person i San Ramon mördad.

Bland de djur, som varit människor, är även
boaormen. Den kallas av itonamaindianerna »uyúla». En sjuk
hade frågat en trollkarl om råd. Denne sade, att hans
själ var omslingrad av en uyúla, så att den ej kunde
komma loss. »Han hade blivit sjuk, därför att han röjt
mark, som hade ägare,» hade trollkarlen sagt. Man får
ej döda uyúla, ty då dör man. Det var sålunda en
mestiz, som hade dödat en boaorm. Indianerna strödde
spansk peppar i ormens ögon, för att denne ej skulle se,
vem som dödat honom.

»Lápo-lápo» är en vacker, svart dagfjäril. När den
flyger in i hyddan, kommer någon att dö. »Óshi» är en
uggla. När den skriker, bådar det olycka. Det finnes
en svart fågel, »úcala». Flyger denna över huset, stiga
itonamaindianerna upp och skaka sina hängmattor. De
säga, att denna fågel rövar deras själar, så att de dö.
En kvinna låg i ytterst svår barnsäng. På kvällen hörde
man denna fågel, och under natten dog kvinnan. Alla
dessa djur äro chokíhua.

Liksom hos alla andra indianer finnas bland
itonamaindianerna personer, som ha förbindelse med andarne.
De kunna förhäxa, utröna sjukdomarnas orsak och bota
dem, söka reda på förlorade saker, spå i framtiden o. s. v.
Dessa, som dels äro kvinnor, dels män, äro ständigt
anlitade av hjälpsökande. Bland dessa märkas icke blott
indianer utan även mestizer och vita.


En bekant itonamatrollkvinna är gumman Natividad
Mayúpa. En annan är gubben Santiago Huayatóna. Varje
trollkarl eller trollkvinna har sin kamrat, sin speciella
chokíhua, till vilken han eller hon vänder sig. En
trollkvinna har en manlig, en trollkarl en kvinnlig chokíhua.
Natividads kamrat i andevärlden heter »Huaskaráre» och
»Huakrío». Han har två namn.

Jag försökte taga reda på om denna Huaskaráre levat
för kort tid sedan, om det var en historisk personlighet.
På denna fråga fick jag tyvärr aldrig något
tillfredsställande svar.

Är någon sjuk, frågar trollkarlen eller trollkvinnan sin
kamrat, om den sjuke skall bliva frisk eller dö och varför
han sjuknat. Släktingarna betala med brännvin, pengar
m. m. De samla sig sedan i ett alldeles mörkt rum.
Anden knackar på dörren.Itonamahusen i San Ramon äro av soltorkat tegel, adobe. Dörrarna
äro av träplankor. Taken äro täckta med tegelpannor. Trollkarlen eller trollkvinnan,
vem det nu är, som förstår sig på buktaleri, tilltalar denne
med låg röst, och denne svarar med en annan. Säger
chokíhuan, att den sjuke skall dö, låta de honom utan
vidare behandling dö. Säger denne, att han skall bliva
frisk, botar trollkarlen honom på vanligt sätt genom att
suga ur honom en benbit eller dylikt. Anden påminner
t. ex. om att den sjuke slagits med den eller den döde,
som nu eiter döden, sedan han blivit chokíhua, tagit
hämnd.

Det var en itonama, som fått ont i halsen. Han vände
sig till trollkarlen Santiago Huayatóna. Denne tillkallade
sin chokíhua, som berättade, att en annan chokíhua bundit
fast hans själ vid halsen borta i åkern. Huayatónas
chokíhua gick nu och löste den fastbundna själen, så att denna
kunde återvända. Chokíhuan sade, att han blivit sjuk,
d. v. s. av med sin själ, därför att han huggit ned träd,
som hade ägare.

En kvinna hade fått ett svårt utslag på foten. Hon
frågade gumman Natividad, varför hon ej blev frisk. 


Dennas kamrat svarade, att en orm hade gått över hennes
fot, och därför blev hon ej bra.

När någon dött, frågar man en trollkarl eller
trollkvinna om orsaken. Man ber dem även spå i
framtiden. Några itonamaindianer skulle fara till de fruktade
Madeirafallen. De samlade sig hos gumman Natividad.
Man drack chicha och bjöd även gummans kamrat i
andevärlden på chichaAv majs. för att fråga honom, om alla
skulle komma tillbaka levande från dessa ytterst osunda
trakter. Chokíhuan svarade, att de alla skulle komma
tillbaka. Indianerna blevo säkerligen stärkta i sin tro på
chokíhua, när de alla kommo hem välbehållna. En
indian, som sänts för att göra sin militärtjänst i Trinidad,
hade blivit spådd, att han skulle dö där. Han hade ännu
ej kommit tillbaka, och man fruktade, att han var död.

I San Ramon rådde man mig upprepade gånger att
genom Natividad fråga hennes chokíhua, om min hustru
skulle dö under resan till Rio Guaporé. Gumman
Natividad, som inte ansåg, att jag var tillräckligt troende,
ville ej gärna kalla på sin chokíhua. Då jag ibland
fruktade det värsta, vågade jag ej muta henne och skämta
med andarna. Skulle Natividads chokíhua ha sagt, att
min hustru skulle dö vid denna för sin malaria och sin
dysenteri illa beryktade flod, hade det trots all min skepsis
icke undgått att göra intryck på mig.

Trollkarlarna och trollkvinnorna kunna även söka
reda på förlorade saker. En man hade blivit bestulen
på sina pengar. En trollkarl berusade sig med opium,
»floripondio»Spanskt ord.. Under ruset såg han, att pengarna voro
nedgrävda under ett apelsinträd, där man mycket riktigt fann
dem. På liknande sätt berusa sig dessa trollkvinnor och
trollkarlar ofta. Opiumväxten är naturligtvis här införd
av de vita. Andra växter med liknande egenskaper äro
på flera håll i Sydamerika kända för indianerna, varför
det är troligt, att opium numera användes i stället för
någon amerikansk växt.

Under ett sådant opiumrus kan trollkvinnans eller
trollkarlens själ besöka avlägsna platser, alldeles såsom
själen gör, när man drömmer. När de vakna, berätta de,
var de varit och vad de sett.

Trollkarlarna och trollkvinnorna kunna bota sjuka
utan att besöka dem. En trollkarl botade, fastän han
var i San Ramon, en sjuk i Matehua vid Rio Guaporé,
många dagsrodder därifrån. Den sjuke blev frisk. Vi
se, att trollkarlarna och trollkvinnorna alltid lyckas i sina
kurer. Detta beror naturligtvis på att man blott berättat
för mig om de kurer, som lyckats.

Förr(?) kunde trollkarlarna förvandla sig till jaguarer
och i denna skepnad döda personer, med vilka de voro
fiender. Detta är här en mycket vittutbredd föreställning,
som vi t. ex. möta i något modifierad form bland
moseteneindianerna. Man berättade mig även om en
itonamakvinna, som fött en jaguarunge. Denna var dödfödd.

Det är farligt att vara fiende med en trollkarl eller
trollkvinna. Ramon Barba vägrade en trollkarl att ta
hans hustru med sig på sin oxvagn. Trollkarlen sade
då, att ett par av hans oxar skulle dö på vägen. De
drunknade mycket riktigt i ett träsk.

Att anlita en trollkarl eller trollkvinna är dyrt. Det
kostar ända till tjugufem bolivianer. Skall denne berusa
sig med floripondio, kostar det dubbelt så mycket, ty
då går, som nämnt, hans själ på vandring.

Förhäxning spelar naturligtvis även i dessas liksom
i andra indianers liv en mycket stor roll. När
itonamaindianerna vilja förhäxa en person, mala de mandioca,
som de torka i solen. Mjölet blanda de sedan med vatten
i en liten kruka och gå därefter till kyrkogården. Där
stänka de ut mandiocan på en grav. Hoppa den dödes
ben upp på marken, dör den, de vilja åt. Förhäxaren
tar hem några av benen och mal sönder dem. Ett annat
sätt att förhäxa är att döda en svart kyckling och gräva
ned denne tillsammans med ormben etc. under en väg,
där den, man vill förhäxa, brukar gå fram.

En vit man i San Ramon hade sjuknat och magrade
starkt. Man visste ej, vilken sjukdom han hade. En
dag fann en av tjänarinnorna, en itonamaindianska, en
liten dödskalle (av vad för djur, vet jag ej) i en av hans
fickor. Hon förstod, att han blivit förhäxad, vilket hon
meddelade sin matmor. Denna frågade gumman Natividad
om råd. Hon rådde henne att gå med sin man och
bada. Medan de badade, skulle hon rulla in dödskallen
i lera och kasta lerklumpen utåt floden. Om mannen
frågade, vad hon gjorde, skulle hon säga, att hon lekte.
Hon gjorde, som trollkvinnan sagt, och mannen blev frisk
och fetmade åter.

Ännu en förhäxning skall jag omtala. En
itonamaindian ville gifta sig med en flicka, men fadern ville
ej giva sitt samtycke. Flickan blev då förhäxad, så att
hennes lemmar blevo förvridna. Man sökte en
kringvandrande läkare, doktor T. Denne lär ha sagt, att han
ingenling kunde göra, ty flickan var förhäxad. Man vände
sig till gumman Natividad. Hon rakade av håret på
flickans huvud. Sedan fick hon dricka soppa, kokt på
sitt eget här och på en rot. Tre gånger om dagen fick
hon ett varmt bad.

Då flickan antagligen hade reumatism, var gummans
ordination om de varma baden säkert helt förståndig.
Flickan blev frisk, och gumman Natividad fick ännu mer
stadgat anseende.

Trollkarlarna och trollkvinnorna känna även en del
medicinalväxter. Ramon Barba berättade mig sålunda,
att han blivit botad för en bubon av en trollkarl. Denne
lade på bubonen en kompress av något slags blad samt
våtvärmande omslag. Barba blev på mycket kort tid
frisk.

Den dag, då tron på chokíhua upphör, är säkert
avlägsen. Två unga indianer ha nyligen i San Ramon
lärt till trollkarlar. Huru detta gått till, lyckades jag
tyvärr ej reda på. Tron på chokíhua är frisk och kraftig
bland de kristna itonamaindianerna. Även den halvvita
befolkningen håller på att alltmer börja anlita
trollkvinnor och trollkarlar. Detta gäller åtminstone byn San
Ramon. Kyrkan är, som nämnt, förfallen. Av kristendomen
finnes ej mycket mer kvar än supningen under de religiösa
festdagarna och brännandet av ljus framför de numera
skamfilade helgonbilderna. Vad äro för resten helgonen
för indianerna annat än chokíhua?

Den rikaste frun i San Ramon är doña Maria Jesus.
Hon är en äldre dam med diamanter och rubiner på
alla fingrarna, kofta av spetsar och kjol av styvt, brokigt
siden, ägarinna till tusen kor, flera egendomar, arbetat
silver och nedgrävda guldmynt. Även hon har mången
gång vänt sig till trollkäringen Natividad. Det var i
hennes sjuke mans ficka, tjänarna hittade dödskallen,
om vilken jag berättat. När hon ger fest för sitt folk,
då vankas det mat och chicha, ej blott för de levande
utan även för andarna.

En annan egendomlig föreställning, som itonama ha,
är den, att varje djur har sin växt, sin »huabóa», till
vilken den står i ett intimt förhållande. Tre av dessa
huabóa äro farliga. Det är jaguarens, giftormarnas och
alligatorns. Vidrör man t. ex. alligatorns huabóa, blir
man förföljd av alligatorer. Bladen av denna, som är
en slingerväxt, ha formen av alligatorshuvuden. På
samma sätt ha bladen av giftormarnas huabóa formen av
ormhuvuden. Giftormarnas huabóa liksom jaguarens äro
slingerväxter och på samma sätt som alligatorns huabóa
farliga att vidröra. Har någon vidrört någon av dessa
växter, måste han hålla diet i nio dagar. Han får ej
äta saltad mat. På den tionde dagen får han äta allt
möjligt gott. Dessa växter bundo indianerna förrVi skola ej lägga för stor tonvikt på ordet förr. Det betyder blott,
att berättaren, fastän han tror på chokíhua och huabóa, är generad för att
erkänna detta för den vite mannen.(?)
omkring sina åkrar. De visste då, att om någon gått in
i åkern för att stjäla, var det en mestiz eller vit och
ej en av deras egna.

Alla djur ha sin huabóa. Sumphjorten har t. ex. sin.
Den är ej farlig att vidröra. När sumphjorten ätit av sin
huabóa, blir hans kött illaluktande. SvinensDicotyles torquatus och Dicotyles labiatus. kött kan
man äta, om man tar bort »naveln». Svinens huabóa
ger annars dålig smak åt köttet. När en hund betar gräs,
äter den sin huabóa. Vi människor ha flera slag av
huabóa. Det är alla medicinalväxterna.

Denna föreställning, att varje djur har sin speciella
växt, till vilken den står i ett mystiskt förhållande, känner
jag ej från andra stammar i Bolivia. Möjligt är, att vi här
ha ursprunget till användningen av växter till läkemedel.

Rester av totemismen finna vi även hos itonama.
De äta sålunda ej kött av vrålapa och vildsvin, ty
dessa djur ha varit itonamaindianer. En moderniserad
förklaring till detta bruk har jag hört av en ung
itonamaindian. Det var en person, som gick förbi en skola med
stojande pojkar.I San Ramon finnes skola både för gossar och flickor. »Vilka äro därinne?» frågade han.
»Det är bara vrålapor,» fick han till svar. Han förvandlade
dem alla till dylika djur. Denne man kom även förbi en
snickarverkstad.Redan jesuiterna lärde indianerna snickra möbler o. d. »Vilka äro äro därinne?» frågade han.
»Det är bara vildsvin,» fick han till svar. Han förvandlade
alla snickare till vildsvin. Då svinet och vrålaporna
varit människor, vilja itonama ej äta deras kött. En
mestiz sköt en gång en vrålapa. En gammal
itonamaindian, som såg detta, blev högst förbittrad.

Historien om vrålaporna och vildsvinen är
naturligtvis ett moderniserat fragment av en gammal kulturmyt.
Förgäves sökte jag få reda på andra itonamasagor.

Även om en del andra egendomliga föreställningar
erfor jag ett och annat i San Ramon och under mina
båtfärder med itonama. När t. ex. en itonamakvinna
fött ett barn, binder hon ihop benen på barnet med en
tråd, för att detta ej skall följa fadern. Denne får ej de
första dagarna efter barnets födelse gå ut på djupt vatten,
när han badar, ty då kan barnet drunkna. Han får blott
tvätta sig vid strandkanten. Vi ha sålunda här den bland
indianerna vitt utbredda föreställningen, att barnets själ
under de första dagarna av livet följer fadern (couvade).
Navelsträngen på det nyfödda barnet torkas och gömmes.
När ett annat barn fått magvärk, lägges strängen i vatten,
och barnet får dricka vattnet.

I litteraturen finna vi ej mycket om
itonamaindianerna. Den enda, som berättar något litet om deras
föreställningar, är den store fransmannen d'Orbigny.L'homme américain, T. 2, sid. 241. Han
säger, att när en itonamaindian är sjuk, beger han sig,
om det också är mycket långt, till det hus, där han är
född, för att där låta sköta sig. Om släktingarna tro, att
sjukdomen är dödlig, försöka de att stänga väl till den
sjukes mun, näsa och ögon, för att inte döden skall gå
över till en annan kropp. På så vis händer det, att de helt
enkelt kväva den sjuke.

Av min lilla studie över chokíhua och huabóa
framgår, att även de »civiliserade» och kristna indianernas
religiösa föreställningar äro värda att närmare studeras.
Mycket av sina gamla föreställningar ha de ännu i behåll.

I min plan ingick även att i trakten av San Ramon
göra arkeologiska rekognosceringsarbeten för att se, om
den för Mojos karaktäristiska moundkulturen utbredde sig
även åt detta håll.

Ramon Barba hade berättat oss, att han bott nära
en gård, kallad Montevideo, och att han i skogarna
däromkring funnit mycket krukskärvor, samt att breda diken
i alla riktningar korsa dessa skogar. Vi beslöto att i
hans sällskap uppsöka denna plats.

Mycket frestande hade det varit att med San Ramon
som utgångspunkt besöka Rio Cocharcas övre lopp. Där
bo sirionoindianer. Dessa indianer representera ett mycket
ursprungligt kulturskikt och ha en betydande utbredning.
De ha ännu ej besökts av någon forskare. Då
sirionoindianerna från Cocharca på ett av sina strövtåg kort
förut på en estancia dödat en kvinna, ansåg jag det
hopplöst att försöka komma i fredlig beröring med dem.
Följeslagare till en sådan färd hade jag aldrig kunnat
få i San Ramon.

Bild 120. Panflöjt från kyrkan i San Ramon.
Flöjtens höjd är 1 m. 75 cm.





Bild 121. 1/6 Lerkärl, funnet vid Montevideo.Rio Machupo.


TJUGUFJÄRDE KAPITLET.
Till övre Rio Guaporé.



Den 26 mars lämna vi San Ramon. Min
hustru känner sig något bättre. Utom Ramon
Barba och hans son ha vi med oss en
itonamaindian Juan. Han är anställd för att
paddla och för att berätta om andarna i
skogen, isynnerhet det senare. Såvitt det är möjligt,
söker jag alltid att få någon indian med bland
följeslagarna, som under marscherna och båtfärderna och om
aftonen vid lägerelden kan berätta mig sagor o. d.

De första dagarna är Juan riktigt underhållande, sedan
blir han av någon anledning viktig och säger, att han
inte har reda på någonting. »Det är bara indianer, som tro
på andar,» säger han. Det är så, när högfärden far i
folk.

Vi paddla nedför Rio Machupo och stanna vid
Montevideo. Där har, som nämnt, don Ramon bott och vet,
var det finnes krukskärvor. Landskapet är här typiskt
för Mojos med skogsdungar, s. k. »islas», och pampas. Det
synes till största delen ej översvämmas under regntiden.
Marken består av myrmalm, »cascajo», och över denna
ett mer eller mindre tunt jordlager.

Överallt har här varit bebott. Redan när jag
omnämnde mina arkeologiska arbeten i bergstrakterna,
framhöll jag, huru tät befolkning dessa trakter en gång måste
ha haft. Saipinadalen t. ex. är en enda stor boplats, och
detsamma gäller om hela området mellan Totora och
Holguin, som jag där undersökt.Se sjätte kapitlet. Överallt, där det finnes
tillgång på vatten, har man bott. Liknande förhållanden
möter oss även här i Mojos. I varje skogsdunge finner
man krukskärvor. Var man gör en röjning, finner man,
att där varit bebott. Här nedan skola vi se, att varje
höjd längs med Rio Guaporé har varit omgiven av en
vallgrav. Innanför denna finner man alltid stora mängder
av krukskärvor. Frågar man de estancieros, som bebo
området mellan Rio Mamoré och Rio Beni, ha alla den
erfarenheten, att var man gräver, finner man
krukskärvor. Överallt från Rio Beni till övre Rio Guaporé
finner man rester av jordarbeten, väganläggningar, kanaler,
kullar, vallgravar o. s. v.

Allt detta visar oss, att denna del av Amerika en
gång har haft en tät befolkning. Blott så kan man förklara,
att de utfört stora arbeten. De mäktiga kulturlagren kan
man även förklara så, att dessa trakter varit mycket
länge bebodda. Detta är även troligt. När de första
jesuiterna kommo hit, funno de talrika, folkrika stammar.

Förutsättningen för en tät befolkning är naturligtvis
rik tillgång på mat, d. v. s. i dessa trakter ett utvecklat
åkerbruk. Boskap har man ej haft, förrän de vita kommo
hit. Jakten kan ej ha varit av stor betydelse för en talrik
indianbefolkning, då den i dessa trakter är knapp redan
för små kringströvande stammar. Fisket har säkert varit
viktigare, då floderna otvivelaktigt äro fiskrika. Detta har
likväl varit utan större betydelse under hela regntiden.
Att åkerbruket i Mojos spelat en stor roll, framgår av att
man sökt att tillgodogöra sig genom utdikning och
moundbildning under regntiden översvämmat land. Jag erinrar
om de parallella mounds, vi sågo i trakten av San Borga,
och avloppsdikena i skogsdungarna här vid Montevideo.

Med de indianska metoderna att odla, d. v. s. att ej
gödsla utan ständigt röja nya åkrar, måste likväl
tillgången på odlingsbart land ha varit begränsad. Detta
gäller särskilt vissa områden här, där större delen av
landet under regntiden är översvämmat. Man måste
nämligen komma ihåg, att jorden här i tropikerna ej är så
utomordentligt fruktbar, som. man skulle kunna tro. Efter
några år måste en odling, som ej gödslas, övergivas.
Alldeles orimligt är det likväl ej, att man förr här liksom
i fjälltrakterna förstått sig på att gödsla.

För min del är jag övertygad om att när i en
framtid Mojos åter blir odlat i stor utsträckning och här
kunna utföras planmässiga arkeologiska detaljarbeten, man
skall komma till det resultatet, att detta land varit mycket
tätt befolkat och att hela landet, där det ej tidtals varit
översvämmat, har varit odlad bygd. Det är
överbefolkning, som tvingat människorna i Mojos att bebo tidtals
översvämmade trakter och bygga mounds. Nu skulle det
inte falla någon människa in, varken indian eller vit, att
göra sådana arbeten.

Orsaken till avfolkningen, sedan de vita kommit hit,
är ej svår att förstå. Epidemier, såsom koppor, mässling
o. d., ha härjat fruktansvärt. Vad som hänt här förut,
kunna vi inte veta någonting om.

Nära Montevideo slå vi läger i Don Ramons gamla
hydda. Han har övergivit sitt lilla trevliga ställe och
sina odlingar för malarians skull.

Den skulle väl aldrig ha bidragit till att avfolka
landet här? Den skulle väl inte även här ha införts i
jämförelsevis sen tid?

Det slår mig nu en sak — som jag aldrig tänkt på
förut. Med undantag av en plats, det var i Peru hos
yamiacaindianerna, har jag under alla mina resor icke
varit hos oberoende indianer, som bo i verkligt
malariafarliga trakter. Hos chimane finnes ingen malaria, hos
yuracáre finnes ingen malaria, hos chacobo inte heller,
i missionerna i Guarayos finnes ingen elakartad malaria.
Indianerna bo inte, där det finnes malaria. Där det nu
är malaria och man finner rester av boplatser, är det
troligt, att malarian är införd i jämförelsevis sen tid och
att den bidragit till avfolkningen, vare sig stammen dött
ut eller avflyttat. Immuna mot malaria äro indianerna
ej. Massor av dem, av alla möjliga stammar, ha dött,
när de fört gummi utför den ytterst osunda Madeirafloden,
och många ha kommit hem därifrån med denna sjukdom.

I don Ramons hydda inrätta vi oss för ett par dagar
riktigt hemtrevligt. Om kvällarna vid lägerelden berättar
Juan ett och annat om chokíhua och huabóa,
kompletterande och bekräftande, vad vi hört i San Ramon.

Bland annat berättar Juan om ett egendomligt bruk
från byn San Joachim, en liten by några leguas från San
Ramon. Där boende indianer äro baure. När en av
dessa byggt sig ett nytt hus och har fått det färdigt,
ställer han till en fest. Först dansa de inbjudna inne i
huset. Sedan ställer han en kruka med majsöl mitt på
golvet och stänker av detta i taket och på hyddans väggar.
Xågra dagar senare flyttar han in i sin nya boning.
Majsölet offras naturligtvis åt andarna.

Vi undersöka här en vidsträckt boplats och finna,
att man gjort utdikningsarbeten, antagligen för att skydda
odlingarna under regntiden. När vi återkomma till
Montevideo, undersöka vi även där en gammal boplats och
fortsätta sedan nedför floden. Vi ha här turen att bli
tagna på släp av en liten flodångare. Med den göra vi
deri långa resan uppför Rio Guaporé.

Under regntiden översvämmar Rio Guaporé (Iténes)
sina stränder, så att träden längs med floden stå till
midjan i vatten. På långa sträckor är det svårt att finna
torr mark, där man kan slå läger och koka mat. De få
större höjderna intill floden äro i allmänhet bebodda;
där ligger en gummibarack, en negerhydda eller något
annat nybygge. Undersöker man dessa höjder, skall man
nästan överallt finna massor av krukskärvor och
gravurnor. Vid nedre Rio Guaporé äro höjderna i regel
omgivna av vidsträckta vallgravar. De ha tydligen fordom
varit befästa. Det är frän den tiden, när talrika indianer
levde längs med floden.

Bild 122. Gravurna.  Rio Mequens.
Gossen på bilden är vår följeslagare Domingo.

Nu kan man befara Rio Guaporé utan att se annat
än civiliserade indianer. Blott nära Matto Grosso och
mellan Rio Mamoré och Rio Itonama riskerar man att
bliva överfallen av vilda indianer. Vid själva floden ser
man inga indianhyddor. Likväl finnes det vid denna
flod ofantligt mycket arbete för etnologen. Här kan han
om också med svårighet studera ett flertal
indianstammar, som fullständigt eller nästan fullständigt bevara sin
ursprungliga kultur, som leva fullt oberoende av den vite
mannen — som ännu leva i stenålder. Alla dessa indianer
bo vid Rio Guaporés bifloder, framför allt på den
brasilianska sidan och i regel så långt från huvudfloden,
att de äro tämligen eller alldeles i fred för
gummiarbetarna.

Bild 123. 1/2. Liten skål av bränd lera, funneni en urngrav vid Rio Mequens.

En sådan fullt oberoende indianstam är
huaristammen. Denna stam är fullständigt okänd för etnograferna.
Ej så långt från huariindianerna bo rester av en fordom
mäktig indianstam, pauserna. Det är indianer, som snart
komma att försvinna. Sedan flera år stå de i livlig
förbindelse med negrer och vita. Andra mycket litet kända
indianer äro huanyam.

Dessa stammar ämna vi besöka framför allt för att
där göra vackra etnografiska samlingar. Vi ha visserligen
hittills från nu levande indianer funnit mycket av
vetenskapligt intresse men ej mycket, som tar sig bra ut på
ett museum. Vårt intresse kommer sålunda den
närmaste tiden att mera röra sig om granna
fjäderprydnader, skaftade stenyxor o. d. än om sagor och andar.

Vid Matehua stannar flodångaren några dagar, vilka
vi begagna till att samla krukskärvor och till att delvis
kartlägga en där befintlig gammal vallgrav. Flodångaren
för oss sedan till Rio Mequens. Marken är där översållad
av krukskärvor. Man har där begravt de döda i stora
urnor (bild 122). Keramiken, som vi finna här, har en
egendomlig likhet med den keramik, vi funno i början av
resan på de gamla boplatserna inom
chiriguanoindianernas område. Vid Las Piedras och vid Rio Mequens bo
några få civiliserade palmelaindianer (bild 124). Dessa,
som äro karaiber, lära ha vilda stamfränder, som bo
inåt urskogarna i små grupper på en eller två familjer.

År 1909 träffade några gummiarbetare på några
indianhyddor vid Rio Curumbiara. Där voro två kvinnor och
en man. Av dessa voro tvenne gamlingar.
Gummiarbetarna blevo väl mottagna och gåvo indianerna några gåvor.
Dessa indianer voro klädda i långa bastskjortor. De voro
sysselsatta med att göra lerkärl. I hyddorna, vilkas övriga
invånare för tillfället voro borta, funnos talrika tama
skogsfåglar. Det är troligt, att dessa indianer äro palmela.

Roligt skulle det vara att besöka dem, men man kan
ej hinna med allt.

Vi stanna även vid en gummibarack, kallad Cafetal.
Innanför denna ligger det beryktade berget San Simon,
där man fordom haft guldgruvor och där ständigt nya
guldgrävare söka sin lycka. På andra sidan detta berg bor
en liten indianstam, som aldrig besökts av någon forskare.
Gummiarbetare, som varit hos dem och som där blivit väl
mottagna, berätta, att de ha betydande odlingar. De äldre
männen av denna stam ha alla böljande skägg, något som
inte riktigt passar i stil med våra begrepp om indianer.
Skäggiga indianer synas likväl ej vara så ovanliga i
denna del av Sydamerika. d'Orbigny berättar om
guarayo-indianernas patriarkaliska skägg, och guatóm Max Schmidts
forskningar, äro även skäggiga.

Skall man besöka dessa indianer, måste man komma
från andra sidan av berget, ty Cafetalboarna ha en gång
bränt ned deras by och ha sålunda ingen fredlig
förbindelse med dem.

Bild 124. Palmelaindian. Rio Mequens.

Ej långt från Cafetal i Narangeira på den brasilianska
sidan av floden bor Bolivias mest bekanta
forskningsresande, don Christian Suarez Arana. Hans namn är
berömt bland amerikanisterna på grund av hans märkliga
resa genom norra Chacos alldeles okända, vattenfattiga
trakter. Under otroliga svårigheter tog han sig fram där.
En gång måste han låta bära vatten 15 svenska mil.
Nu lever han bland illaluktande negrer, mycket otacksamt
behandlad av sina landsmän.

Ovanför Rio Paragua, en biflod till Rio Guaporé
från den bolivianska sidan, lämna vi ångbåten för att
genom de översvämmade skogarna söka oss in till
pausernaindianerna. Vårt lilla sällskap har nu ökats med en
mulatt, don Maximiliano, som skall tjänstgöra som
vägvisare och  tolk.

Befälhavaren på ångbåten, en tysk, herr Mayser,
lovar att underrätta oss, om gummiarbetarna i
Pimenteira, dit vi sedan ämna oss, anse det möjligt att gå
genom de översvämmade skogarna till de vilda indianer,
som leva där. Vi komma överens om att han skall på
en viss punkt vid floden lämna kvar ett brev, som vi
skola hämta, när vi komma tillbaka från
pausernaindianerna.

Det är på den brasilianska sidan av floden, vi lämna
flodångaren. I två dagar fara vi i kanot genom urskog.

Det är en dyster skog. De trädarter, som tåla vid
att halva året stå i vatten, äro få, varför här råder en
svårmodig enformighet. Här finnes ej en enda palm.
Det är tyst i denna skog. Man ser inga fåglar. Till och
med på dagen fladdra flädermössen mellan de mörka
stammarna, där sällan en solstråle hittar in för att
skrämma dem. En och annan knippa gula orchidéer lysa
i den mörka grönskan. Någon gång hör man en fisk plaska.
Svårt är det att komma fram med kanoten mellan träden.
Med skogsknivarna måste vi bana oss väg. Otaliga myror
och spindlar, som räddat sig upp bland kvistar och blad,
ramla ned i kanoten, då grenarna stryka emot
palmbladskajutans tak. Snart krälar hela farkosten av dessa
mindre välkomna insekter.

Någon gång komma vi ut i en liten sjö. Där ser
man en eller annan fågel. En isabellfärgad häger låter
fånga sig levande, ty utmagrad av hunger orkar den ej
flyga. Den har som så många andra djur under
regntiden lidit svår brist. Det är då, som vän och fiende inom
djurriket mången gång måste flykta till samma lilla höjd,
flyende för det allt behärskande vattnet.

Vi komma till slut ut på en litet större sjö, en
utvidgning av en å. Där fara vi förbi Orikoripe,
pausernaindianernas boplats, då de ropa an oss. De se, att vi ha
en mulatt med oss, som är vän med dem och som de
artigt nog kalla »mórosihua», den vite, vilket säkert inte
litet smickrar honom. Det är inte underligt, att vi foro
förbi, ty ingången till pausernas hamn är väl gömd under
träden. Med svårighet få vi in vår kanot, som ser ut
som en oceanångare bredvid pausernaindianernas små,
dåliga farkoster.

Vi bliva väl mottagna av hövdingen Fortunato och
hans familj. Jag lämnar Fortunato högtidligt en yxa,
varefter kvinnorna komma och stapla upp högar av bananer
framför oss. Sedan installera vi oss i Fortunatos hydda,
där vi tillbringa några synnerligen angenäma dagar.

Bild 125. Eldfläkt, flätad av ett palmblad. Pauserna.





Bild 126. Halsband för gosse av vildsvinständer. Pauserna.


TJUGUFEMTE KAPITLET.
Hos pauserna- eller guarayuindianerna.



Pausernaindianerna kalla sig själva guarayú
och äro nära besläktade med en betydande
stam med detta namn, som lever i
blomstrande missioner mellan övre Rio Blanco och
övre Rio Ronarna och som jag besökte år
1909.Se min bok Indianer och Hvita. Med dessa sina stamfränder ha de sedan
århundraden ingen förbindelse. De tala guarani och äro även
besläktade med chiriguanoindianerna, som vi gjort
bekantskap med i södra Bolivia.

Det är därför inte märkvärdigt, att den keramik, vi
funnit vid våra grävningar inom chiriguanoindianernas
område, liknar den, vi funnit här vid Rio Guaporé i
Brasilien, ty den förra är troligen från
chiriguanoindianernas och den senare antagligen från
pausernaindianernas förfäder. Härav framgår, att våra arkeologiska
fynd kunna bidraga till kännedomen om guaranifolkens
vandringar i Sydamerika.

Pauserna äro magra och småväxta. De ha smalt,
snipigt ansikte, stor spetsig näsa och låg, sluttande panna.
Hudfärgen är grågulbrun. Håret är mörkbrunt, på flera
individer starkt, vågigt eller lockigt. De små barnen ha
ljusbrunt hår. Pauserna synas vara mycket godmodiga
men misstänksamma. De bli både förvånade och glada,
när man visar dem en smula vänlighet. Det är inte så
underligt, ty de ha just inte rönt vänlighet från de vitas
och de svartas sida.

År 1741Jose Gonsalves da Fonseca Navegacåo etc. sid. 131. gjorde guldgrävare en expedition från
Måtto Grosso. De träffade på de krigiska »guaraiu-tá»,
som antagligen voro pausernaindianer, vilka, som nämnt,
kalla sig guarayú. Guldgrävarna förde hem prov på guld,
som de funno. År 1743 gjorde de en ny expedition,
träffade på amióindianema, som de fullständigt besegrade.
När guldgrävarna fortsatte vidare, blevo de tvingade av
de talrika guazaitéindianerna att återvända samma väg,
som de kommit.

Ännu på slutet av 1870-talet var pauserna en ganska
betydande stam, som hade flera boplatser och mycket
betydande odlingar.Severiano da Fonseca. Viagem etc. Vol. 2, sid. 167.

På 1890-talet förde en herr Franco ett stort antal
pauserna bundna till S:a Cruz de la Sierra. Dessa hade
han fångat på det skoningslösaste vis och ämnade sälja
dem till slavar. Myndigheterna lära likväl ha förhindrat
försäljningen. De skänkte i stället bort dem. Så mycket
är visst, att de aldrig kommo hem igen. En brasilianare
lär även ha sålt en hel del pauserna till Rio Beni.
Svåra epidemier ha härjat bland detta olyckliga folk.

År 1893 besöktes de av don Cristian Suarez Arana,
som har berättat för mig, att då härjade bland dem en
mycket svår epidemisk bröstsjukdom. På kort tid hade 27
personer dött. Medan Suarez Arana var där, dog en
kvinna av blodstörtning.

Nu äro pauserna helt få. Vid Orikoripe bo åtta


Bild 127. Pausernaindianska krossar majs i morteln.

familjer. För övrigt finnas ungefär femton familjer kvar.
Av dessa bo flertalet vid Campo Grande på den
bolivianska sidan av Rio Guaporé.

Bild 128.  Bild 129. Bild 130.
128. Stickes genom örat. Användes förr av pausernamännen.
129. Trumpet, längd 75 cm. Pauserna. 130. Bandvävstol. Pauserna.

Så liten denna stam är, så är den likväl ej enig.
Det är så äkta indianskt. För kort tid sedan hade
de pauserna, som bo vid Campo Grande, rövat en
kvinna i Orikoripe. Fortunato, den »store hövdingen»,
utrustade en »krigshär», överföll släktingarna på den
bolivianska sidan och tog tillbaka kvinnan. I egen hög
person dödade Fortunato Campo Grandeindianernas
hövding. Han var inte måttligt stolt över denna bragd. Med
ingen annan indianstam ha pauserna vänskapliga
förbindelser. De hysa stor fruktan för sina grannar, vilka
de kalla huari, som, det har jag sedan erfarit, även
frukta pauserna. Dessa indianstammar ha säkerligen
icke varit vänner på ofantligt lång tid, ty deras kultur
är fullkomligt grundolika och detta, fastän de ej bo längre
från varandra än avståndet mellan Stockholm och
Södertälje. Ett musikinstrument (bild 129) och ett slags
halsband av frön är så gott som allt, vad de ha
gemensamt i sin materiella kultur. Vi se sålunda, att två helt
olika kulturtyper kunna existera inom ett litet område
utan att gå upp  varandra.

Orikoripe är kusingiftenas land. Där finnas åtta män
och nio kvinnor. Av dessa är en kvinna änka. På de
övriga åtta äktenskapen ha vi fyra kusingiften. Barn är
det ont om i de flesta indiansamhällen. Dessa nio
kvinnor ha blott åtta barn. De ha utom dessa haft
tjugutvå barn, som äro döda.Samhället Orikoripe.

LevandeDöda
Man.Hustrur.barnbarn

Familjen1)1103

»  2)0119

»  3)1112

»  4)1121

»  5)1110

»  6)1101

»  7)1136

»  8)1100 (nygifta, kvinnan havande).

»  9)1100 (ofruktsamt äktenskap).

»10)0010 (föräldrarna döda).

89922

Jag sade, att Orikoripe är kusingiftenas land. Det kan kanske vara av
intresse att se, huru medlemmarna i denna lilla stat äro släkt med varandra.
På följande sida meddelar jag deras stamträd. Fyra kvinnor äro barnlösa.
Änkan, som ännu deltager i dansen om kvällarna, har
ett barn, nio har hon i graven. För övrigt bo i
Narangeira 2 familjer, i Cafetal 5 familjer, i Campo-Grande 8
familjer.

Pauserna äro sålunda dömda till snar undergång.
Nu äro de väl fria från de vitas grymheter. Sjukdom
hotar ännu och så barnfattigdomen.

Samhället i Orikoripe, som räknar 26 personer,
består egentligen av en familj, av vilken flertalet medlemmar
äro syskon eller kusiner. Tre av de nio äktenskapen äro
barnlösa. Barnamord lära blott förekomma, när tvillingar
födas, så de kunna ej vara orsaken till de få barnen.
Fortunato kallas av gummiarbetarna hövding. Indianerna
själva kalla honom pápa. Före honom var hans farbror
Gregorio pápa och före denne Fortunatos far, Matéo. Efter
Fortunato blir hans äldste bror pápa, d. v. s. pappa för den
lilla familjen i Orikoripe.

Mig kallade pauserna även för pápa. Min hustru
kallade de för máma. Till mulatten sade en av indianerna:
»När ni rest, skola vi resa en minnespåle över pápa och
máma. När våra släktingar komma och fråga, varför vi
rest pålen, skola vi berätta för dem, huru de gåvo oss
yxor och knivar och mycket annat.»

En pausernaflicka förlovas redan som barn. Hon
flyttar till sin blivande man. Han lär likväl respektera
henne, tills hon fått sin första reglering. Mannen arbetar
åt svärföräldrarna, åt vilka han även ger gåvor. Barnen få
liksom hos flertalet indianer aldrig stryk. En liten flicka
i Orikoripe brukade ibland ilskna till och slå sin pappa.

Matéo †. Gregorio (bortflyttad).Vincente.

Barn:  Barn:

Fortunato — gift med (Joséfa).Feliciano— gift med (Francisca).

Joachin —  » (Adriana).Martin — » (Catarina).

Manuela — gift i Narangeira.Isabel —  » Benedito.

Miguel — gift med Maria, från Campo Grande.  Joséfa —  »(Fortunato).

Gertrude  — änka.Adriana — »  (Joachin).
Francisca  — gift med (Feliciano).
Saturnino — bortflyttad.

Halvsystrar till dessa:
Catarina   — gift med (Martin).
Jacinto    —  »  Isabel.

Ej släkt:
Felipe gift med Maria.


Han sprang bara undan. När barnen äro för svåra, motar
man ut dem ur hyddan. Kvinnorna behandlas väl.

I Orikoripe finnas fem hyddor. Tre familjer ha, då
boplatsen är ny, ej ännu byggt sig någon hydda. Dessa
hyddor äro fyrkantiga, tätt byggda av smala,
upprättstående stolpar och täckta med palmblad. Änkan Gertrude
bor hos sin bror Fortunato, som lär ha övertagit mannens
plikter i »alla avseenden». Dörren på hyddan består av
tätt ställda, smala stolpar, som omsorgsfullt stängas, för
att de uthungrade hundarna ej skola komma in. Av uthus
finnas hönshus och svinstia. De viktigaste möblerna i
hyddan äro tunga hängmattor av bomull. Husgerådet och
vapnen förvaras upphängda på väggarna och på hyllor i
taket. Det är ganska snyggt och rent. Förr byggde man
stora hyddor, i vilka flera familjer levde tillsammans.

Pauserna leva av odling, fiske och jakt. En stor
läckerhet för dem är alligatorkött. Alligatorerna fånga
de i grova snaror. Dessa indianers vapen äro pil och båge
(bild 139) samt dåliga framladdningsgevär, som de byta
sig till för gummi. Bland pilarna märkas ett slags
bredspetsiga pilar, som användas att skjuta pansarsiluroider
med. De ha även fågelpilar med klumpspets. I bäckarna
bygga de fiskfällor. De fiska även med gift. Pauserna
odla bananer (i flera varieteter), mandioca, majs,
sockerrör, urucu, bomull, hualusa, tobak, tomater, ris, spansk
peppar, caraDioscorea.
, caripoDioscorea?, sötpotatis, kalebassfrukter och
papaya. Deras odlingar äro mycket vidsträckta och ligga
delvis långt från bostäderna. Odlingarna skötas av bägge
könen tillsammans. Kvinnorna bära hem produkterna från
odlingen.

Ett osympatiskt drag hos pauserna är, att de behandla
sina hundar så ohyggligt illa. De få ingen annan mat än
den, de kunna stjäla. Om man för ett ögonblick går
ifrån något matnyttigt, äro de genast framme. När man
gör sitt tarv, vänta ett par dussin hundar längtansfullt,

Bild 131. Pausernaindianska med en vrålapa på huvudet. Änkan Gertrude.

för att sedan kämpa en förtvivlans kamp om bytet. Det
måste ligga någon särskild föreställning till grund för
denna behandling av hundarna. Fastän människorna ha
gott om mat, få hundarna dö av svält. Halvdöda hundar,
som inte orka resa sig av utmattning, dödas ej. Trots
att hundarna äro en förskräcklig plåga, få de fritt
föröka sig.

Bild 132. Pausernaindianska som sitter vid lägerelden.

Deras andra husdjur, höns, ankor, grisar och kattor,
behandlas något bättre eller förstå de bättre att föda sig
själva. Utmärkt väl behandlas de vilda djur, som hållas
tama. I Orikoripe hade de framför allt apor. Dessa äro
småflickornas dockor. Flickorna, liksom de äldre
kvinnorna, bära aporna på huvudet, där de tjänstgöra som
lusfångare. Jag tog en gång en sådan apa på huvudet,
där den genast började att söka efter löss, och när den
inga fann, luggade den mig i förargelsen riktigt grundligt.
Pausernamännen gå klädda som vanliga
gummiarbetare, i byxor och skjorta. De bära inga prydnader.
Fortunato har likväl en korg full med allehanda intressanta
saker, som åtminstone delvis ej användas mera. Där finnas
pannband av fjädrar (bild 136),
öronpinnar (bild 128) med fjädrar,
en dansgördel, behängd med
valnötter (bild 133) m. m. Efter
åtskillig övertalning visar Fortunato
mig, huru alla dessa dyrbarheter
skola användas (bild 136).
Öronpinnarna kan han likväl ej sätta
på sig, då hålen i hans öron grott
igen. Av stort intresse äro
pannbanden på grund av den
egendomliga tekniken. Med olikfärgade
fjädrar har man lyckats att
framställa ett ansikte, vilket antagligen
haft samma betydelse som en
dansmask. Korgen (bild 135), i vilken
fjäderprydnaderna ligga, är mycket
väl gjord, och samtliga prydnader
äro inlindade i blad.

Efter mycket parlamenterande
lyckas jag av Fortunato förvärva
hela hans »kassaskrin» med alla
de gamla dyrbarheterna. Det är
med suckande hjärta, Fortunato
lämnar bort alla de gamla minnena
mot yxor och knivar av järn, mot
verktyg, som han hoppas skola
underlätta för honom kampen för
födan. Jag tror, att han aldrig gör
sig några nya fjäderprydnader,
åtminstone inga väl gjorda sådana.
De, som ligga i korgen, tillhöra
tydligen en förgången tid.

Bild 133. Gördel, behängd med valnötter, som användes vid dansen av pausernamännen.

Kvinnorna använda dels tipoy,
dels sin ursprungliga dräkt,
bestående av en kort, hemvävd kjol.
Någon gång måla de sig med
genipa och urucu. De ha tjocka halsband av
genomborrade hårda frön. På tillverkningen av dessa har man
lagt ned en oerhörd möda, och det påstås, att de äro
generationers arbete. En kvinna kan bära över 100,000
frön. Håret skära kvinnorna halvlångt, ungefär lika långt
runt hela huvudet, sa att det ser ut som en mössa (bild 132).

Bild 134. 1/4. Ornamenterade kalebasskålar från pausernaindianerna.

Gossarna gå klädda som männen. På ryggen under
kläderna äro de målade med genipa och med samma
ornament, som vi se på de ovan återgivna kalebasserna.
De kunna naturligtvis ej själva se de figurer, som äro
målade på deras ryggar och ryggslut. Dessa ha säkert någon
magisk betydelse; kanske äro de anbragta till skydd, mot
onda andar. I så fall skulle ornamenten på kalebasserna
även ha en liknande betydelse. Idén till denna förklaring har jag fått av R. Karsten.

Flickorna gå klädda som kvinnorna. De små barnen
springa omkring nakna, klädda i talrika halsband av
glaspärlor, frön och vildsvinständer (bild 126).

Bild 135. Fortunatos "kassaskrin". I korgen förvarade han sinafjäderprydnader. Korgens längd 53 cm.

Guarayu ha mycket lerkärl (bild 137) och massor med
kalebasser och enkla korgar, flätade av palmblad.
Kalebasserna äro i regel ornamenterade (bild 134).Dessa
anbringas så, att man skrapar bort epidermis utom på
de ställen, som man ej ämnar färga. Därefter färgar man
hela kalebassen röd med urucu, varefter resten av
epidermis också skrapas bort. På så sätt bliva ornamenten
ofärgade. All ornamentik utföres här av kvinnorna. De
måla kalebasserna, tillverka lerkärlen och sländtrissorna
och måla gossarna. Det är även kvinnorna, som väva.
En bandvävstol (bild 130), den enda, jag såg i Orikoripe,
är här avbildad. När pausernakvinnan spinner, håller
hon sländan vertikalt, låtande sländspetsen snurra mot
ett musselskal. Kvinnorna sköta även matlagningen och
chichaberedningen. Majsölet kokas i stora grytor, i vilka
man rör med små träspadar. Allt arbete i trä utföres av

Bild 130. Pauscrnahövdingcn Fortunato iklädd sina gamla prydnader.

männen. Till eldfläktar använder man hopflätade
palmblad (bild 140).

Under de få dagar, vi voro i Orikoripe, kunde vi
naturligtvis ej taga reda på något om pausernas religiösa
föreställningar. De begrava ej numera de döda i urnor
utan direkt i jorden. Över graven bygges en liten
miniatyrhydda. Gravplatsen är ej i själva hyddan såsom hos
chiriguanoindianerna utan ett stycke ifrån boplatsen, När
någon äldre person dör, flyttar man till en annan plats.

137. 1/6. Vattenkruka av bränd lera.138. 1/2 Slända. Pinnen är av palmträ, kulan av bränd lera. Pauserna.

Pauserna äro ej kristna, fastän de ha kristna namn,
som de antagligen blott bruka i umgänget med vita och
negrer. De onda andarna i skogen kalla de »muó».

Någon gång komma gummiarbetarna till
pausernaindianerna för att byta sig till produkterna från deras
odlingar. För att få redskap, verktyg o. d. från de vita
tappa pauserna gummi åt några negrer och mulatter, som
inte misshandla dem men som låta dem betala oskäligt
mycket för vad de få.

En pausernaindian i Orikoripe är sålunda skyldig för
en framladdningsbössa till den mulatt, som åtföljer oss.

Bild 139. Pilar. Pauserna.A för fiske. B och C för jakt på smärre och större däggdjur samt förjakt på stora fåglar. D för jakt på småfågel.
Han har avbetalt 70 kg. gummi på bössan. Mulatten säger
honom uppmuntrande, att om han flitigt tappar gummi ett
år till, är geväret betalt. Trettio à fyrtio kg. gummi hade
varit fullt tillräckligt för den usla bössan.

Det är därför inte underligt, att pauserna äro glada
åt allt, vad vi giva dem. Mulatten, som är vår vägvisare,
ser, att vi fullständigt förstöra marknaden för honom, och
vägrar därför att följa oss till de pauserna, som bo vid
Campo Grande, och detta, fastän vi för övrigt komma
mycket bra överens med honom. Det är inte enda gången,
vi förstört marknaden för de vita eller förnegrerna.

Bild 140. Eldfläkt, flätad av ett palmblad. Pauserna.

De vita och de negrer, pauserna lära känna, giva de
namn. »Kusepúcu», den långa kvinnan, kallade de min
hustru. »Kuimáuyo», den tjocke eller rättare grove karlen,
kallade de mig. Inte är mitt pausernanamn vidare
smickrande för mig, men jag tycker om dem ändå. Andra namn,
som de givit åt negrer här, äro t. ex. »Mapérehua», han
med tjocka läppar, och »Kamushua», hon med hängbröst.
Ramon Barba fick namnet »Ihuómu» = biet, Domingo
kallade de »Tatu» = bältan o. s. v.

När vi varit ett par dagar hos pausernaindianerna,
försöka de på ett vänligt sätt låta oss förstå — att vi
böra giva oss i väg. I hamnen framför vår kanot stapla
de upp en väldig hög med bananer. Varje dag fråga de
allt ivrigare, om vi inte snart tänka resa. Då vi blott ämnat
göra ett kort besök hos dem, lämna vi dem och återvända
genom den översvämmade skogen till Rio Guaporé.

Nära floden är en liten höjd, som inte översvämmas.
Platsen kalla pauserna »Mapésirupa», där alligatorn tog
slut. Detta namn har den fått från en jaktutflykt. De,
som kommo först fram dit, åto upp en alligator så
fullständigt, att de, som kommo efter, ej fingo någonting.
När vi första gången voro i »Mapésirupa», fann jag där en
sönderbruten pil. Jag lyfte upp den och tittade på den
men förstod ej då, att det var ett brev till de pauserna,
som bo vid Narangeira. På så sätt meddela pauserna
sig med varandra. De berätta, vart de gått, vad de
skjutit o. d.

Bild 141. Pausernaindian.

Vi söka efter, om vi ha brev från Pimenteira. Vi
paddla fram till platsen, där vi lämnat ångbåten. Där
hänger i en buske en flagga — det är en trasig skjorta
— och ett brev.

Det är från herr Mayser, som säger, att
gummiarbetarna anse, att det är mycket svårt men ej omöjligt
att ta sig fram genom de översvämmade skogarna till
huariindianerna.

Vi besluta oss för att paddla till Pimenteira.
Mulatten återvänder i sin lilla kanot till Narangeira, så att
vi ej ha någon vägvisare. Detta är förargligt, ty floden
delar sig oupphörligt i flera armar, och det är inte alltid
så lätt att gissa sig till den kortaste vägen. Då
flodstränderna till stor del äro översvämmade, riskerar man,
att på aftonen ej finna någon lämplig lägerplats utan vara
tvungen att sova i kanoten.

Efter några dagar äro vi i Pimenteira.

*




Bild 142. 1/1. Visselpipa från huariindianerna.

TJUGUSJÄTTE KAPITLET.
Till människoätare.


I Pimenteira lämna oss don Ramon, hans
pojke och Juan. De våga inte gå med till
»vilda» indianer. Redan hos de tama,
stukade pauserna voro de hjärtängsliga, att
något skulle hända. Första natten, vi voro
där, kom Ramon till mig med mitt gevär, som jag ställt i
ett hörn av en indianhydda långt ifrån min bädd, och
sade mycket betänksamt: »Det går inte an att ha för
mycket förtroende.»

Domingo tycker däremot, att det är livat att komma
till vilda indianer.

Arbetarna på Pimenteira gummibarack äro
uteslutande chiquitanoindianer. Flertalet av dessa ha kvinnor
med sig. De moraliska förhållandena på en sådan
gummibarack äro allt annat än goda.

Liksom hos chorotiSe Indianliv. i Chaco ta kvinnorna initiativet
i kärleksäventyren. De sätta sålunda en ära i att förföra
gossar och tävla om att vara den första. En herr V.
berättade mig, huru han hört tvenne av dessa kvinnor
gräla om vem som förfört en viss pojke. Båda skröto av
att ha varit pojkens första lärarinna.

När chiquitanoindianerna äro fulla, blir det lätt
uppträden och slagsmål. Orsaken till dessa äro små
snedsprång, som deras kvinnor gjort.

1906 lyckades ägaren av en gummibarack, P. Flores,År 1741 och år 1743 besökte guldgrävare dessa trakter. De synas
ej ha kommit i fredlig förbindelse med indianerna.
att göra ett besök hos vilda indianer, som bodde några
mil från Pimenteira. Han hade funnit en av deras stigar,
som han följde, och kom till några hyddor. Indianerna
blevo förskräckta. Då han gav dem yxor och knivar, som
han hade tagit med sig, och visade, huru de skulle
användas, togo de väl emot honom. Flores stannade blott
några timmar i indianbyn, och så vände han tillbaka igen.
År 1908 gjorde en förman med några gummiarbetare ett
liknande kort besök hos dem. De bjödo indianerna att
komma till Pimenteira. Där skulle de få mera knivar och
yxor, sade de. Indianerna gjorde sedan ett par besök
på baracken i Pimenteira. Där voro de ganska besvärliga
tack vare sitt tiggeri och sin tjuvaktighet.

En förman, som tyckte, att de gärna kunde göra litet
nytta, sade åt dem, att de skulle sopa den öppna platsen
framför husen. Till och med hövdingen gav han befallning
att sopa. De sopade, togo avsked — och kommo ej mera
tillbaka. »Det är kvinnoarbete att sopa. Sådant göra
passar ej fria män.»

Redan 1909 tänkte jag besöka dessa indianer. Den
gången, blev det ej av. När jag nu åter kom till Rio
Guaporé, beslöt jag att göra ett besök hos denna för
forskarna alldeles obekanta stam. Följeslagare hade jag fått
löfte att få av herr Köhler, representant för ett betydande
gummibolag, som bl. a. äger Pimenteira. Han önskade,
att jag skulle återknyta de vänskapliga förbindelserna
med indianerna och få dem att glömma sopningen.
För bolaget var det även viktigt att bestämt få reda på
om det var dessa eller andra indianer, som mördat flera
av deras gummiarbetare. Bl. a. hade en arbetare blivit
dödad icke mer än två leguas från baracken.

I Pimenteira få vi sex man, alla chiquitanoindianer.
Vi äro sålunda nio, som skola in, d. v. s. utom dessa
indianer, min hustru, Domingo och författaren. När man
på baracken får veta, att min hustru skall med, säga de
allmänt, att då komma vi aldrig fram. »Hon tar sig aldrig
igenom de översvämmade skogarna. Det skulle inte ens
våra kvinnor göra,» säga chiquitanarna. Tysken, som
förestår  baracken, är också mycket tvivlande.

Bild 143. Chiquitanoindian. En av våra bärare på marschen till huarimdianerna.På marken se vi hans bärkorg av palmblad.

Den 25 april lämna vi Pimenteira.

Vi äro väl utrustade med bytesvaror av alla slag, yxor,
knivar, metkrokar, glaspärlor, granna tyger o. s. v., d. v. s.
allt, en indian kan önska sig av den vite handelsmannen.

Bild 144.  Olga Nordenskiöld i urskogen, på väg till huariindianerna.

Till proviant ha vi, som vanligt, torkat kött, ister, ris,
skorpor av majs, kaffe, socker och salt.

Första dagen avlöper utan några andra svårigheter,
än att vägvisarna göra ett klumpigt försök att föra oss
vilse, fastän vi ännu äro inne på ett område, där de
årligen i månadtal tappa gummi. Tidigt på kvällen komma
vi till en nedfallen hydda, där chiquitanarna förklara, att
vi måste slå läger, såvida vi inte vilja riskera att sova i
vattnet i den översvämmade skogen.

Vi spänna upp våra myggnät, fastän det är absolut
emot mina principer att slå läger på. en sådan plats, ty
i gamla övergivna hyddor brukar det vara gott om ormar.

På natten krälar en skallerorm alldeles nära min
hustrus huvudgärd — så jag har tydligen haft rätt i mina
farhågor.

Då det är klart väder, ha vi inte satt upp tältet, utan
min hustru och jag sova som vanligt på en presenning
på marken under ett stort myggnät. På natten vaknar
jag och tror, att det regnar. Sömnig, som jag är, struntar
jag först i regnet. Efter en stund märka vi likväl, att
bädden är full av myror. Jag tänder en tändsticka och
ser nu, att myggnätet är alldeles svart av stora
bladskärarmyror. Hela nätet ha de skurit sönder.

Följande dag måste vi vada genom översvämmade
skogar och träskmarker. Ibland går gyttjan och vattnet
min hustru upp till halsen, men hon vadar muntert vidare
till indianernas förundran. När det är för svårt, tar hon
den simmande Toy i halsbandet för att få litet hjälp att
komma fram.

När chiquitanarna se, att min hustru utan svårighet
tar sig fram genom träsken, bliva de betänksamma. »Vi
kunna ej finna vägen,» säga de. När det är möjligt, söka
de att föra oss vilse.

Efter tre dagar inser jag, att det är omöjligt att komma
fram med dessa följeslagare. Den sämste av folket sänder
jag tillbaka med den bäste med begäran att få en förman
och fyra man till från Pimenteira.

Medan vi vänta på dessa, göra vi oss det riktigt
trevligt i urskogen. Där fira vi vår första maj, resa oss en
majstång av flätade palmblad, spisa apstek och
vildhonung, bygga oss en palmbladshydda, d. v. s. bo och
äta bra.

Efter ett par dagar kommer förstärkningen, och så
vandra vi vidare på den stig, som skall föra oss till
indianerna. Den visar sig vara fullständigt igenvuxen, så
att vi blott med svårighet kunna följa den. Ibland kunna
vi inte finna någon väg alls. Vi måste ofta i timtal söka
efter gamla märken, som Flores och gummiarbetarna
huggit i träden, när de gingo fram här. Ofta bildar den
yppiga vegetationen en kompakt massa, som vi steg för
steg måste hugga oss igenom.

Efter ett par dagar komma vi helt nära den plats,
där indianerna bott 1908. Vi förvåna oss likväl över
att ej finna några spår av indianer och över att ständigt
möta talrika apflockar, föga skygga tapirer o. s. v., allt
tydande på att vi ej äro på indianernas jaktmarker.

Helt tysta smyga vi oss fram till den plats, där
indianerna bott 1908. Vi finna blott övergivna, nästan
igenvuxna åkrar och rester av nedbrända hyddor.

Vad har hänt? Ha andra indianer varit på
krigsstigen? Bananplantorna äro nedhuggna, överallt härskar
förödelse. En stenyxa, krossade lerkärl, en sönderbränd
pall är allt, vad vi finna av husgeråd.

Vi undersöka noga boplatsen. På ett ställe finna
vi intrycket av en fot. Hur gammalt kan det vara? En à
två veckor säga de sakförståndiga chiquitanarna. Snart
finna vi, att ungefär sex personer för kort tid sedan varit
här och skördat majs. De ha haft två eldar, och i
askan finnes ej spår av att det regnat, sedan de
besökt platsen. De ha ätit bananer och jordnötter och
rostade ricinoljefrön, och så ha de sovit under ett
provisoriskt tak av bananblad. Ha dessa varit de indianer,

Bild 145. Huariindian.Han står, som vi se, på ett ben.Detta är hos dessa indianer en vanlig vilställning.

vi söka, eller andra? Varför ha de huggit ned talrika
bananplantor utan att skörda bananerna? Varför denna
förödelse?

Vi slå läger, och så sänder jag ut patruller på två och
två man för att söka reda på vilka vägar som föra från
den övergivna boplatsen. Efter flera timmar komma de
tillbaka. De ha ingenting funnit. »Det lönar sig ej att
fortsätta. Bäst är att vända hem igen,» säga de.

De ha tydligen inte räknat med att de följa en svenska
och en svensk, som äro fast beslutna att finna indianerna
och som inte bruka vända.

Viktigt är det, att vi snart finna indianerna, ty vi ha
mycket litet mat kvar. Chiquitanarna ha avsiktligt slösat
med det torkade köttet för att tvinga mig att vända. Vi
få nu leva på ris, ty jag har strängt förbjudit folket att
lossa ett enda skott, vad för jaktbyte de än möta, detta
för att ej skrämma indianerna, som ej kunna veta, om vi
ha goda eller dåliga avsikter. Jag har även förbjudit
dem att skörda något i indianodlingarna. Något majs
måste vi likväl stjäla för att komplettera våra förråd.
När man är hungrig, har nöden ingen lag.

Med förmannen går jag ut för att söka vägen. Efter
en kort stund finna vi den. Våra fega följeslagare ha
aldrig vågat sig så långt på egen hand. Det är en riktigt
fin indianstig, med tydliga märken efter att någon gått
fram där för ett par veckor sedan, ty talrika kvistar
äro på indianvis avbrutna längs med stigen. Där står
även ett gummiträd, ur vilket man tappat gummi för att
göra bollar.

Medan vi slå läger här, råkar min hustru ut för att bli
stungen av en stor, svart, mycket giftig myraMegaloponera sp.. Hela
benet svullnar, men hon tar saken modigt. Denna myras
sting är känt för att vara ytterst smärtsamt. Jag har
hört män högljutt jämra sig, som råkat ut för dem.

Indianerna kunna ej vara långt borta. Glad i hågen
besluter jag att tidigt följande morgon följa stigen. Så
göra vi. Efter några timmar komma vi åter nära en
indian odling. Här måste indianerna vara. Tysta smyga
vi oss fram. Snart finna vi samma förödelse som pä
förra stället. Vi ha åter kommit till en övergiven boplats.
Nedbrända hyddor några stenyxor är allt, vad vi finna.
Även här finnas spår av att människor varit på besök för
några veckor sedan.

Från denna plats finna vi genast en tydlig väg, som
vi följa. Spåren efter indianerna bliva allt tydligare. Ett
spår synes vara yngre än de andra, På ett ställe har
man nyss bundit ett palmblad över vägen. Vad kan det
betyda? På flera platser ha indianer slagit läger, rostat
bananer, jordnötter och majs. Man har jagat och byggt
ställningar för att rosta jaktbytet. Hela dagen vandra
vi vidare, och först sent på aftonen slå vi läger.

I morgon hoppas vi finna indianerna!

Tidigt följande dag bryta vi upp. Vi ha inte gått långt,
då vi komma till en cirka 50 m. bred flod. »Vad, en flod?
Vilken flod? En outforskad biflod till Rio Guaporé måste
det vara.»

Hur ska vi komma över? Då få vi se en bro, och vilken
bro? Med lianer har man bundit ihop några smala stockar,
och till dessa har man gjort en ledstång. Det är en bro
för akrobater och för urskogens vildar.

En och en stiga eller klättra vi försiktigt över. Blott
en av bärarna får sig ett bad. Under honom och hans
börda brister hela härligheten. Sedan vi lagat denna
alla broars urfader, fortsätta vi.

Nu våga vi inte tala annat än viskande med
varandra. Försiktigt se vi efter, var vi trampa, så att ej
bullret av en avbruten kvist skall förråda oss. Indianerna
måste vara nära. Var kunna de annars bo, om inte vid
denna stora, säkert fiskrika flod? Vi följa åter stigen.
Överallt finna vi spår av indianer men även nattläger,
som visa, att indianernas by ej kan vara nära. På ett
par ställen finna vi helt små, runda hyddor utan ingång.
Vi undra mycket, vad de kunna tjäna till. Sedan få vi

Bild 146. Huarikvinna. Snett bakom henne står en huarimanoch en av våra bärare.

veta, att de äro jakthyddor, där indianerna gömma sig
för att lura på sitt byte.

Lustigt nog ha indianerna överallt, där det är vått eller
sumpigt, lagt ut spångar för att inte smutsa fötterna.
Det verkar, som om de gå i fina skor och inte barfota.

Vi ha gått hela dagen, då vi plötsligt få se spår av
tre kvinnor. De ha sett eller hört oss, och så ha de vänt.
Vi äro upptäckta!

I språngmarsch skynda vi på. Tänk, om vi finna byn
tom. Då få vi plötsligt se en liten, naken kvinna, som
förskräckt söker att springa undan. Vi ropa Capitaná,
det namn, som Flores och förmannen burit, som förut
besökt dessa indianer. Kvinnan stannar något lugnad
fastän andfådd av förskräckelse.

Hon ser så underlig ut, där hon står på urskogsstigen,
den lilla människan, fullständigt naken och rödmålad,
smyckad med glänsande musslor och snäckor. Jag räcker
henne en kniv och en grann halsduk, och min hustru ger
henne sin matsäck: en kopp med ris.

När hon får se min hustru, blir hon lugnare.
»Chíqui-chíqui», kvinna, säger hon och känner på hennes bröst
för att övertyga sig om att det är en kvinna.

Nu ska hon berätta, och hon fäktar och pratar. Så
mycket kunna vi förstå, att hennes stam blivit överfallen
och hennes pappa och mamma dödade och uppätna. Det
är förklaringen på de nedbrända hyddorna, på de förödda
odlingarna.

Nu bär det i väg till byn. Först den lilla bruna,
nakna kvinnan och så vi. Det går i ilande fart genom
snår, över och på stockar och bråte, tills vi komma till
en nyodling. Så fortsätta vi genom denna och äro snart
framme på en öppen gård. Omkring denna ligga tre, stora,
runda hyddor, som se ut som halmstackar.

Först är det alldeles tyst. Sedan kommer en ung man
ut ur en av hyddorna och hälsar på oss genom att vinka
med handen. Snart komma även de andra.

Vi äro hos ett folk, som ännu delvis lever i stenålder
och som äro människoätare. Urskogen har avslöjat ännu
en av sina hemligheter för forskaren.

Nittio kilometer ha vi vandrat genom en urskog, där
vi aldrig mött den minsta glänta, som ej öppnats av
människohand. Det har varit en vandring genom den
stora, stora skogen — genom en helt liten obetydlig del
av allt det okända, som ännu finnes i Matto Grosso.

Bild 147. Huarihydda.

Bild 148.    Plan av föregående.
1, 2, 3 etc. hängmattor. I mitten av hyddan står en stor mortel.
Bredvid denna äro stöttorna till taket.



Bild 149. Huarikvinna plockar löss i huvudet på sin man.De vita fläckarna på den något otydliga fotografien äro halsbandoch örhängen av musselskal.



Bild 150. Öronprydnad för huarikvinna.Kedjan är av palmnötter. Hängena äro av frön och musselskal.

TJUGUSJUNDE KAPITLET.
Huari-indianerna.


Ett besök hos en fullständigt vild indianstam
möter stora svårigheter. I regel är det
nästan omöjligt att få följeslagare till en
sådan färd, och följeslagare behöver man
obetingat för att transportera proviant,
bytesvaror och sedan samlingar. Är man alltför få, riskerar
man, som vi erfarit, att bärarna vilja vända om eller
helt enkelt rymma sin väg. Kommer man allt för många,
är det mycket möjligt, att indianerna lämna sina hyddor
och fly till skogs. Det är ej lätt att föda en sådan
expedition i urskogen. Jakten är inte att lita på. När man
närmar sig indianernas område, vågar man, såsom vi
sett, ej skjuta, då man riskerar att skrämma indianerna,
som ej kunna veta, om man har goda eller dåliga avsikter.
Bild 151. Huarimdianer.

En stor svårighet för forskarna är, att vildarna ej
vilja ha långa besök. Man kan fara från hydda till hydda,
såsom vi gjorde hos chimane, men man kan ej gärna
stanna mer än en vecka på samma plats. Pauserna ville,
som nämnt, trots alla skänker snart ha oss i väg. De
voro utomordentligt gästfria. Det ansågo de vara deras
skyldighet. De tyckte dock, att vi tärde alltför friskt på
deras ej alltför rikliga förråd, och ville därför efter några
dagar, att vi skulle fara igen.

När jag år 1905 var hos atsahuacaindianerna i Peru,
frågade de mig efter ett par dagar: »Amico emette putia,»
d. v. s. vännen gå i morgon. När vännen inte ville lämna
dem, gjorde de sig i ordning för att själva flytta till en
annan boplats. Vännen, d. v. s. jag, ansåg då, att jag ej
längre kunde missbruka deras gästfrihet. Den tyske
etnografen Max Schmidt har hos en stam i Matto Grosso
t. o. m. varit utsatt för förgiftningsförsök, därför att han
var en alltför efterhängsen gäst.

Hos huari kunna vi ej stanna mer än ett par dagar.
Jag föreslår en indian, som kommit på besök från en
annan by, att jag även skall besöka honom för att på så
sätt förlänga vistelsen här. Han tecknar då tydligt åt
mig: »I morgon går jag till mig, och du vänder hem till
dig.»

Det är ingenting annat att göra. Vi ha otur här. Vi
ha nämligen kommit under svår bristtid. Likväl anse de,
att de trots hungern böra vara gästfria. Vi bliva sålunda
bjudna på bananer, rostad majs, kokt, osköljd cara, chicha
av majs, honung och åtskilligt annat. Vad de bjuda på,
komma de sedan och hjälpa oss att äta upp. Jag får t. ex.
en stor skål med cara. På en liten stund ha värdarna
hjälpt, mig att äta upp den. De äro både gästfria och
hungriga.

Mina följeslagare vägra först att sova hos huari, då
de anse dem högst opålitliga. Första natten spänna de
upp alla sina myggnät men sova tre till fyra stycken
tillsammans i ett par av näten, lämnande de andra tomma.
Antagligen hålla de turvis vakt. För min och min hustrus
del litar jag på Toy. Mer än ett par dagar kunna vi ej
förmå bärarna att stanna.

Huari förstå ej skillnaden på mitt och ditt.
Byteshandel är för dem något alldeles okänt. De byta gärna till
sig t. ex. en kniv för en båge. De tycka likväl, att de

Bild 152. Pilar. Huari.A, B-fiskpilar. C, D-jaktpilar. A har hullingar av ben, C och O av trä.Pilskaften äro av bambu. Spetsarna utom D av hårt palmträ.

Bild 153. Jakt och krigspilar. Huari.D har hullingar av trä. De breda pilspetsarna äro av bambu. Av intresse är,att två olika sätt att fästa styrfjädrarna användas av huari. Pilskaften äro av bambu.Mellanstycket av A, B, C är av palmträ, likaså spetsen av D.
kunna ta tillbaka bågen igen. På så sätt byta vi oss till
många intressanta saker, som vi anse för vår egendom.
Passa vi inte på riktigt väl, försvinna de snart igen.
Flera saker, som vi ej kunde undvara, som t. ex. min
hustrus Stanleyhjälm, min matkopp och våra nattmössor,
ta våra värdar helt enkelt och gömma. Hjälmen får jag
tillbaka genom att själv söka reda på den i en av hyddorna.
När jag märker, att huariindianerna alltför mycket börja
ångra, att de givit ifrån sig en hel del av sina
tillhörigheter och allt ivrigare önska dem tillbaka, förstår jag,
att vi ej kunna stanna här mer än ett par dagar.

Sina bästa saker ha de t. o. m. gömt ute i skogen
för att ej behöva giva dem åt oss. Bakom ett stort träd
nära hyddorna hittar jag ett sådant gömställe. Där står
bl. a. en stor bunt med utomordentligt vackra, troligen
delvis giftstrukna pilar. Möjligen är det ett reservförråd,
i händelse av strid med oss.

Man frågar sig nu: ger ett sådant kort besök något
utbyte, motsvarande de stora svårigheter och kostnader,
som äro förbundna därmed. Ja! Kanske! Man måste
alltid tänka sig, att denna stam kommer i livligare
förbindelse med de vita, så att de kunna bliva grundligare
studerade, och så är det viktigt för kommande forskare
att lära känna dessa indianers materiella kultur, när den
var fullt ursprunglig. Om några år skall man
här inte mera se skaftade stenyxor och
egendomliga knivar av gnagartänder. Nakenheten
kommer att försvinna. De talrika prydnaderna
av fint polerade musselskal, frön, tänder o. s. v.
bli omoderna och bytas ut mot glaspärlor.
Hårklädseln förändras, när man kommer
över saxar o. s. v. Det är säkert överallt
den materiella kulturen, som först förändras.
Sina religiösa föreställningar och sitt språk
komma de att länge bevara. Det ha vi sett
hos mosetene- och itonamaindianerna.


Bild 154. A Strids- och dansklubba.B Detalj av A. Längd 1 m. 30 cm. Huari.

Därtill kommer en annan viktig omständighet. Av
de indianstammar, som leva i Sydamerikas gummitrakter,
bliva många knappast alls studerade. I gummiskogarna
vid Rio Madre de Dios t. ex. ha sålunda flera stammar
försvunnit, gått upp i massan av gummiarbetare, utan att
några som helst data bevarats om dem åt forskningen.
Se vi på en karta över nämnda flod, möta oss namn på
flera indianstammar, om vilka vi ingenting veta. Detta
blir svåra luckor, när jämförande arbeten i
en framtid komma att skrivas om Sydamerikas
indianer, om folkstammarnas och
kulturelementernas vandringar på denna 
kontinent. Hur många
stammar ha inte allt sedan
upptäckten av dessa trakter
civiliserats eller rent av försvunnit.
Vi arbeta bland spillrorna.
Alla uppgifter, vi erhålla om
indianstammarna här, äro
därför välkomna, även om de äro
torftiga,

Efter denna lilla
pessimistiska inledning skall jag
omtala det lilla, jag vet om
huariindianerna.

Bild 155. 2/3. Visar, hur omsorgsfullthuariindianerna göra sina pilar.A. Detalj av 153 A. B. Detalj av 153 C.

Dessa indianer se
trevliga ut. De synas mig väl
växta och ha fina, markerade
drag. Männen ha spetsig, något
böjd näsa. Hudfärgen är
ovanligt mörk för skogsbor. Under
armbanden, där solen inte
brynt den, är den gulbrun.
Barnen ha mycket stora magar.
Ett av dem är alldeles
onaturligt uppsvällt, vilket lär bero
på jordätning. Flertalet av de
äldre ha ytterst dåliga tänder, vilket är ovanligt hos
primitiva folk. Detta beror kanske på att de äta mycket
honung och brännheta bananer. De äro smutsiga och
illaluktande.

Jag frågade huariindianerna, vilka grannar de ha.
»I öster bo cabiji — de slå ihjäl folk,» sade de. Det lär
vara dessa indianer, som gjort överfall på gummiarbetarna
nära Pimenteira och som rövat i åkrarna där. Efter ett av
dessa överfall har man vid förföljandet kommit över en
del bågar, pilar och korgar. Dessa äro olika dem, som
huariindianerna använda. I nordost bor hövdingen Kiané,
i norr hövdingen Tapú, i nordväst och i väster
hövdingarna Kuihú och Tatá. Alla dessa hövdingar synas mig
höra till samma stam som huari men vara fiender med
den grupp, vi besökte. Deras ende vän är hövdingen Chubí,
som bor cirka 5 km. från byn. I söder bo guarayu. Även
dem bör man slå ihjäl.

Tatá hade överfallit deras by och dödat en hövding
och hans hustru. Dessa hade han och hans folk skurit i
stycken och ätit upp. Huru detta gått till, visa de gång på
gång med en mimik så livlig, att tydligen är ej
människoätandet främmande för dem själva. De bita sig i armarna
och låtsa slita bort stycken av köttet med tänderna. Då
Tatá med all säkerhet tillhör huaristammen, är
naturligtvis inte bara hans folk utan hela stammen kannibaler.
Vid ett tillfälle peka några huari på min hustru. Av deras
åtbörder framgår det, att de tala om huru det skulle vara
att äta upp henne. De bita sig i armarna, peka på henne
och skratta. En kvinna, som ej tycker om skämtet, blir
till och med förargad på de andra. Det är hon, som vi
mött på vägen till indianerna.

Flera gånger frågar jag, som nämnt, indianerna om
grannarna. De teckna alltid, att man skall skjuta dem
med pil och båge eller slå dem i skallen med klubborna.
När vi på hitmarschen mötte kvinnan i skogen, började
hon genast att livligt skildra, huru Tatá dödat hennes far
och mor, huru han skurit sönder dem och ätit upp dem.
Hon var inte nöjd, förrän hon var övertygad om att vi
förstodo henne. När hon stod där alldeles naken och
rödmålad och bet och slet i sina egna armar, gjorde hon
intryck av en verklig vildinna, ursinnig i sitt hat mot
grannbyns hövding.

Jag har kallat denna stam huari. Det är det namn,
pausernaindianerna givit dem. Deras eget stamnamn har
jag ej kunnat erfara. Det är ej heller så säkert, att de ha
något. Vi böra komma ihåg, att flertalet indianstammar
i Sydamerika ha namn, som grannarna givit dem och som
ofta helt enkelt äro öknamn.

Chiriguanoindianerna t. ex., som vi lärt känna, ha
intet verkligt stamnamn. De säga dels, att de äro ava,
dels mbia. Bägge orden betyda helt enkelt män.
Kvinnorna kalla de cuña. Ett namn, som inbegriper hela
stammen, både kvinnor och män, ha de ej. Chiriguano är det
namn, som quichuaindianerna givit dem. Ett liknande
namn är yuracáre.

När huari tala om sina grannar utom cabiji och
guarayú, nämna de alltid hövdingarnas namn. Deras egen
förnämsta hövding eller pápa hette Dyukaria. De andra
männen bruka säga dyukaríadídi, vilket kanske betyder
Dyukarías folk. Ordet cabiji kunna huari ha lärt av
gummiarbetarna. Det riktiga namnet på pauserna,
guarayú, måste de ha fått från dem själva, då detta namn
ej är känt för de chiquitaner och mestizer, med vilka
de haft beröring.

Huaris ställning i förhållande till andra
indianstammar erfara vi genom språket. Vad jag kan finna, ha vi
här ett förut okänt språk.Några ord av huarispråket.

Tand — múi.

Öga — kamuká (ka — ditt?).

Öra — kaniyú (ba — mitt?).

Ansikte — katchá.

Fot — karetzá.

Fotknöl — zo.

Tånagel — iridáy.

Underben — kadugá.

Knä — karemú.

Lår — nái.

Mage — kagugá.

Navel — ukún.

Hand — iné.

Hår (på huvudet) — yif.

Bröst — nunf.

Bröstvårta — ehuchuí.
Rygg — kapedigá.

Nacke — yênú.

Axel — kaitzá.

Sol — yáa.

Måne — yáapi.

Stjärna — gité (yutá).

Vatten — hané.

Eld — iné.

Rök — chuní.

Sten — huahuá.

Jord — duú (mellan u och ö).

Hus — kedá.

Tobak — pituá.

Jordnöt — huikiré.

Mandioca — yupuri.

Banan — dipalá.                             .

Salt — kudái.

Bambu — haní.

Urucu — (Bixa Orellana) — tará.

Paranöt — irú(iró).

Majs — atití, mupóy.

Papaya — huanyó (huaná).

Valnöt — dikaré.

Hund — ayuá.

Höna — kurarú.

Mortel — alú (rullande l).

Mortelstöt — sukurukuí.

Gryta — kutzúi.  kútedadi.

Liggmatta — na(i)tchí.

Kalebass att bära vatten i — yududá.

Bärkorg — ururí.

Bärväska — duí.

Sikt — manaré.

Klubba — nu-nú.

Hängmatta — dalá(sh).

Boll — huotó.

Pilbåge — yaéri.

Pil — pái.

Bambuspets på pil — zabéhua.

Finnes ej — ináe.

Mussla — píra-píra (pöre-pöre).

Honung — kuä.

Ni går — aputá.

Vax — kuakánenac.

Sätt dig — huaitchá.

Halsband av runda snäckskalsskivor
— hinududú.

Frysa — apaí.

Grod — ish.

Kvinna — chíquíchíqui.
Du går — aputá.
Det kallas — ápä.

Huariorden äro här skrivna efter spanskt uttal. Från svenskan har jag
lånat k, ä och ö, från engelskan sh. Ibland förekommer i huarlspråket ett
väsande sje-ljud. I en del ord uttalas vokalen något olika mot vad som här
är angivet.


Hur stor huaristammen är, kunna vi ej ännu veta.
Här se vi nio män, åtta kvinnor och cirka tretton barn.
Barnen äro sålunda något flera än hos pauserna.

Huari är en bofast stam. Här leva de i tre stora, runda
hyddor. Dessa ligga omkring en öppen plats, där man
vistas på dagen, dansar och spelar boll.

Kommer man in genom den lilla dörren i en av
hyddorna, ser man först ingenting för mörkret och röken från
eldarna. När man vant ögonen vid skymningen, kan man
se, huru det runda huset är medelst stöttor avdelat i
segment. Inom varje sådan del bor en familj (bild
148).

I hyddan 1 bor en äldre man med ett litet barn,
som ej är hans eget. Han har tydligen tagit hand om
detta barn, när dess far och mor blevo dödade av Tat.
I hängmattan 4 ligger en »hövding», i 5 hans mycket yngre
hustru och i 6 deras barn. Hans hustru är dotter till den
mördade hövdingen. I 7 ligger en äldre man, som har
en ung hustru (hängmattan 8). Hon är troligen syster
till den andra kvinnan i hyddan.

I hyddan n:r 2 bo en äldre kvinna, hennes son eller
svärson med sin hustru och två barn samt två unga,
ogifta män. Den gifte mannen kallar gumman máma. 1
den tredje hyddan bo en gammal gumma, tre gifta män,
deras hustrur och barn. 1 hyddan äro 16 hängmattor.
Barnen äro nio eller något flera.

Ungefär så är det lilla samhället sammansatt. På den
korta tid, som står till vårt förfogande, är det inte så
lätt att räkna vårt värdfolk, isynnerhet som de ständigt
komma och gå.

Den egentliga hövdingen är Dyukaria. Han bor i
hyddan tre. Ett par av de andra männen kalla sig också
capitaná, fastän jag ej vet, om de riktigt förstå, vad detta
ord betyder. När de tala om grannbyarna, nämna de alltid
namnet på en hövding. Han är väl där den förnämste
eller äldste.

Den viktigaste möbeln i huarihyddan liksom hos så
många indianer är hängmattan. Den tjänar till bädd och
stol. Här och där på marken stå några enkla lerkärl och
en eller annan korg. I taket eller på morteln ligga buntar
av pilar och några bågar. Man har dem alltid nära till
hands, om något skulle hända. I taket finnas inga krokar,
inga hänghyllor. I en hydda förvarar man en del av pilarna
instuckna i en ihålig papayastam, som är upphängd i
taket. Det förnämsta husgerådet är en stor mortel,
omkring vilken man dansar, när dansarna samla sig inne i
hyddan.

Dörröppningen är helt liten. På natten stänger man
den med en lös dörr av palmblad. I den tätt byggda hyddan
blir det då ingen angenäm luft men något så när varmt och
ganska fritt från mygg. Där finnes inget fönster, inget
riktigt rökfång på hyddan. I väggarna har man ett par
öppningar, som man tätat med palmbladsmattor. Det är
reservutgångar, i händelse av överfall. Här finnes intet
uthus av något slag.

Huariindianerna leva av odling, jakt, fiske och
insamling av vilda frukter och honung. Odling är säkerligen
mycket viktigt för dem. Likväl äro deras odlingar ej
mycket betydande. Där råder som i de flesta
indianodlingar en svår oreda. Blott majsen odlar man på större,
sammanhängande jordstycken. Åkerbruksredskapen äro
stenyxan (bild 156), som väl snart blir fullständigt utträngd
av yxor och skogsknivar av järn, ett stycke chontaTräet av en palm. att
rensa odlingen från mindre bråte, samt grävpinnen, som
anvätides att ta upp rötter med. I de byar, som ligga längre
inåt bergen, använder man uteslutande stenyxor. Deras
skaftning är mycket karaktäristisk.

Huari odla följande växter, av vilka majsen synes mig
vara den förnämsta.

Bananer (vi sågo blott en enda varietet), cara (viktig),
majs, hualusa, mandioca, spansk peppar, tobak, papaya,
jordnötter, hocoEtt slags pumpa., sapalloEtt slags pumpa., kalebasser, urucu (massvis)
och bomull (obetydligt).

Sötpotatis är här okänd. Vi se ingen tobak, men
gummiarbetarna blevo 1908 av huariindianerna bjudna på
stora cigarrer. Huarimännen röka gärna av våra
cigarretter.

Under de tvenne sista dagsmarscherna, när vi gingo
till huaribyn, sågo vi nästan ingenting att jaga. Det var
tydligen utjagat. Huari äro säkerligen ivriga jägare. Deras
pilar, av vilka några äro här avbildade, äro mycket väl
gjorda. Blåsröret är okänt. Troligen ha de förgiftade
pilar. Bland de pilar, som jag såg gömda i skogen, voro
nämligen två, som antagligen voro strukna med gift.
Tyvärr lyckades jag ej byta mig till någon sådan pil. I
skogen sågo vi på hitmarschen, som nämnt, ett par små
hyddor, lagom stora att gömma en sittande person. Huari
förklara, att de äro jakthyddor, i vilka de gömma sig för
att lura på djur, som ha sin väg fram där.  De rosta
jaktbytet på trekantiga rostställ.

Rörande dessa indianers fiske vet jag ej annat, än
att de ha särskilda pilar att skjuta fisk med. Dessa ha
flera spetsar och helt små styrfjädrar (bild 152).
Krokfiske ha de lärt av
gummiarbetarna. En
sak, som är praktisk
och underlättar
kampen för tillvaron,
läres lätt även av
primitiva människor.
Huari ha inga som helst farkoster.
De passera, som vi veta, floderna
på högst originella broar.

När männen gå på jakt, gå
kvinnorna till åkern eller för att
samla vilda frukter och rötter.
Av stor betydelse för dessa
människor är insamling av vildhonung.
Deras skogar äro ofantligt rika
på vilda bin. När man slår läger
i skogen, blir man alldeles
förtvivlad över dem. De kräla på
ens ansikte och händer i
hundratal, de krypa in i öron, näsa och
mun.

Bild 156. 1/4. Stenyxa från huariindianerna.

Det är ett hårt arbete att ur
trädstammarna hugga ut binas
bon med stenyxa. Därför skafta
de de uslaste bitar av järn, de
kunna få fast på. Det är alltid
bättre än sten. Några yxor från
Hults fabrik vid Norrköping, som
vi ha med oss, göra revolution i
dessa människors liv. Det blir lätt
att öppna trädstammarna och ta
ut den söta, goda honungen, lätt att röja urskogen för
odlingarna, lätt att bygga hyddor.

Bild 157. En huarikvinna slätar ett lerkärl med en valnöt.Över hennes knän ligger en lerrulle. Av dylika rullar bygges kärlet.

Av vad vi bliva bjudna på hos huari, är honungen det
bästa. De servera den med bin och larver i, och det är ju
mindre angenämt, men den är likväl, isynnerhet när vi
få den blandad med chicha av majs, icke oäven.

Jag ser ej dessa människor koka något annat än majs
och cara. Allt övrigt rosta de. Vidare aptitlig är ej
deras föda. Vi få sålunda en fågel, stekt med tarmarna
i och fjädrarna utanpå. Cararötterna koka de osköljda, sa
det knastrar av sand mellan tänderna, när man äter dem.

Bild 158.   Huarikvinna formar ett lerkärl. Barnet, som står bakom henne,har onaturligt uppsvälld mage, antagligen orsakad av jordätning.

På sitt husgeråd lägga huari ej ned mycket arbete.
Lerkärlen äro enkla och fullständigt oornamenterade. 
Tillverkningen av dessa är som alltid hos indianerna
kvinnoarbete. Vävnadskonsten är ej okänd, men man inskränker
sig till att göra arm- och fotband. Någon vävstol ser jag
ej här. Sländan är av vanlig typ, sländtrissan är gjord
av en krukskärva. Man tillverkar ej barktyg, fastän
bibositräd äro allmänna i trakten.

Kalebasser användas till skålar, till att bära hem
honung i, att bära vatten i o. s. v. De äro stundom sirade
med enkla ornament. Korgarbeten ser man
förvånansvärt få. Man flätar enkla mattor av palmblad, runda
silar samt stora bärkorgar och små bärväskor. Blott en
av palmblad flätad sittmatta kan jag förvärva. Av de
andra korgarna, som tydligen blott tillverkas vid behov,
finnes av varje typ blott ett enda exemplar i hela byn.

Viktiga äro kvinnornas bärväskor (bild 173). Tekniken
i dessa återfinna vi i hela El Gran Chaco. De äro liksom
hängmattorna tillverkade av bast.

Huaris lyx äro deras prydnader och deras vapen.
Måste de fly och hinna taga vapnen och hängmattan med
sig, så ha de inte mycket att förlora. Kvinnorna ha
talrika prydnader. De gå fullständigt nakna. Alla hår på
könsdelarna, under armarna liksom ögonhår och
ögonbryn rycka de ut. Håret är skuret med en palometakäk
alldeles kort i pannan och vid tinningarna. För övrigt
räcker det blott ett stycke ned på halsen. Hela kroppen
är rödmålad med urucu. De äro liksom männen ej
tatuerade, ej heller ser jag, att de såsom
pausernaindianerna använda genipa. De känna likväl till tatuering,
ty när jag visar dem en tatuering, som jag har på armen,
veta de, huru den är gjord. Icke en enda har målat några
ornament i ansiktet eller på kroppen. Kvinnorna
genomborra örsnibbarna, skiljoväggen i näsan, överläppen och
underläppen. I öronen ha de ringar av chontaChonta är en palm. Guilielma ínsignis. och
hängsmycken av frön och musselskal. Ibland bilda
chontaringarna långa, egendomliga kedjor (bild 150). I näsan
ha de en pinne, prydd med frön och vita glaspärlor,
som de antagligen fått av gummiarbetarna.

Jag sade, att kvinnorna gå fullständigt nakna. Det
är sålunda alldeles naturligt för dem att gå omkring med
blottade könsdelar. Mina infödda följeslagare skämtade
under hitmarschen ganska friskt om detta. När de kommo
hit, såg man, att de funno det alldeles naturligt och att det
ej var något att skämta över. Lustigt nog kan man få
en huarikvinna högst generad. Man ber att få hennes
näspinne. Hon är mycket ovillig att giva bort den, och
man måste bjuda bra för den. När hon tar bort pinnen,
håller hon handen för ansiktet, och så springer hon in i
hyddan och söker skyndsamt reda på en annan näspinne
eller en vanlig träpinne. Hon ser ut som en vit kvinna,
som blivit överraskad i badet, fastän denna inte håller
för näsan.

I över- och underläppen bära kvinnorna läppknappar.
Sådana ha de av tre slag, vanliga träpluggar, små pinnar
av harts (bild 161 B) och långa spetsiga pinnar av samma
material (bild 161 A). De senare brukas i vardagslag.
Halsband ha kvinnorna av flera slag. Grannast äro de av
musselskal, som man genomborrat och omsorgsfullt
polerat (bild 163 B). Intressanta äro halsbanden av
runda snäckskalspärlor (bild 160). De äro av samma
typ som dem, vilka i stor mängd användas i El Gran
Chaco. Omkring fot- och armlederna, ovanför vaden och
omkring överarmen ha de bomullsband, som strama
onaturligt hårt till.

Den huarikvinna, som vi mötte i skogen, hade alla sina
prydnader på sig, fastän hon var ute och sökte honung.
Dessa bäras alla dagar och ej blott vid festliga tillfällen,
detta med undantag av de långa läppknapparna och de
långa örhängena.

Huarikvinnorna värdesätta en del av sina prydnader
mycket högt. Detta gäller särskilt halsbanden av stora
musselskal. Det är antagligen mycket arbete att slipa
dem alldeles glänsande. Vad som är gjort av frön, är
däremot lättare att få. En del smycken av tänder äro
de mycket snåla på. Av våra bytesvaror äro utom yxorna
159. 1/2. Armband av jättebältans svans för helt litet barn.160. Halsband av snäckskalspärlor. Bäres av bägge könen och av alla åldrar.Bild 161 A. 2/3. Läpprydnader för kvinna av harts. Bäras vid festliga tillfällen, på sättsom bild 167 B angiver. 161 B. 1/1. Läpprydnad för kvinna av harts.Bäres i vardagslag i den genomborrade underläppen. En nästan liknandebäres i överläppen. 162. Näsprydnad för kvinna av frön och glaspärlor.

och knivarna, som äro utom tävlan, glaspärlorna högst
begärliga. De välja ut de grannaste halsbanden, med
pärlor i många färger. Pärlemoknappar och granna
schaletter tycka de även om. Tyg till kläder äro mindre
begärliga. När de byta sig till ett tygstycke, tänka de sig
det som prydnad. Synålar förstå de sig ej på. Konsten
att sy är både okänd och obehövlig här. När huari få
en synål, tänka de sig, att den skall användas som syl.
Den bör vara riktigt grov.

Bild 163. Halsband av musselskal. Epidermis är bortslipad.A. För man. B. För kvinna. Huari.

Andra dagen, vi äro hos huari, gör en av kvinnorna
stor toalett. Hon badar, putsar kroppen från alla »onödiga»
hårstrån och målar sig från topp till tå röd med urucu.
Även håret, könsdelarna och arm- och fotbanden gnider
hon in med den röda färgen.  Hon tvättar håret, och så 
Bild 164. Fjäderprydnad, som bäres på huvudet av huarimännen.De långa fjädrarna bäras i nacken.
använder hon tvål och kam och gör sålunda för första
gången bekantskap med tvenne av civilisationens
»njutningsmedel». Av min hustru får hennes man en tvålbit.
Denna delar han ut i små, små bitar bland byns invånare.
Även kammen får hon av
oss. Detta redskap, men
däremot inte löss, synes
vara okänt här. Hon är
tydligen mycket nöjd med
sig själv, när hon blir så
fin. Hennes gubbe går
omkring och myser. Han
tycker, att hans betydligt
yngre hustru är
utomordentligt stilig.

Bild 165. Fjäderprydnad, som bäres på huvudet av männen.Piggsvinsborsten och fjädrarna bäras framåt.

Männen stå inte
kvinnorna efter i elegans. Detta
gäller särskilt de yngre av
dem. Liksom kvinnorna
rycka de ut alla hårstrån
omkring  könsdelarna och
under armarna. Flertalet ha likväl ögonbryn och ögonhår
i behåll. Detta tror jag egentligen beror på att de äro
»orakade». Håret skära de kortklippt fram. De skära ej
bort håret vid tinningarna. Även männen måla kroppen
med urucu. De binda på samma sätt som kvinnorna
hårt till omkring arm- och fotlederna liksom omkring
överarmarna och vådorna. I de genomborrade örsnibbarna ha
de hängen av musselskal och frön, liknande dem, som
kvinnorna använda. I under- och överläppen ha de pluggar av
harts, som vid festliga tillfällen utbytas mot långa pinnar
av harts och piggsvinsborst. I näsan ha de ingen prydnad.
Halsbanden äro av musselskal, frön och snäckskal.

Gå männen alldeles nakna? Ja, från sidan men inte
framifrån. De ha nämligen en tofs framför könsdelarna,
men denna är så liten, att man ser allt från sidan. 
Antagligen är denna tofs, som de ibland glömt att ta på sig, blott
en prydnad. Själva lemmen skydda de mot insekter(?)Möjligen är penisfodralet helt enkelt en prydnad.
medelst ett litet fodral (bild 167). Liksom kvinnorna bära
männen flertalet av sina prydnader även i vardagslag. De
ha även prydnader, som blott bäras vid festliga tillfällen,
såsom de långa läpprydnaderna och fjäderkronorna (bild
164,165). Egentligen spelar fjädrar en liten roll som
prydnader hos dessa indianer. För mig, som vandrat länge och
långt bland indianerna i Sydamerika, är det nytt att se
så mycket prydnader av pärlemo.
Huariindianerna riktigt glänsa därav.

Bild 166. 2/3 Läpprydnader av harts.Den ena B, som bäres i underläppen, (se 166 B) har en spets av piggsvinsborst.


Deras prydnader av snäck- och
musselskal påminna mest om chacoindianernas
(mataco, choroti etc), med vilka de, såsom
nämnt, även ha bärväskorna gemensamt.

Bild 167. 2/3. Penisfodral.Sådana brukas av många stammari Sydamerika.

Alldeles översållade av prydnader äro
de små barnen. Något nyfött barn finnes
ej i byn. De minsta äro ett à två år gamla.
De ha redan öronen och läpparna och, om
de äro flickor, även näsan genomborrade.
I kors över bröstet ha de långa bröstband



1 

Bild 168. Huariindianer. Vi se, huru armarna och benen äro hårt ombundna.

av svarta frön. Bland barnprydnaderna, som vi byta oss
till, är ett armband gjort av svansen av den sällsynta
jättebältan (bild 159).

Bild 169. Huariindianer, spelande flöjt.Den ene mannen har fått som gåva ett par av mina kalsonger.Det är den "spirande civilisationen".

En del av huariindianernas pilar äro mycket
välgjorda, prydda med granna fjädrar, vildsvinsborst m. m.
De olika typerna äro här avbildade. De flerspetsade
användas att skjuta fisk med (bild 152).

Bild 170—172. Musikinstrument. Huari.170. 1/3 "Panflöjt", består av tre visselpipor. 171. 1/2. Flöjt av ben.172. Stor flöjt av bambu. Längd 72 cm.

Huari synas älska musik och dans. De ha stora flöjter
av bambu (bild 172), trumpeter, liknande dem, jag avbildat
från pausernaindianerna, samt flöjter (bild 171) och
visselpipor av ben» En helt liten signalpipa ha de alltid instucken
i reservsträngen på bågen (bild 142). Den användes att
signalera med och till att locka djur, antagligen fåglar.

Av stort intresse är den bild 170 avbildade
»panflöjten». Den består egentligen av tre med vax
sammankittade visselpipor, som giva olika ton.

När huari börja sin dag före solens uppgång, dansa
de omkring trumman inne i hyddan, och sedan dansa de
ute på gården, springande i gåsmarsch efter varandra.
Hela tiden sjunga de en entonig sång och spela på de långa
bambuflöjterna. I dansen deltaga blott männen.

Även på kvällen dansa indianerna, och då deltaga
även vi, särskilt min hustru. Hon gör sig riktigt bra
bland de nakna människoätarna. En av männen dansar
med en mycket vacker dans- och stridsklubba under
armen (bild 155). Denna, som vi byta oss till, är överklädd
med en prydlig korgflätning och prydd med fjädrar.

Naturligtvis se vi ej mycket av vardagslivet hos dessa
indianer. Vårt värdfolk sysselsätter sig mera med oss än
med sina egna angelägenheter. Allt, vad vi ha, är så
utomordentligt intressant, allt skola de prova, tumma och lukta
på. När min hustru har gjort i ordning sin bädd, komma
de alla för att i tur och ordning pröva den, lyckligtvis
utan att lämna kvar några insekter. De, som minst bry
sig om oss, äro de gamla kvinnorna. De ha inte tid.
Obekymrade om vår närvaro göra de lerkärl, som de bygga
upp på vanligt sätt av lerrullar (bild 157—158) och släta
med en valnöt, eller slipa de på en sten musselskal till
halsbandsprydnader.

Barnen samla sig omkring oss; liksom kvinnorna hålla
de sig framför allt till min hustru. En gång se vi dem
leka med »tunnband», gjorda av lianer. De äldre spela
boll med gummibollar, som de själva tillverka. Bollen
kastas upp i luften, sedan stöta de den till varandra med
huvudet. Den får ej vidröras med handen. Detta är ett
svårt spel, som har en stor utbredning bland indianerna
i Sydamerika.Se sid. 50.

Vid ett tillfälle är en liten flicka snäsig och elak mot
sin mamma. Hennes pappa tar henne och bär henne till   
den andra ändan av den öppna platsen. En annan man
tar henne i fötterna, under det att hennes pappa håller
henne i händerna utsträckt i luften. En tredje ger henne
med skaftet av en brännässla tre lätta slag, ett på vådorna,
ett på stjärten och ett på ryggen.

Det är enda gången under alla mina resor, som jag
har sett ett indianbarn bestraffas med stryk av sina
föräldrar.

Så gott jag kan, söker jag förklara för huariindianerna,
att de skola komma till gummibaracken i Pimenteira. »Där
finnes mycket yxor och knivar,» säger jag. På detta sätt
hoppas jag inleda en fredlig förbindelse mellan dem och
de vita, vilka senare naturligtvis så småningom komma
att erövra deras skogar. Herr Köhler har sagt mig, att
han visst inte tänker tvinga indianerna till arbete. Han
hoppas däremot kunna driva byteshandel med dem. I
huariindianernas skogar finnes mycket kräkrot,
ipecacuanha, som de kunna samla och använda som
betalningsmedel för verktyg och för vad de för övrigt behöva.

Huari bo ej mycket längre från pausernaindianerna
än det är från Stockholm till Södertälje. De tala alldeles
olika språk och ha i sin materiella kultur mycket litet
gemensamt. Då de senare på en av sina jaktutflykter hade
sett röken från de förras lägereldar, flyttade de längre bort
av fruktan för överfall. Även huari äro rädda för
pausernaindianerna. De veta troligen ej, att denna fordom mäktiga
stam på senare tid genom sjukdomar betydligt minskats i
antal. Denna för dem »historiska händelse» har
antagligen undgått dem. De huari, vi här besöka, ha, efter vad
de själva säga, inga andra vänner än hövdingen Chubi
och hans folk.

Det är av intresse att tänka sig in i följderna av
att några tiotal människor leva utan att ha någon
förbindelse med hela den övriga världen. I en sådan liten
stam måste lätt uppstå missproportion mellan antalet
individer av olika kön. Bland småstammarna i Perus och
Bolivias gränstrakter, som jag besökte 1904—1905, är det
så. Kvinnobristen har där lett till kvinnorov. Vi ha även
erfarit, att kvinnorov är orsaken till striderna mellan
pausernagrupperna. Kvinnoöverflöd bör lätt leda till
månggifte.

Med en stam, nambiquara, som är känd genom
RondonsSe litteraturf.
 resor och som bor vid Rio Tapajos bifloder ej så
långt härifrån, ha huari däremot åtskilligt gemensamt.
De tala likväl alldeles olika språk.

Lastade med en liten men vacker samling etnografiska
föremål lämna vi huariindianerna. Bittert är det att
blott ha två modiga och villiga följeslagare, d. v. s. min
hustru och Domingo. Hade jag utom dem ett par svenska
pojkar och en van urskogsman, skulle vi kunna göra
vidare forskningar här. Det kommer naturligtvis andra
att göra, men det är icke mycket troligt, att dessa andra
komma att vara etnografiskt intresserade. Kanske blir det
guld, man kommer att söka såsom på 1700-talet. Bäckarna
här lysa vita av kvartssand.

Bild 173. Bärväska för kvinna. Huari.






TJUGUÅTTONDE KAPITLET.
Nedför Rio Guaporé.


Från huari återvända vi till Rio Guaporé med
mycket större lätthet, än vi hade banat oss
väg dit. Männen äro ivriga att komma hem
till kvinnorna, som de misstänka ha tagit
sig friheter under deras frånvaro. Vi behöva
ej söka vägen. Nu få de jaga, så mycket de vilja, och apa
är som vanligt vårt dagliga bröd.

Aftonen innan vi komma fram till Pimenteira, sitter
min hustru vid lägerelden och rostar litet kaffe. Vi ha
marscherat från soluppgången till solnedgången, och alla utom
hon ha krupit in under myggnäten.

Då hör jag en indian, som säger till en annan:
»Caramba que mujer valiente, que nunca se cansa.» (Caramba,
vilken duktig kvinna, som aldrig blir trött.) Han använder
avsiktligt spanska språket, för att vi skola förstå hans
komplimang.

När vi komma till Pimenteira, få vi höra, att några
indianer plundrat en risodling lite längre upp vid floden.
Ägaren av denna hade händelsevis fått se en indian sitta
i skogskanten och fläta en korg. Han sköt honom en kula
i ryggen, så han stöp.

Denne indian var, vad man kallar en cabiji, 
antagligen tillhörande den vittutbredda paressi-stammen, som
brukar göra överfall på gummiarbetarna. Hur lätt hade
hans kamrater kunnat ta hämnd på oss, som alldeles
ovetande om vad som hänt sorglöst vandrade genom
urskogen.

Med en liten flodångare fara vi nedför Rio Guaporé,
besökande flera av vita eller negrer bebodda
gummibaracker. På den brasilianska sidan av floden bo
huvudsakligen negrer, på den bolivianska vita och mestizer.

De negrer, som bo här, härstamma från förrymda eller
frigivna slavar. Det är, som bekant, inte bara hudfärgen
och lukten, som skiljer de vita och negrerna åt. De äro
olika i allt. Mestizerna och de vita här äro mycket
företagsammare än negrerna. De utforska nya gummiskogar,
under det att negrerna ogärna begiva sig ut på några
dylika äventyr. Mestizerna och de vita ha i regel stora
skulder och leva flott, negrerna ha inga skulder utan tvärtom
tillgångar men leva dåligt. De förra äro ytterst gästfria,
de senare äro misstänksamma och föga tillgängliga, vilket
kanske ej är så underligt, då de förr varit illa behandlade.

I negerhyddorna vimlar det av ungar, hos de vita,
mestizerna och de civiliserade indianerna ser man
sorgligt få barn. Alla negrer, även de fattigaste, vilja vara
herrar, och man ser dem sällan som tjänare. Negrerna
ha däremot ofta indianer i sin tjänst.

Även några få européer bo vid Rio Guaporé.
Betydande gummiskogar ägas sålunda här av ett tyskt bolag.

Jämföra vi negrer och indianer, finna vi, att de förra
ofta förefalla oss löjliga, de senare aldrig. En indian,
han må vara hur förfallen som helst, blir aldrig löjlig.
En indianska klär sig icke, såvida hon ej är en vildinna,
kommen direkt frän urskogen, uti alla möjliga granna
färger — och knappast då heller. En negress' garderob
är däremot, som vi veta, allt annat än enkel och smakfull.
Ju vansinnigare färgsammansättningar hon kan få tag
i, desto nöjdare är hon. Kanske är det negresserna, som
ha god smak, och vi, som ha dålig. Man bör vara försiktig,
när man uttalar sig i smakfrågor.

Flodångaren för oss till Alianza vid Rio Mequens,
där jag ämnar fortsätta med att undersöka den där
befintliga gamla grav- och boplatsen. I Alianza träffa vi
den duktige men något fantastiske forskningsresanden
överste Fawcett och hans följeslagare, vilka ämna sig
till det okända inre.

I Alianza hämtar oss efter några dagar en italienare,
don Arturo Merlin, och hans folk, med vilka jag gjort upp,
att de skola följa oss till de illa beryktade
huanyamindianerna.

Italienaren don Arturo Merlin är verkligen värd att bli
presenterad. Under 1 1/2 års vistelse vid Rio Guaporé har
han förpassat ett par negrer till de sälla palmvinslundarna.
Han är en bildad man, som under båtfärderna brukar sitta
och förhöra mig på svensk medeltida historia. Särskilt
intresserad är han av Vadstena klosterbiblioteks skatter
och av den heliga Birgitta. Det enda, han berättar om sig
själv, är, att han varit studentkamrat med d'Annunzio, som
han beundrar oerhört, och att han varit med Marchand vid
Fashoda. Merlin är en av de många underliga
människor, jag träffat i hjärtat av den sydamerikanska
kontinenten.

Huanyam ha dåligt rykte, då de ej blivit besökta av
vita, sedan de för ett par år sedan slogo ihjäl åtta
personer. Därför är det mycket svårt att få några följeslagare,
som vilja gå till dessa indianer. Italienaren är ej rädd,
och hans män lyda honom blint.

Vi paddla först till Matehua, där vi komplettera vår
utrustning. Där är en liten handelsbod, som äges av det
ovannämnda tyska bolaget. Priserna i en sådan
handelsbod säga ganska mycket om förhållandena härute, sålunda
äro t. ex. risgryn, fastän ris odlas i dessa trakter, dubbelt
så dyra som i Sverige. En flaska ordinär vermut kostar
tio bolivianer. Socker, som i stora mängder produceras
i Bolivia, kostar 2 à 3 bolivianer kilot.

I Matehua har bolivianska regeringen en liten
militärpostering. Soldaterna verka ordentligt hållna och
väldisciplinerade. De ha naturligtvis tyska uniformer. För
mig är det intressant att få reda på huru indianerna äro
som soldater. De få av sina bägge officerare det allra
bästa vitsord, däremot äro dessa ej alls nöjda med 
mestizerna och de vita. »De vilja göra sin värnplikt i
hängmattan,» säger den ene av officerarna. Sonen till ägaren
av en gummibarack hade svarat, när han blev inkallad
till exercisen, att han blott ville göra sin värnplikt som
kapten eller löjtnant. Sedan gömde han sig i sin fars
vidsträckta urskogar, då han hörde, att han skulle få
exercera som simpel soldat tillsammans med faderns indianska
tjänare. Exercisen bör naturligtvis verka gott, så länge
det ej göres någon skillnad på den indianske tjänaren
och hans husbonde. Det är rasdemokrati.

Jag sade, att soldaterna gjorde ett gott intryck. Det
är den nya anda, som de tyska instruktörerna ingjutit i
de bolivianska officerarna, som gör sig gällande. Det
är nämligen ofattligt, vad den bolivianska armén under
de senaste tio åren förändrats till det bättre. Framför
andra har presidenten Montes arbetat på att organisera
den bolivianska armén.

De indianer, som här äro inkallade till den numera
obligatoriska beväringsexercisen, äro baure, itonama m. fl.,
alla tillhörande de s. k. civiliserade indianerna. Naturligt
är, att indianerna i början mött exercistvånget med mycket
misstroende.

Så småningom komma indianynglingarna, antar jag,
att gilla exercisen. Ännu inkallar man blott en liten del
av dem. Detta i främsta rummet för kostnadernas skull och
på grund av bristen på officerare. Jag antar, att det även
här kan ha sina fördelar för en ung man att vara skrudad
i uniform. »Han blir så stilig,» tycka säkert indianflickorna.
Det tycka de även själva, för de komma en efter annan
och fråga mig, vad det kostar att bli fotograferad, och äro
mycket besvikna, när jag förklarar, att jag blott kan ta en
gruppbild av dem (bild 174).

Man kan fråga sig, vad det kan tjäna till, att Bolivia
lägger ned stora kostnader på att skaffa sig en armé. Denna
har dels till uppgift att förhindra revolutioner — sådana
har Bolivia haft en mängd — dels att försvara landet
mot grannarna. Ingen av dessa behöver mera land utom
Bild 174. Bolivianska soldater, av vilka flertalet äro indianer.Matehua. Bio Ghiaporé.

möjligen Chile. De andra ha mycket mer än nog. Med
Peru har Bolivia lyckats att ordna sin gränsfråga genom
skiljedom. Med Paraguay är gränsfrågan ännu svävande.
Säkerligen kommer även här allt att ordnas på fredlig väg.
Gränsfrågan med Argentina är så gott som ordnad, likaså
med Brasilien. Detta land har av Bolivia övertagit det
på gummirika Acreområdet, vilket det väl knappast hade
kunnat göra, om inte det osunda klimatet i dessa trakter
fullständigt decimerat de trupper, bolivianarna sände mot
revolutionärerna. Med Chile är gränsfrågan också ordnad.
För Bolivia är det likväl en livsfråga att komma till havet.
Det är ett stort och rikt land. Till havet kan det blott
komma genom ett lyckosamt krig! Bolivia behöver därför
en stark armé.

Vi lämna Matehua och paddla till San Antonio.
Äntligen skall det väl lyckas mig att besöka
huanyamindianerna.

År 1909 sökte Carl Moberg och författaren att komma
till dessa indianer. Vi besökte för den skull gummibaracken
vid San Antonio, dit huanyam brukade komma för att
mot gummi tillhandla sig verktyg, kläder o. d. En
tjurskallig neger förbjöd oss likväl att gå in genom det
område, som tillhörde hans husbonde. Det var dennes order,
som han lydde. Det var sålunda omöjligt att då få
vägvisare eller andra följeslagare. Vi måste fortsätta vår resa
utan att ha lärt känna dessa indianer.

När min hustru och jag med flodångaren foro uppför
Rio Guaporé, gjorde vi ett par timmars uppehåll i San
Antonio. Här träffade vi husbonden själv, en mäktig
man, som en gång spelat en stor roll i Brasilien, som
varit i Paris och som — oss emellan sagt — är mulatt.
Vi bådo honom om vägvisare etc. Han sade oss artigt
men bestämt »nej!» När jag hänvisade till mina
rekommendationer från regeringen i Rio de Janeiro, sade han
leende: »Det är långt till Rio.»

Nu ha vi fått veta, att mulatten har blivit
sinnesrubbad. Han lider av periodiskt vansinne. Jag beslutar
därför att gå in till indianerna, vare sig han vill eller ej —
att lura gubben. Det gäller att få en vägvisare, ty någon
sådan har ej italienaren. Vi försöka först övertala en
förrymd tjänare till mulatten att gå med oss. Han vill ej, ty
han är rädd att bliva infångad av sin förre husbonde och
få smörj. Denna gång hjälpa ej de »gula». De kunna
annars — som bekant — göra underverk.

Vi måste därför hämta vägvisaren hos mulatten. Vi
paddla i  väg  dit  och  göra  besök.   Mannen är stundtals
splitter galen, stundtals ganska klar i huvudet.

»Jag har en son, som är 27 år, och en, som är 26.
Det blir 53. Så har jag en son, som är 24. Det blir
77. Så har jag en, som är 23. Det blir 100. Så har jag
en, som är 21. Det blir 121. Så har jag en, som är 20.
Det blir 141. Sålunda har jag 141 barn. Veckan har
16 dagar. Var fjärde dag är det söndag.»

Bild 175. Don Arturo Merlin och en huanyamindian.

Först skulle vi resa fyra timmar i vitt vatten och så
fyra timmar i svart och så fyra timmar i vitt o. s. v.

Sådana tokigheter röra sig i skallen på den stackars
mulatten. Någon gång har han även varit våldsam. En
liten flicka, som han tvingat ut i en båt på floden, har
fallit i vattnet och drunknat. Om nätterna går han naken
omkring gården med revolvern i handen för att skydda
sig mot sina förföljare. Tjänarna har han slagit, så att
blott en flicka vågar vara kvar i huset. Denna har han
klätt i byxor och klippt håret på. Hon lämnar honom ej,
därför att hon älskar honom.

Underligt ser det ut på den förr så blomstrande
gården. Uthungrade hundar, svin och höns stryka omkring,
sökande förtvivlade något att äta. Hästarna äro
halvvilda.

Jag frågar åter mulatten, när denne har ett klart
ögonblick, om jag får ta en av hans tjänare med mig till
den första indianbyn. »För vetenskapens skull,» säger
jag så rörande. »Jag bryr mig icke om vetenskap. Jag
vill bara ha bananer och mandioca,» svarar han. Sedan
ber han mig ej mera tala om den saken.

Utan husbondens tillåtelse vill ingen av tjänarna, som
uppehålla sig ett stycke uppför Rio Guaporé, följa med.
Det ser sålunda mörkt ut att få vägvisare, och en sådan
behöva vi för att hitta till indianerna, som ha sina hyddor
gömda innanför stora sumpmarker. Vi måste ha någon,
som visar oss till den första byn. Sedan kunna vi komma
vidare med hjälp av indianerna själva.

Nu inträffar det tokroliga, att mulatten får i sitt
huvud, att italienaren är hans son, och därför behandlar
honom med största vänlighet. Han tror, att han kommit
för att hämta honom. Italienaren har verkligen en
beundransvärd förmåga att ta mulatten. Han lirkar med
honom och håller med honom i alla hans dumheter, så
att han blir mycket nöjd. Italienaren är ju hans son, och
honom kan han inte neka någonting, inte ens en
vägvisare. Han skall med mig göra en resa, som räcker 3
gånger 4 dagar, och söka reda på fjärde biten av hans
kropp, som är i fyra delar. Vi sända efter några av
tjänarna och deras förman. Den senare kommer ej men
däremot några av de förra. Dessa få först ordentligt med
ovett, för att de lämnat sin husbonde och djuren på
gården utan mat. Sedan föra vi in en av dem till mulatten,
som på dagarna ligger till sängs. Han lovar, att vi, det
vill säga italienaren-sonen, skall få ta denne med sig.
Han måste likväl lämna kvar en av sitt folk som gisslan.
Så stiga vi i paddelbåten, och så bär det i väg till
indianerna vid Rio San Miguel. Denna gång skall jag väl
lyckas besöka dem.

Bild 176. 1/3 Lerkärl från Creném(?). (Se sid. 416.)



Bild 177.  Huanyamindianer.



Bild 178. 2/3. Visselpipa av en liten frukt, Huanyam.

TJUGUNIONDE KAPITLET.
Till huanyamindianerna.


Vi paddla ett litet stycke nedför Rio Guaporé
till mynningen av Rio San Miguel, vid vilken
flod huayamindianerna bo. Sedan paddla
vi uppför San Miguelfloden. Denna för
mycket vatten och har till största delen
översvämmat sina stränder. Dessa bestå dels av skogsdungar,
dels av vidsträckta grässlätter, där man ser talrika
sumphjortar. En sådan lyckas vi skjuta, på så sätt sparande
några dagar på våra förråd.

Efter ett par dagar komma vi till en plats, där
vägvisaren säger, att indianerna ha en hamn för sina kanoter.
Någon sådan se vi ej till, däremot finna vi en stig, som
leder över den gräsbevuxna slätten till skogen mitt emot.
Det ser ej långt ut, men det är ett mycket hårt arbete att
ta sig över. Vattnet går oss stundom upp till midjan.
Det är likväl ej farligt. Värre är det, när vattnet blott
går oss till knäna. Där måste vi lyfta benet högt upp för
varje steg, då snärjgräset hindrar oss att gå på vanligt
sätt. I s. k. preussisk paradmarsch måste vi stega genom
träsken. Solen bränner, och vattnet stinker. Det är
underligt att hela dagen vada i vatten och att känna en
brännande törst men ej våga att dricka. På vägen möta vi en
huanyamman, som stakar en liten kanot över slätten.
Den är gjord av en urholkad trädstam. Dessa indianers
ursprungliga kanottyp var likväl en annan. Den var gjord
av ett stort, hopviket barkstycke. När dessa indianer
fingo yxor av de vita och sågo deras kanoter, övergåvo
de sina. barkkanoter och började även att urholka
trädstammar.

Bild 179. A. Skjorta av bultad bast (för man).B, C. Jackor av bultad bast (för män).Huanyam.

Framemot middagen komma vi till några
indianhyddor. Flertalet av indianerna äro ej hemma. Vi ha

Bild 181. Huanyamkvinna med läppknapp av kvarts.

däremot turen att träffa några fint utstyrda ungherrar
från en annan boplats, som äro ute i friarärenden. De
äro verkligen eleganta; det är riktiga indianer, sådana,
som de skola se ut i indianromaner. Jag skäms för att jag
klär upp dem i byxor och skjorta, förser dem med
halsband av glaspärlor och granna röda bindlar. Innan jag
förstör dem, tar jag deras porträtt (bild 17f). De äro
klädda i långa skjortor av barktyg, som delvis äro målade
röda med urucu. Över skjortan ha de en liten jacka av
samma material, även den grant målad (bild 180). På
huvudet bära de fjäderprydnader, från armarna hänga
ned långa tofsar av bast. Därjämte äro de målade med
urucu och genipa i ansiktet och på kroppen. De äro likväl
inte i stor gala, ty de ha inga öronpinnar (bild 202 A, C.)
och inte någon fjäderprydnad i den genomborrade
underläppen. Alla hårstrån utom huvudhåret ha de avlägsnat.
Förhuden är hopbunden med en liten bomullstråd. Över
bröstet ha de långa band av frön och bitar av fina
bambukvistar (bild 184) och omkring halsen ett smycke av
tänder (bild 185).

Några av de andra männen lia mössor av ap- eller
trögdjursskinn. Då de indianer, som bo här, brukat
besöka mulatten och tappa gummi åt honom, äro några
klädda i byxor och skjorta. De äro dessutom kortklippta
i motsats till ungherrarna från den avlägsna byn.

Huanyamkvinnorna gå oftast nakna. De, som äro.
gifta, ha i den genomborrade underläppen en prydnad av
kvarts (bild 181, 187). Även i överläppen ha de ett liknande
fastän mindre smycke. Vilket oerhört arbete skall det inte
vara att knacka till och slipa dessa hårda stenar. De lämna
dem därför högst ogärna ifrån sig. Vi måste betala ända
till 50 kronors värde i bytesvaror för varje sådan
läppknapp. Alldeles omöjligt är det att förvärva en ogift
kvinnas läppsmycken. Dessa äro av harts, resina de
paquióHymenæa stilbocarpa och H. stigonocarpa. (Enligt Herzog.
Pflanzenformationen)., såsom de läppsmycken, huariindianerna använda.
Bild 182. A. Huanyamman. De blå ornamenten på underbenen och underarmarna kallas "tuá" = sköldpadda.B. Kyinna. De rutade ornamenten kallas "chiquin" = en viss fisk.Röd färg = urucu.  Blå = genipa.
Jag antager, att de av något skäl frukta att lämna dem ifrån
sig. De fyra läppknappar av kvarts, som vi förvärva,
äro dubbletter, ty sedan vi bytt oss till dem, uppträda
kvinnorna åter med dylika smycken. Kvinnorna ha smala,
vävda, rödmålade band om fotlederna och ovanför vaden
liksom även om armlederna. Dessa äro icke så orimligt
hårt tillsnörda som på huariindianskorna. Omkring
överarmen ha de en prydnad av frön och musselskal (bild 186).
Liksom männen rycka de bort alla hårstrån på kroppen
utom huvudhåret. Någon gång bära de skjortor av bast.
Dessa äro omålade och synas ha till ändamål att skydda
mot köld. Ofta bära de skjortan under armen, obekymrade
om sin fullständiga nakenhet. Liksom männen äro de
målade över hela kroppen med urucu och genipa (bild
182 B.).

Gossarna gå klädda i barkskjortor, flickorna äro
nakna. De förra ha halsband av tänder, de senare av frön.

I denna by är även huanyamgossen Yuca, som
uppfostrats av mulatten i San Antonio. Han talar bra
portugisiska och förstår även något spanska. Han har rymt
hit av fruktan för sin galne husbonde.

Vägvisaren, som vi medtagit från San Antonio, ber
att få lämna oss på några dagar. Han har kvinna och
barn i en annan by. Vi förstå, att hade det inte varit för
deras skull, hade han aldrig kommit med oss. Vi stämma
möte med honom vid en annan indianboplats, och så
komma vi överens med de fina, unga kavaljererna om att
vi skola möta dem hos hövdingen Meliton. Yuca taga vi
med oss som tolk.

Jag vill inte trötta Eder med att skildra våra besök
i en liten odling litet längre upp vid San Miguel-floden och
hos hövdingen Meliton. Däremot skall jag berätta något
om vår marsch till hövdingen PedroDetta är namn, som gummiarbetarna givit dessa indianer. Deras
riktiga namn lyckades jag ej få reda på., som bor 40
kilometer från floden inåt skogarna.

När vi gå från Meliton, består vår karavan av min

Bild 183. Kroppsmåining. Huanyam.A, B ornamentet  kallas "hinám" = jaguar, mansarm. C föreställer  teckningen på en larv, kvinnoarm.D ornamentet kallas "tuá" = sköldpadda. E, F ansiktsmålning, män. G, H, I, J ornamentet kallas "chiquín" — en viss fisk, G kvinnohand, H manshand, I, J mansben. K målat mansben.
hustru, italienaren, ett par av hans tjänare, vägvisaren,
Domingo, Toy, en hel rad av unga huanyamherrar, en
indiankvinna och ett barn, som måste bäras. De unga
herrarna följa oss av intresse för våra grytor. Indianerna
ha här en väl trampad gångstig, där det är lätt att taga
sig fram. Trots dessa indianers dåliga rykte ha vi fullt
förtroende till dem. Lat att bära, som jag är, lämnar jag
mitt gevär åt en av vildarna. Då mulatten lärt honom
skjuta, ger jag honom även en handfull patroner, för att
han skall hjälpa till att förbättra vår matsedel.

184. Halsband av frön och stycken av fina bamburör. 185. Halsband av tänder,frön och glaspärlor. Dessa prydnader bäras av huanyammännen.

Skogen är ofantligt rik på väldiga almendraträd, d. v. s.
de träd, som ge de bekanta paranötterna. Hela marken
är strödd med de stora, hårda frukter, som innesluta
»nötterna». På en mängd platser äro övergivna läger. Där ligga
hundratals sönderbrända parafrukter. För indianerna här
äro paranötterna av ofantlig betydelse. Det är kanske
rent av deras viktigaste födoämne. Paranötträdet spelar
här samma roll som t. ex. algarrobon i El Gran Chaco.Se min bok Indianliv.
En skog med dylika måste dra indianerna till sig och har
sålunda stort inflytande på valet av boplats. Dessa 
almendraskogar äro även orsak till strid mellan stammarna
eller grupperna. Vi se, att även på ett primitivt stadium
är krigens grundorsak ekonomisk. Huanyam hade sålunda
med andra indianer, som de kalla cabiji och som även
synas vara huanyam, haft en strid om denna skog. Ett
tiotal cabiji lära ha dödats.

Bild 186. 1/2 Armband av frön och musselskal. Bäres omkring överarmen av kuanyamkvinnorna.Bild 187. 2/3. Prydnad av harts, som bäres av de gifta huanyamkvinnorna i den genomborradeunderläppen. A. Sedd framifrån. B. Sedd från sidan.

Vägen går överallt över hög, torr mark, och det är
skönt att ej behöva vada i träsken. När vi komma fram
till den första boplatsen, signalera våra följeslagare
till-invånarna i byn genom att blåsa i ett kohorn, som vi på
vägvisarens inrådan medtagit för ändamålet. På samma

Bild 188. Olga Nordenskiöld vadar i träskmarkerna med huanyamindianerna.

sätt hade vi anmält vår ankomst till de andra
boplatserna. Man svarar från byn, och så börjar en
längre konversation med omväxlande långa och
korta signaler. Hövligheten fordrar absolut, att
man vid ett besök på en boplats först signalerar
och att man dröjer med visiten, tills man fått det
svaret, att man får komma. Får man ett avvisande
svar, gör man klokt i att vända om. Man riskerar
eljest att bli mottagen med pilar av indianerna, som
sökt skydd bakom förhuggningar, gjorda av taggiga
buskar, motsvarande våra ståltrådsstängsel.
Indianernas signalinstrument äro trumpeter av
kalebasser eller av bambu (bild 189)
samt framför allt av skenben av
slagna fiender (bild 190). Tre
sådana trumpeter av människoben
lyckas jag efter mycken svårighet
förvärva. På ett ställe bytte jag
mig till en sådan trumpet, som
tydligen var av en ganska nyss
dödad fiende. Jag fick likväl ej
behålla den, utan en indian kom
och bytte den tillbaka mot en
annan, som var större och vackrare
och som var prydd med granna
frön. Man hade någon orsak att
ta tillbaka den första trumpeten.
Kanske var den av någon vit man.
Den kan knappast ha varit från
någon av de gummiarbetare, vilka
för ett par år sedan blivit dödade
av huanyam. Därtill ser den för
ny ut.

Bild 189. Trumpet av bambu, längd 62 cm. Huanyam.Bild 190. 1/3 Trumpet av skenben av människa.Utvidgningen är av vax, prydd med frön. Huanyam.

Ett folk som huanyam, som
stycka liken av sina dödade
fiender, får lätt rykte om sig att
vara kannibaler, vilket dessa indianer, efter vad man vet,
ej äro.

De göra även pilspetsar av människoben. Till dessa
använda de alltid ben från armen, vilket sammanhänger
därmed att armen spänner bågen. Små fodral göra de av
mellanfots- och mellanhandsben.

Nära byn möta vi en indian, som är ute och skalar
bark till att göra barktyg av. Detta tillverka dessa
indianer dels av bibosi, dels av ett annat trädslag.
Barktyget av det senare blir tunnare och smidigare än av det
förra.

Bild 191. Ristningar i barken på träden i skogen. Huanyam. A. Sköldpaddsornament.B. Teckningen på en fjärilslarv. C. Kvinna. D. Människofigurer.

Sedan vi fått veta, att vi få komma fram till hyddorna,
fortsätta vi dit. Där stanna vi bara ett par timmar och
vandra sedan vidare. På flera trädstammar i skogen har
man skurit ut ornament och figurer. En av dessa, säga
de, skall föreställa en kvinna (bild 191 C). Ett ornament
(bild 192) kalla de »tuá», som betyder sköldpadda. Samma
ornament måla de på kroppen och giva dem liknande namn
(bild 182 och 183). När de måla sig med mörka fläckar
eller ringar, kalla de ornamentet »hinám», vilket är jaguar.
Dessa ornament synas mig ej ha uppkommit genom 
stilisering av djurfigurer utan vara direkt hämtade ur
djurriket. Sköldpaddsornamentet återgiver rutorna på
sköldpaddans skal, fiskornamentet fjällen på fisken, fläckarna
och ringarna jaguarens teckning.

Samma dag komma vi fram till Pedros boplats, där
vi tillbringa några synnerligen angenäma dagar. Vi göra
goda bytesaffärer. Mest omtyckta av våra bytesvaror
äro yxor, knivar, färdiga kläder, krokar, granna schaletter,
glaspärlor och speglar.

Bild 192. "Chiquin", fiskar, ritade av en huanyamman.

Det är verkligen ett trevligt ställe för en museiman.
Vi ha vårt läger i skogskanten intill boplatsen. Som
vanligt samla sig kvinnorna omkring min hustru, som flitigt
arbetar med att sy »klädningar» eller rättare armlösa
skjortor åt dem. Liksom hos huari är man inte vidare
nyfiken på min hustru. Själva följas de av kvinnorna på
sina marscher och förvåna sig ej över att den vite mannen
har samma vana.

Svårt är det för oss att få tillräckligt med mat. Det
enda, indianerna ha att bjuda oss på, är mandioca.

Från Pedro återvända vi samma väg, som vi kommit.
Första natten stanna vi på den boplats, som ligger nära
denna. Där bliva vi bjudna på ett slags ojäst tunnbröd
av majs, som indianskorna grädda över elden på stora
skivor av bränd lera (bild 210 E.). Dessa bröd äro riktigt
välsmakande. Här göra vi slut på våra bytesvaror. När vi
inte ha några mera sådana, byta vi bort våra egna kläder.
Halvnakna lämna vi denna boplats. Min hustrus hela
garderob består nu av ett par skor, ett par strumpor,
ridbyxor, svångrem, ett trasigt nattlinne och en stor
indianhatt. På svångremmen har hon på denna färd fått
ta in ett par hål.

Bild 193. 1/3. Bandvävstol från huanyamindianerna.




Bild 194. Huanyamindian med vågigt hår.



TRETTIONDE KAPITLET.
Huanyamindianerna.


År 1909 besökte en nordamerikansk zoolog,
HasemannAmerican Anthropologist 1912, sid. 333., San Antonio, där han träffade
en hel del huanyamindianer, vilka han
kallar pawumwa. Han var aldrig i deras
hyddor. Då de själva kalla sig huanyam,
har jag använt detta stamnamn. Hasemann har
publicerat en intressant uppsats om dem, som likväl synes
mig innehålla åtskilliga oriktigheter. Värdefull är den
ordlista, som han gjorde av deras språk. Den har
sedermera blivit närmare studerad av Chamberlain, som
påvisat likheten med chapacura, ett språk, som talas av en
stam, som nu är nästan utdöd. Den lever i Carmen, vid
Rio Blanco i Bolivia.American Anthropologist 1912, sid. 632.

Vi besökte här fem av de nio huanyamboplatser, vi
hörde talas om. I den första funno vi, som nämnt, helt
få indianer hemma. Där levde c: a 10 familjer. I de
övriga räknade jag, så gott jag kunde, där boende individer.

Män.Kvinnor.Barn.

Hos Meliton ............3Därav en yngling.
23

„Vincente ...........766

„Pedro ..............643

„Pablo.............. 675

Summa221917

Man bor här familjevis. De s. k. hövdingarna äro
familjefäder, som regera över barn och barnbarn. De
kallas helt enkelt för papá. Här finnes ingen överhövding.
En sådan lär ha funnits, men han är nu död. Då Pablos
far, Pedro, ännu lever, räknas den förre ej bland
hövdingarna, fastän han bor med sin familj för sig. Att
hövdingarna hade någon stor makt, kunde jag ej märka.
Enligt Hasemann skulle denna likväl vara mycket
betydande. Han berättar t. o. m. ett par exempel på att
hövdingen givit stryk åt sina följeslagare. Han talar om, huru
han hade sökt förvärva av en man dennes hustrus
läppknappar. När denne sökte ta dem från hustrun, sprang
hon till hövdingen, och mannen fick stryk. Hos sådana
små stammar som huanyam bruka hövdingarna eller
rättare familjefäderna ej ha någon vidare makt.

Här råder ingen barnrikedom. Vi böra dock komma
ihåg, att vad jag här upptagit som barn, är blott de ej
giftasvuxna. Pedro t. ex. har ingen liten familj. Han
har fem söner och två döttrar samt flera barnbarn.
Meliton har däremot blott en liten flicka.

Det råder här i stammen en betydande kvinnobrist,
större, än vad statistiken från de fyra boplatserna
angiver. Melitons 6 à 7-åriga dotter hade sålunda redan
en friare, en son till Pedro, och det var inte lite kärt
dem emellan. Han rörde henne säkert ej, utan han lånade
en annans hustru, sade han. Detta är mycket vanligt här.
En av våra följeslagare från en by till en annan berättade
sålunda såsom den naturligaste sak i världen, att han
under natten fått låna en av sina vänners hustru. Det
sade han, som kunde en liten blandning av spanska och
portugisiska, lika naturligt, som om han sagt: »Jag har
ej någon kniv, jag låna annans kniv.» Jag frågade en
annan indian, om han hade kvinna. »Nej,» sade han.
»Jag låna annans hustru.» Vi ha här en så svår
promiscuitet, att jag ej sett på annat håll något liknande
bland indianerna. I Chaco hos choroti t. ex., där jag var
1908—1909, har ungdomen fullständig frihet,Se Indianliv. men de
gifta kvinnorna äro där, vad jag vet, trogna sina män
och lånas ej ut av dem.

Av största intresse vore att veta, huru huanyam
tänka sig befruktningen. Det kan väl knappast vara dem
likgiltigt, vem som är far till deras barn, isynnerhet som
de synas vara mycket svaga för dessa. Bland de indianer,
vi här mötte, hade ingen mer än en hustru. Kvinnans
ställning synes vara god. Sålunda är det i främsta
rummet männen, som bära och som sköta åkerbruket, d. v. s.
utföra en god del av det tyngsta arbetet.

Arbetsfördelningen mellan könen är följande:

Män.Kvinnor.

Jakt.............................. +—

Fiske.............................. +—

Odling............................ +—(+)

Träarbete.......................... + (?)—

Flätning (korg).................... —Egendomligt är, att korgflätningen här är kvinnoarbete, ty korgarna
bruka hos de flesta indianstammar flätas av männen.        +

Vävning .......................... —+

Spinning.......................... —+

Sömnad............................... +(?)+

Lerkärlstillverkning............... —+

Kokning...........................—+

Röstning av födan................ ++ (?)

Tillv. av basttyg...................+—(?) .

Paddling.......................... + —

Vedbärning........................—+

Vattenbärning.................... —+

Henibärning från odlingen ........ +—(?)

Tillverkning av vapen.............. +—

Stenslipning......................—+

Av intresse vore att veta, huru stor huanyamstammen
är. Hasemann uppskattar den till 300 individer, en siffra,
som han fått i andra hand, då han ej varit i deras hyddor.
De bo ej vid övre Rio San Miguel. Där lever en annan
stam, creném, vilken besökts av mulatteas folk och även

av don Cristian Suarez Aranas tjänare. Dessa ha även
kommit ut till en gummibarack vid Rio Blanco, en annan
biflod till Rio Guaporé, där flertalet dog av någon
sjukdom. Dessa indianer skildras som småväxta och ovanligt
ljusa. Såväl mulattens tjänare som huanyamindianerna
påstå med bestämdhet, att de ha stenyxor med
skafthål, vilket, om det är sant, är av utomordentligt stort
antropogeografiskt intresse. Stenyxor med skafthål, d. v. s.
yxor, gjorda så, att yxskaftet träs igenom stenen, äro aldrig
funna i hela Amerika, men äro, som bekant, allmänna
i gamla världen. Finner man sådana yxor hos en enda
stam, oberörd av de vitas kultur, boende i hjärtat av
Sydamerika, har man ett exempel på att en svår och viktig
uppfinning gjorts självständigt av primitiva folk på tvenne
vitt skilda platser på jorden, ty man kan ej tänka sig,
att denna idé vandrat frän gamla världen till det centrala
Sydamerika utan att lämna spår efter sig annorstädes inom
hela kontinenten. Otroligt är det även, att creném i sten
kopierat någon från de vita erhållen yxa av järn. För min
del skulle jag gärna ha bytt bort hela min mycket vackra
huanyamsamling mot en enda yxa med skafthål från creném.

Dessa indianer äro fiender till huanyam. Mellan deras
och huanyams område var förr en bred väg, prydd med
fjädrar, upphuggen. Efter det olyckliga besöket vid Rio
Blanco vet man ej, var dessa indianer bo.

Don Cristian Suarez Arana har berättat mig, att
creném äro mycket ljusa till färgen, välväxta och av normal
kroppsstorlek. De bruka slå sig för bröstet och säga
»casiquias».Vän?1 Han sade, att deras pilar mycket likna
pausernaindianernas. Några sådana fick jag som gåva av
mulatten. De äro identiska med pausernaindianernas så
när som på materialet. Pausernaindianernas pilar äro av
pilgräs, crenémindianernas av fin bambu. Även ett lerkärl
har jag förvärvat, som påstås vara från creném (bild 176).
Gummiarbetarna ha berättat mig, att dessa indianer i sina
hyddor ha massor av stora, tunga lerkärl. Deras odlingar
äro betydande. Det är icke omöjligt, att denna stam, som
i hög grad är värd att bli studerad liksom pauserna, är ett
guaranifolk.

Bild 195. Huanyamkvinna.I den genomborrade underläppen har hon en prydnad av kvarts.En liknande mindre prydnad bär hon i överläppen. Den synes ej på bilden.

Huanyam tala även om andra till dem fientliga
indianer, som även äro huanyam och som sålunda tala deras
språk. De synas bo inåt landet. De ha, som nämnt, trängt
in på mina vänner huanyams område. Dessa indianer
kalla huanyam »cabiji», vilket ord i betydelsen fiender här
har en mycket stor utbredning; även huari talade sålunda
om cabiji. Såväl huanyam som palmela tala även om
andra indianer, som ha skägg och som äro alldeles håriga.
Detta är väl fantasier. Troligt är det likväl, att en icke
bofast stam, motsvarande sirionoindianerna i Bolivia,
finnes i dessa skogar. Lägerplatser efter dylika ha
gummiarbetarna funnit på flera håll. På bolivianska sidan av
Rio Guaporé, nästan mitt emot San Antonio, ströva
sådana icke bofasta indianer omkring i skogarna.En sådan indian, som jag träffade där år 1909, har jag berättat om
i min bok, Indianer och Vita. Denne indian är nu död. Några ord av hans
språk, som märkvärdigt nog är en guaranidialekt, har jag fått av en tysk, C.
Vollrath.

Tenga — hus.                      Erúquisau- — gam.

Tenén — sol.                       Yicurín      — motacupalm.

Jasín   — måne.                   Iridjín        — sköldpadda.

Jaúne  — jaguar.                 Tatén         — eld.

Vollrath berättade, att sirionoindianen lärde sig spanska men likväl
aldrig ville lära honom sitt eget språk. Några få ord hade Vollrath likväl
lyckats uppteckna. För att kontrollera, om dessa voro riktiga, försökte
han att repetera dem med indianen. Denne blev arg och förskräckt, och
från den dagen lyckades Vollrath aldrig mer få ur honom några ord. De synas
vara fredliga.

När vi voro hos Pedro, kommo under natten dit fem
män, som följande morgon före dagningen åter voro
försvunna. De voro antagligen från någon boplats, som
huanyam anse, att det är onödigt, att den vite mannen
känner till. När vi gingo till Pedro, sågo vi flera, korsvägar,
som jag misstänker föra till andra boplatser.

I Pedros by förklarade man för oss: »trumí, trumí,
trumí». .. (tio gånger sover), d. v. s. om man går i tio
dagar ungefär i riktning parallellt med Rio Guaporé, nedåt
floden, träffar man åter huanyam. »Dessa döda de vita,»
sade de.

Vid nedre Rio Guaporé, åt det hållet
huanyamindianerna pekade, bli ofta de, som befara floden eller
slå läger på flodstranden, överfallna av indianer.

Hela Rio Guaporé något nedanför Rio San Miguel på
den brasilianska sidan av Rio Mamoré nästan ända fram
till järnvägen är osäker; likaså ett litet stycke av Rio
Mamoré ovanför Rio Guaporés utflöde i denna flod. I
början av september 1914 blevo sålunda två tjänare till
bröderna Barber, som foro i en kanot längs med stranden
av Rio Mamoré (ej långt från Rio Guaporé), överfallna
av indianer. Den ene blev dödad, den andre lyckades
fastän sårad rädda sig simmande över floden. Barbers
övriga tjänare lämnade den där nyanlagda gummibaracken.
Några dagar senare kom jag dit och fann den fullständigt
utplundrad. Allt av järn, som indianerna orkat bära,
hade de tagit med sig, ävenså alla tygbitar.

Av Barbers tjänare fick jag några pilar och ett elddon,
funna på platsen för överfallet. Ett par fjäderprydnader
hade de också lämnat kvar, som jag hittade på marken.
Pilarna likna dem från huanyam men äro betydligt
mindre, vilket möjligen kan bero på svårigheten att i
denna trakt finna tillräckligt långa bambukvistar att göra
pilar av.

Andra pilar har jag sett, som man funnit i en
indiankanot ej långt från Barbers barack. De liknade
mycket dem från huanyam, fastän de även voro mindre
än dessa. I närheten av Barbers barack har man hört
den för huanyam så karaktäristiska signaleringen med
trumpeter.

Skulle det visa sig, att de indianer, som vid nedre
Rio Mamoré och nedre Rio Guaporé göra överfall på
de vita, äro huanyam, så har denna stam en betydande
utbredning och är säkerligen en av de viktigaste av de
indianstammar, som ännu leva oberoende i Sydamerika.
Det riktiga sättet att göra fred med de vilda indianerna
vore då att utgå från San Miguel, där man kan få en
tolk och där man med lätthet kan besöka dessa indianer.
Lastad med gåvor skulle man sedan söka sig fram från
boplats till boplats.

Huanyam är en typisk krigarstam. Jag har redan
omtalat deras strider med de vita och med andra indianer.
Man ser det även av deras tillhörigheter. Husgerådet är

Bild 196. Pilar.  Huanyam.A. För fiske, spetsarna av ben. B, C, D. Till krig.B och C ha spetsar av palmträ, D av bambu.

Bild 197. Pilar och båge. Huanyam.A. Med curare förgiftad pil, spets av palmträ. B. Till jakt och krig, spets av bambu.C. Till krig, spets och hullingar av ben. D. Jaktpil med benspets. E. Båge, längd 2 m. 1 cm.F. Pilspetsfodral av bambu till den förgiftade pilen. Pilskaften äro av fin bambu.
ytterst enkelt, under det att vapnen äro gjorda med en
omsorg och elegans, som ej överträffas av många
indianstammar i hela Sydamerika.

All sin konstfärdighet och ornamentik lägga de ned
på vapnen och på kroppens smyckande, d. v. s. på vad de
lätt kunna bära med sig. I det fallet likna de huari.
Deras pilar äro likväl praktfullare än dessas.

Hasemann säger, att dessa indianer äro fega. Däri
tror jag, att han misstagit sig. Att de hysa respekt för
repetergevär, är naturligt. Det behövs säkerligen mycket
mod att gå mot eldvapen, beväpnad med blott pil och
båge.

Jag har här avbildat några pilar. Den, vi se bild
197 A, är giftstruken. När de ej använda pilen, är spetsen
skyddad medelst ett stycke bamburör (bild 197 F.). Spetsen
har en rund skåra, så att den lätt brytes av. Giftet, de
använda, är curare. Detta gift få de genom att koka ut
extraktet ur barken av en lian.Strychnos. Spetsen av pilen (bild
197 C.) är enligt uppgift av indianerna gjord av ett stycke
överarmben av människa. De ha antagligen valt detta ben,
därför att det är armen, som spänner bågen. Spetsarna
på pilarna bild 196 B, C. äro av hårt palmträ och på
bild 196 D. och 197 B. av bambu. Den flerspetsiga pilen
användes till fiske.

Huanyam ha mycket vackra stridsklubbor av hårt
palmträ, prydda med fjädrar och virade med bomullstråd
(bild 198). Dessa lära användas vid deras danser. Dessa
indianer använda även blåsröret, som uteslutande är ett
jaktvapen. Blåsrören göra de av bambu (bild 201).

Huanyam äro odlare och fullt bofasta. Odlingarna
äro, efter vad jag sett, ej vidare betydande. De ha
säkerligen utvecklats åtskilligt, sedan indianerna fått knivar
och yxor av mulatten. Odlingarna ligga omkring hyddan.
Produkterna från dessa kunna ej livnära de där boende,
därtill äro odlingarna för obetydliga. Deras viktigaste
kulturväxter äro cara, majs, mandioca och sötpotatis.
För övrigt såg jag bomull, bananer, papaya, kalebasser,

Bild 201. Blåsrörsskytt. Huanyam.

Bild 202. A, C. Öronprydnader för män. B. Huvudprydnad för män. Huanyam.
nät och kläder. Snålt har han betalt dem för det myckna
gummi, de tappat åt honom. Stenyxor äro numera
fullständigt ur bruk här. Verktyg av gnagaretänder (bild
200) och fiskkäkarSerrosalmo. använda de ännu allmänt. Någon
kniv av bambu såg jag ej. Dylika använde de ännu,
när Hasemann lärde känna dem.

Bild 203. Ställning i hyddan att lägga upp saker på. Huanyam.

När huanyam fått järnverktyg och ha sett, huru
negrer och mulatter bo, ha de förbättrat sina hyddor. Till
varje boplats hörde förr två typer av hyddor, en större,
öppen hydda, där man vistades under dagen, kokade mat
o. s. v., samt en mycket tätt byggd hydda av palmblad,
där man kunde sova skyddad för myggor. Den senare
hyddtypen håller på att försvinna, då flertalet huanyam
fått myggnät av mulatten. De större hyddorna ha
numera en takås med stöttor. Vi se en sådan hydda under
byggnad på fotografien sid. 429. Ursprungligen voro de
annorlunda byggda, såsom teckningen (bild 204) angiver.
De små sovhyddorna äro konstruerade på ungefär samma
sätt fastän med gavlar. Ingången är på gaveln. Den
är helt liten, så att man måste krypa in på alla fyra. Den
stänges på natten med en dörr av palmblad. Taket går
överallt ned till marken.

Bädden i hyddan är hängmattan. Den är i regel av
bomull, någon gång av bast. Hängmattan tjänar även till
stol. Någon gång ser man en sittpall av en typ, som har
en ofantlig utbredning i hela Sydamerika.

Husgerådet är, som nämnt, i motsats till vapnen och
kroppsprydnaderna mycket enkelt. Man har några få
oornamenterade lerkärl (bild 210) och enkla korgar (bild
207 och 208), vilka senare ganska mycket likna de
korgarbeten, vi samlat från itonamaindianerna i San Ramon.
Bland lerkärlen märkas stora, flata skivor, på vilka man
rostar ojästa tunnbröd av majs. Dessa äro riktigt goda.
Indianerna äro tyvärr mycket snåla på dem.


Bild 204. Visar konstruktionen av en huanyamhydda.För att knyta fast takåsen gör man en byggnadsställning, som tages bort när hyddan är färdig.Taket täckes med palmblad. Höjd 6 m. bredd 9 m. längd 11 m.

Vi äro här hos en stam, hos vilken konsten ligger i
händerna på männen. All konstfärdighet lägga dessa
indianer, som nämnt, ned på vapnen och på kroppens
smyckande. Häri likna de huariindianerna. Trevlig är
den lilla här avbildade bandvävstolen, vilken vi lyckades
förvärva (bild 193). Det är kvinnorna, som väva.

I början av sjuttonhundratalet hade jesuiterna, som
nämnt, missioner vid nedre Rio Guaporé. Fonseca, som
1743 befor Rio Guaporé, berättar om sina besök i dessa.
Missionerna voro S:a Rosa, San Miguel och San Simon.
I S:a Rosa funnos 500 indianer,José Gonsalves da Fonseca 1. c. sid. 100 och 108. därav 150 krigare. I
missionen San Miguel levde inte mindre än 4,000 indianer.
Dessa kallar han moré. För övrigt omtalar han vid Rio

Bild 205. Huanyamhydda under byggnad.


Bild 206. Band av barktyg.I dylika ¾ära kvinnorna de små barnen. Huanyam.
Bild 207. Bärkorg. Huanyam.
Bild 208. Korg, som användes till allt möjligt, att äta på,att förvara småsaker i m. m. Huanyam.
Guaporé en mängd indianstammar med olika namn, som
väl dels äro utdöda, dels ha dragit sig tillbaka till det
inre av landet.

Bild 209. Tråg att mala i. Man mal med en sten. Huanyam.

Bild 210. Typer av lerkärl. Huanyam.A. Gryta. B, D. Att ha majsöl eller vatten i. C, E. Kostskålar.

I slutet av augusti fira huanyam en stor fest med
chichadrickning och dans. Tiden för festen beräkna de
efter månen. Gummiarbetarna påstå, att de fira S:a
Rosadagen den 30 augusti. Detta kan vara ett minne
från missionstiden, då vi
veta, att årsfesten alltid
spelar en mycket stor
roll på missionerna. Det
är därför ej alldeles
omöjligt, att huanyam en gång
varit missionsbarn och att
de levat i missionen S:a
Rosa. Överallt i Mojos
firas ännu de gamla
missionernas årsfester med
stor högtidlighet av
indianerna.

Bild 211. Sikt. Huanyam.

Rörande
huanyamindianernas religiösa
föreställningar vet jag så gott
som ingenting. De äta ej
sumphjort, då de anse sig härstamma från detta djur.
Hövdingen Pedro har rykte om sig att kunna förhäxa.
De lära begrava sina döda sittande i en rund grop. De
begrava ej i hyddan. Ingenting ovan jord angiver, var
graven är. I graven får den döde med sig majsöl. Vår
vägvisare hade en gång sett dem begrava en hövding.
Ingenting skilde hans grav från de andra indianernas.

Bild 212. 2/3. Prydnad av kvarts,som av de gifta lmanyamkvinnornabäres i den genomborrade överläppen.




TRETTIOFÖRSTA KAPITLET.
Till Rio Beni.


Vi lämna huanyamindianernas land och paddla
till mynningen av Rio San Miguel, varifrån
vi fortsätta nedför Rio Guaporé.

Ej långt nedanför Rio Itonarnas utflöde
i Rio Guaporé på den brasilianska sidan
av floden ligger »O Forte do Principe da Beira». Denna
fästning fullbordades år 1783. Den är byggd av väldiga,
väl sammanfogade stenblock och var säkerligen en för sin
tid mycket stark fästning. Den är kvadratisk med fyra
bastioner med torn och kanongluggar. Kvadratens sidor
äro 119 m., bastionerna äro 59x40 m.

Det är en väldig byggnad, täckt av urskogen och
bebodd blott av tusen och åter tusen flädermöss. Den
ligger här; i denna blott av vilda indianer bebodda trakt,
som ett sagoslott, som ett lysande minne av att det en
gång funnits kraft och energi hos Portugals folk. O Forte
do Principe da Beira var det portugisiska väldets
gränssten i väster.

Sedan paddla vi vidare till mynningen av Rio Mamoré,
varifrån vi fortsätta med en liten flodångare till
Guayamerin.

Vi måste tyvärr stanna några dagar i Guayamerin för
att packa och avsända samlingarna. Det är en högst
osund plats. När vi voro där, voro 25 % av invånarna
under läkarebehandling för malaria, och dock sade läkaren
för en där förlagd liten garnison, att det just då ej var
vidare sjukt.

Bild 213. Huanyamkanot på Rio San Miguel.

På den brasilianska sidan av floden är ändstationen
för järnvägen Madeira—Mamoré. Järnvägen anlades, när
gummit stod högt i pris. Sedan dess har gummikrisen
kommit, och järnvägen lär gå med mycket stor förlust.
Tågen gå bara ett par gånger i veckan och äro alltid
halvtomma. Jag skulle inte ens hålla för otroligt, att
denna med oerhörda offer av människor och pengar —
ursäkta, jag skulle säga pengar och människor — anlagda
järnväg kommer för en tid att fullständigt upphöra med
trafiken.

Från Guayamerin kan man komma med små
flodångare till Ouatro Ojos vid Rio Piray. Därifrån är
rid- och körväg till S:a Cruz de la Sierra o. s. v.
Människorna rida, och varorna åka. Andra ångare gå till
S:a Rosa vid Rio Chapáre, varifrån man kan rida till
Cochabamba. Från Guayamerin gå även, som vi veta,
små flodångare till övre Rio Guaporé. Under den värsta
torrtiden är en del av flodtrafiken inställd. Nedanför
Guayamerin hindra forsarna flodfarten. Även övre Rio
Madeira är full av forsar och vattenfall. Det är för att
undvika den farliga och dyrbara transporten av gummi och
varor förbi dessa, som järnvägen blivit byggd.

Liksom överallt i gummitrakterna är livet mycket dyrt
i Guayamerin. Ägg t. ex. kosta 50 centavos stycket. Nära
Cocapata köpte vi 14 stycken för 10 centavos, d. v. s.
äggen voro där sjuttio gånger billigare än i Guayamerin.
På det sistnämnda stället fingo vi därtill den upplysningen,
att äggen blivit billiga. När gummi stod högt i pris,
betalades de med en bolivian stycket. Det blir ungefär
28 kronor tjoget. En höna kostar i Guayamerin 5
bolivianer, ibland ända till 10 bolivianer. Dessa priser giva oss
en inblick i motsatsen mellan de ekonomiska förhållandena
i bergstrakterna och i gummiskogarna.

Från Guayamerin ämna vi oss till Riberalta. Det
är inte så långt. Man kan rida över land, eller man kan
fara med tåg till Villa Murtinho och därifrån med
motorbåt och ångbåt. Vi välja vägen över land. Det är ingen
alldeles angenäm färd, isynnerhet som våra följeslagare,
tvenne högst misstänkta individer, möjligen ha planer
att mörda oss, detta i samråd med några ännu
obehagligare typer, som sköta färjningen över Rio Yata, som
vi passera. Lyckligtvis bliva vi upphunna av ett par

Bild 214. Huanyamindianer på San Miguelfloden.

herrar, som även skola från Guayamerin till Riberalta.
I deras sällskap undgå vi vidare obehag.

Vi ha nu ingen egen tjänare, då Domingo
lämnat oss. Stackars pojke! Han hade tjänat oss troget
i över sex månader. I Guayamerin söp han upp sin
förtjänst på några få dagar. Då jag tyckte, att han var
för ung för att supa sig full, gav jag honom en ordentlig
uppsträckning. Det passade inte hans portugisiska,
republikanska frihetskärlek — och så blevo vi utan någon
fast anställd tjänare. Det är inte så lätt att handskas
med människor. Domingo hade varit springpojke i en
stad nära Oporto. Sedan hade han kommit till Amerika
och hade varit på luffen. Han var nästan alltid vid
gott humör, och jag kommer att ha honom i gott minne.

I Riberalta bliva vi synnerligen väl emottagna av alla.
Särskilt vill jag nämna guvernören, don Carlos Gutierrez,
och herr Carl Sonnenschein. Riberalta är ett mycket
internationellt samhälle, vilket särskilt under
gummihaussen var synnerligen livaktigt. Det har c:a 1,500
invånare. Där finnas stora affärer, där man kan få allting
från solitärer till sardiner och synålar. Riberalta är typen
för ett samhälle, som växer upp, där det finnes pengar
att förtjäna. Det är likväl ingen samling av plåtskjul
utan har trampat ut barnskorna och har snygga gator,
välbyggda hus och ett vackert planterat torg.

Här ha naturligtvis samlats alla möjliga nationer,
tyskar, schweizare, fransmän, engelsmän, turkar, japaner
etc. Våra måltider intaga vi hos en fransman, monsieur
Joseph Durand, som varit kock åt monsieur Reuterskiöld
i Nizza och som är »tres charmé de faire la connaissance
du fils de Nordenskiöld». Han kommer så väl ihåg, när
Vega kom hem.

Japanerna spela en stor roll här. Tack vare deras
flit är Riberalta omgivet av betydande odlingar, vilkas
produkter de sälja jämförelsevis billigt i staden. Man
tycker ej om dem, därför att de äro ytterst sparsamma
och samla pengar, som de sända hem till sitt land.

Jag måste erkänna, att jag trivs utomordentligt väl
med flertalet av de människor, man träffar på en sådan
plats som Riberalta. Det är människor, som känna livet,
som ha något att berätta. Förvånansvärt är, vilket
intresse många av dessa människor ha för att läsa. Man
finner här allmänt de allra bästa tidskrifter, som
behandla politiska, litterära och konstnärliga ämnen. Här
finnas mycket färre äventyrare i sämre bemärkelse, än
man skulle vänta att finna på en så avlägsen plats.

Vår plan är att gå till Cuzco, dels följande floderna,
dels ridande. Vi tänkte först fara uppför Rio Madre
de Dios men kunna omöjligt få någon lämplig lägenhet.
Vi besluta därför att hyra en ångbåt, som tar oss uppför
Rio Beni till Cavinas missionsstation. Det kostar 500
bolivianer, d. v. s. ungefär 700 kronor. Cavinas ligger
70 leguas från Riberalta. Dyrt är det att hyra båten,
men det är ingenting annat att göra, såvida vi vilja
komma i arbete. I Riberalta anställer jag som kock och
uppassare en japan.

Vi fara uppför Rio Beni. När vi sist beforo denna flod,
hade vi inte så fin farkost som nu utan blott en flotte,
men det var långt härifrån hos moseteneindianerna.

Tyvärr får min hustru åter ett malariaanfall. Hon har
antagligen fått en ny infektion i Guayamerin. Bra är det,
att vi nu inte ligga stilla på en plats utan äro i rörelse,
ty det är alldeles säkert, att plasmodierna, malarians
Sjukdomsalstrare, inte tycka om att resa.

Vid Rio Beni ligga flera stora gummibaracker. En
dag stanna vi i en av dessa, Concepción, som äges av don
Adolfo Arauz. Det är en av pamparna i Bolivia. Han
har här anlagt en fabrik. Jag behöver väl inte säga,
att det är ett brännvinsbränneri. Arauz har varit guvernör,
har bott flera år i Paris och London, är medlem av
Royal Geographical Society och talar utmärkt franska och
engelska. Han vet mycket väl, att jag skarpt uppträtt mot
behandlingen av indianerna i gummiskogarna, och han
tycker säkert, att sådant folk som jag gärna kunde dra
för fan i våld, men han behandlar oss utsökt artigt och
vänligt. Liksom alla sydamerikaner, som vistats en längre
tid på rashatskontinenten, är han starkt chauvinistisk.

Bild 215. Concepciön. Doktor Arauz spritfabrik. Rio Beni.D:r A. står lutad mot grinden.

Karaktäristiskt för en man av doktor Arauz typ,
d. v. s. för den bildade bolivianen, är hans intresse för
alla nyheter och för maskiner. Med oerhörda kostnader
har han låtit släpa tunga maskiner hit till hjärtat av
Sydamerika. Doktor Arauz strävar tydligen efter att hans
egendom skall bli en mönstergård, och det är den
otvivelaktigt redan i sitt slag. På egen bekostnad underhåller
han en skola för sina underlydandes barn. Något liknande
bry sig ej de stora utländska gummibolagen om. För
dem gäller det bara att förtjäna pengar och mera pengar.
Doktor Arauz har indianer av många olika
stammar på sin egendom. Bäst är det att inte forska efter,
hur han fått dem. Jag tror likväl, att de ha det bra.
De barn, som växa upp här, komma alla att förlora
sina föräldrars språk och bli spansktalande. Detta är
naturligtvis från den bolivianska statens synpunkt mycket
viktigt, ty i dennas intresse ligger, att spanskan tränger
ut de många små indianspråken. Detsamma sker även på
andra baracker med blandad indianbefolkning men
underlättas här genom skolundervisningen.

I missionerna leva däremot indianspråken, som sagt,
kvar. Missionärerna föredraga att själva lära sig
indianernas språk framför att lära missionsbarnen spanska. Detta
kan ej vara i statens intresse.

Den 20 juli anlända vi till Cavinas missionsstation,
där vi ämna utrusta oss för en exkursion till
chámaindianerna vid Rio Madidi och framför allt studera
cavinaindianerna. Sedan skola vi till  Cuzco.

Under flera månader ha vi berest gummitrakterna
i Bolivia. Innan jag börjar min skildring av
cavinaindianernas liv, anser jag det vara på sin plats att tala något
om den här rådande gummikrisen.





TRETTIOANDRA KAPITLET.
Gummikrisen i Sydamerika.


Nordöstra Bolivias liksom stora delar av
Brasiliens och Perus ekonomiska liv har
sedan 1880-talet behärskats av
gummiindustrien. På denna har allt intresse direkt
eller indirekt varit koncentrerat. Tack vare
gummit har man i hjärtat av Sydamerika utforskat stora,
förut okända områden. Förut obebodda trakter ha
befolkats, andra ha avfolkats, nya byar och städer ha växt
upp, floderna ha fått en livlig trafik med små ångbåtar,
den ytterst kostsamma järnvägen har byggts förbi de
farliga Madeirafallen, talrika européer och japaner ha
utvandrat till det inre av Sydamerika o. s. v.

I Bolivia finner man gummigivande träd vid Rio Beni,
Rio Madre de Dios, Rio Abuná, Rio Guaporé och dessa
floders bifloder. Där ha vi sålunda »guldgruvorna». Där
tappas gummit i skogarna, släpas ned till flodstränderna
och föres sedan på flodångarna eller i båtar till Riberalta,
Cachuela Esperanza, Villa Bella och Guayamerin för att
sedan föras vidare till Europa och Nordamerika. I
utbyte mot gummit kom under de goda tiderna en ständig
ström av varor från dessa länder; det var whisky,
champagne, kläder, vapen, konserver, grammofoner, diamanter
etc. etc. Även mycket guld kom till Bolivia, och slantarna
rullade vilt. Alla affärer gjordes i guldpund eller på
kredit. Importörerna gjorde glänsande affärer. Priserna på
allt voro oerhörda. Ännu kostar t. ex. en helbutelj öl i
Riberalta 5 bolivianer. Den har varit uppe i ett pund,
och likväl talade man aldrig om att bjuda på en butelj
öl. Det var futtigt. Minst »en låda» skulle det vara. Till
och med franska kokotter hittade till Riberalta. Mer kunde
man väl inte begära.

Hela östra Bolivias ekonomiska liv baserades på
gummiindustrien. Från Mojos, S:a Cruz de la Sierra,
Guarayos etc. exporterades matvaror till gummitrakterna.
Från Mojos' slätter sände man framför allt levande
boskap och torkat kött, s. k. charqui. Mycket av detta
gick även till Brasilien. De stora estancieros omkring
S:a Cruz de la Sierra sände sitt ris och sitt socker till
gummiskogarna. Missionerna i Guarayos levde delvis på
vad de förtjänade genom exporten av sina produkter till
gummiskogarna.

Vad man framför allt behövde i gummiskogarna
under de goda tiderna, var människor. Frivilligt
immigrerade många dit för att finna arbetsförtjänst. Ännu flera
lockades dit genom bedrägliga löften eller fördes rent av
dit med våld. En mängd personer levde på att sälja
arbetare till gummiskogarna, där de köptes av de stora
handelshusen.Dessa övergrepp har jag utförligt omtalat i min bok Indianer och
Vita. Stockholm 1911. Vilda indianer infångades för att användas
till gummitappning. Av dessa arbetare dukade en mycket
stor del under för febrar och umbäranden.

Det område i Bolivia, som har berörts av denna export
av människor, är mycket betydande. Det omfattar hela
slättlandet i öster, norr om Rio Parapiti och fjälldalarna
i gränstrakterna mellan Peru och Bolivia. De enda, som
kraftigt motarbetade denna skamlösa trafik, voro
missionärerna och en och annan av de större estancieros, som
behövde sitt folk för egen räkning. Myndigheterna
ingrepo i regel först, när det var för sent.

Tack vare emigrationen till gummitrakterha avfolkades
stora områden. Många förut blomstrande byar i Mojos och
Chiquitos ligga nu i ruiner. På många håll funnos blott
gubbar, kvinnor och barn kvar. Männen hade alla
frivilligt eller ofrivilligt utvandrat.

Då arbetskraften var så dyrbar, sökte man överallt
att binda arbetarna vid sig genom det s. k. skuldsystemet,
som vi lärt känna i S:a Rosa. Man lagade så, att
indianerna alltid hade så stora skulder, att de i
verkligheten voro slavar.

Man sålde arbetare genom att överlåta skulderna till
en annan person. Då denne visste, att skulderna ej kunde
betalas av arbetarna själva — betalade man vid sådana
köp även tilläggspremier. I arv ingingo tjänarna såsom
tillgångar, likaså vid konkurser.

Fjälltrakterna i Bolivia voro ej beroende av
gummiindustrien, inte ens under den värsta prisstegringen. Ett
par handelshus sände visserligen varor därifrån och gjorde
goda affärer, men dessa trakters export har aldrig varit
i huvudsak inriktad på gummitrakterna. Blott ett mindre
antal indianer emigrerade därifrån till urskogarna och
detta huvudsakligen från Bolivias och Perus gränstrakter.
I fjällen hade man landets andra »guldgruva», nämligen
tennfyndigheterna, och man var ej beroende av
gummiindustrien. Det visade sig, att indianerna från högfjällen,
quichua och aymara, ej tålde klimatet i de fuktvarma
skogarna, varför de voro mindre eftersökta.

När under de senaste åren gummit tack vare
plantagerna i Asien starkt fallit i pris, inträffade i hela det inre
Sydamerika en mycket svår kris. Jag skall försöka att
här redogöra för verkningarna av denna i de trakter, vi
berest.

Det visade sig då, att de, som förtjänat förmögenhet
på gummit, som hade rygg att motstå krisen, inte voro
många och att dessa voro de handelshus, som samtidigt
exporterat gummi och importerat varor. Främst bland
dessa var huset Suarez H:nos, ett bolivianskt-engelskt
bolag. Därtill kom Braillard:nos y C:ia, ett
franskt-schweiziskt hus, Alfred W. Barber y C:ia, en engelsk-tysk
firma, Zeller & Villinger och några till. Flertalet inhemska
ägare av gummiskogar ha så stora skulder till dessa mer
eller mindre utländska bolag, att desamma, när de behaga,
kunna lägga beslag på alla deras ägodelar. Detta har
redan skett i ganska stor utsträckning. Flera av de
utländska handelshusen äro understödda av europeiska
banker och bankirer, till vilka de betala höga räntor på
sina lån. Det är dessa banker, som i främsta rummet
förtjänat på gummit.

Bild 216. Från Concepcion. Rio Beni.

När gummit föll i pris, lönade det sig inte mera att
importera champagne, gåslever, grammofoner, juveler o. d.
Kokotterna reste till en bättre marknad. Man fick nöja
sig med att. dricka sprit och flirta med indianskor.
Handelshusen drogo in sina krediter, och man fick blott varor mot
kontant betalning i gummi, och det betalades med lågt
pris.

Arbetarna föllo i värde. Man var ej som förut
angelägen om att de skulle öka sina skulder — utan man
rådde dem att ekonomisera, att vara förståndiga och
sparsamma, man utbetalade deras lön till största delen på
så sätt, att man gjorde avskrivningar på skulderna.
För att dessa avskrivningar inte skulle bli alltför
betydande, satte man samtidigt ned lönerna. Indianerna,
som inte förstå sig på fluktuationerna på
världsmarknaderna, ansågo med rätta, att detta var något nytt slag
av övergrepp. Under de goda tiderna fingo de
åtminstone sprit och kläder, dragharmonika, hagelbössa och
symaskin, och det var intet knussel, och vad gjorde det
de flesta av dem, om de voro skyldiga ett eller tvåtusen
bolivianer. Det ena betydde för dem lika mycket som det
andra.

På varje ångbåt, som kom från gummitrakterna, var
det fullt av personer, som lämnade dessa trakter för
att återvända till sina hem eller söka arbete på annat
håll.

Kommer detta att fortsätta, komma även många
indianer att återvända till sina hemtrakter. Där måste de
försörja sig med åkerbruk, och en del avfolkade trakter
komma så småningom att åter befolkas. De, som framför
allt lämna gummitrakterna, äro de talrika japaner, som
slagit sig ned där under de feta åren.

Jag sade, att från stora områden i Bolivia ha
matvaror exporterats till gummiskogarna. Denna export kan
naturligtvis ej plötsligt upphöra men kommer i hög
grad att minskas, då man på gummibarackerna mer än
förut kommer att beflita sig om att ha egna odlingar,
egen boskap o. s. v. Det är därför mycket ont om pengar
i hela östra Bolivia.

När tiderna i gummitrakterna äro dåliga, immigrera
inga människor dit. Bedräglig värvning av indianer har
nästan totalt, upphört. Det lönar sig ej mera. Detta är en
av gummikrisens allra bästa sidor.

Plantagegummit i Asien har alla förutsättningar för
att i framtiden kunna levereras billigare än det gummi,
som tappas under stora svårigheter i det inre av den
sydamerikanska kontinenten.

Man måste därför räkna med att gummitappningen i
Sydamerika kommer att upphöra.Detta kapitel skildrar förhållandena före Världskriget. Det är åtminstone
möjligt. Det blir samma historia som med kinabarken.
De trakter, där denna i stora kvantiteter insamlades, äro,
som vi veta, åter överlämnade åt aporna och jaguarerna.
Det är numera plantagerna i Asien, som förse världen
med detta icke minst för Sydamerika så viktiga
läkemedel.

Finner man i Bolivia ingenting nytt, som kan bliva
en guldgruva, måste man lägga an på att utveckla
åkerbruket och framför allt boskapsskötseln. Handelsutbytet
kommer då att ta andra vägar än nu. Exporten kommer
att inriktas på Argentina och det övriga Bolivia.
Boskapsskötselns utveckling kommer att bliva fullständigt
beroende av huruvida man lyckas bekämpa den pest,
för vilken, som nämnt, så många hästar duka under.
Priserna för livsförnödenheter komma säkert att
normaliseras.

Redan nu har man insett, att ett av Bolivias
livsintressen är att förbinda slättlandet i öster och
fjälltrakterna i väster med goda vägar och om möjligt med
en järnväg. En sådan har varit planerad av tennkungen
don Simon Patifio. Han har anställt flera tyska ingenjörer
för att utforska området mellan Cochabamba och Rio
Mamoré. Man säger, att Patifio blivit ohågad för att
fortsätta med detta väldiga företag, då ingenjörerna kommit
till det resultatet, att det blir oerhört dyrt.Undersökningsarbetena för den planerade järnvägen ha avstannat på
grund av världskriget.

Skulle Patinos järnväg komma till stånd, kommer
man att kunna resa med tåg och ångbåt från Antofagasta
vid Stilla Oceanen till Para vid Atlanten, d. v. s. över
den nästan bredaste delen av Sydamerika. Det vore ett
storverk, som skulle hedra Bolivia och den store,
patriotiske Patifio. Denna järnväg skulle öppna stora
möjligheter för det vidsträckta och fruktbara men nu så
avlägsna bolivianska slättlandet, möjligheter, som för
närvarande äro ytterst svåra att överskåda. Skulle Patifio
trots sin rikedom icke våga bygga järnvägen, finnes det
säkert andra, som vilja vara med, och det är
nordamerikanarna. De ha numera ett »moderligt» intresse för
att tillvarataga västra Sydamerikas naturrikedomar —
och dem betalar man t. ex. med en kvadratgrad jord.

Jag har blott skrivit om gummikrisen i Bolivia,
därför att jag ej personligen känner mera än en liten
del av Peru och Brasilien. Mycket stora delar av dessa
länders ekonomiska liv är också baserat på gummit.
Vi se sålunda, att gummikrisen är av betydelse för en stor
del av den sydamerikanska kontinenten.

Kommer gummit fortfarande att falla i pris och man
sålunda här icke kan konkurrera med det asiatiska
plantagegummit, måste befolkningen inom nästan hela
Amazonflodens område söka sig andra förvärvskällor. Sådana bli
inte överallt lätta att finna, På många håll kommer man
antagligen i det längsta att söka hålla ut med
gummitappningen. Man får söka att driva arbetet så billigt som
möjligt. Handelshusen komma ej att giva några nya
krediter men komma däremot att söka indriva sina
fordringar.

Många avlägsna floder och skogar komma likväl att
övergivas och så småningom åter befolkas av fria
indianer.

Den vita rasen kommer antagligen att här för en
tid förlora något av vad den så hastigt erövrat.

*




Bild 217. Cavinaflieka.

TRETTIOTREDJE KAPITLET.
Cavinas missionsstation.


Cavinas ligger ett par kilometer från stranden
av Rio Beni vid en liten bäck med klart
rinnande vatten. Det är ingen storslagen
missionsstation som  Covendo  utan tvärtom  en
fliten ful plats,  med den  fulaste kyrka,  jag
sett i hela Bolivia. Herran bor där i ett plåtskjul. Nära
detta är kontoret,ursäkta... jag menar klostret, och
runt omkring indianernas dystra,   gråbruna hyddor.

Jesus de Cavinas, såsom denna missionsstation kallas,
har haft mycket växlande öden. EnligtArmentiaNavegación etc. sid. 9.

Bild 218. Från Carinas omgivningar.

grundades missionen bland cavinaindianerna redan 1770I Relación História, sid. 196, säger Armentia, att missionen
grundades 1785.
vid Rio Madidi. Sedan har den flyttats tvenne gånger,
senast år 1887 till den plats, där den nu är belägen.
Bland dessa indianer verkade padre José Maria Ciuret
från 1842 till 1885. Under den tid, missionen låg vid
Rio Madidi, blevo många cavinaindianer dödade av de
vilda guarayoindianerna, som de själva kalla chāma.
Kopporna ha härjat fruktansvärt bland dessa indianer.

Missionen i Cavinas skiljer sig ej mycket från en
vanlig gummibarack. Munkarna ha där, lockade av de höga
gummiprisen, nästan glömt bort, att de äro missionärer
och ej handelsmän. Cavinaindianerna arbeta sålunda
fullständigt som arbetare på en barack. De ha ungefär 30
bolivianer i månaden, måste arbeta sex dagar i veckan
åt missionen och ha stora skulder, några ända upp
till 400 à 800 bolivianer. De ha ej rättighet att lämna
missionen och söka arbete på annat håll. Det kallas att
rymma och betalas med smörj. De hyras ut för högre pris
än deras lön, och mellangiften går till missionen. Ingen
cavinaindian kan läsa och skriva ordentligt, och blott ett
fåtal tala något spanska. Skolan är dålig och ledes av en
okunnig tumupasaindian.D. v. s. en tacanatalande indian från byn Tumupasa, som förr varit
mission. Denna undervisning, som blott
är för gossarna, måste dessa betala med arbete.
Moseteneindianen Tomas Huasna, som vi lärt känna i det
föregående, sade betecknande nog om Cavinas: »Det här
liknar ej en mission.» Visserligen läses här mässa varje
dag, men den religiösa undervisningen är helt ytlig, och
den kristna religionen har ej ännu lyckats undantränga de
gamla föreställningarna. Den kristna religionen intresserar
cavinaindianerna långt mindre än moseteneindianerna. I
hyddorna ser man ej som i Covendo altaren åt Kristus
och helgonen.

Några goda sidor har även denna mission. I
missionen hålles stammen ihop och skingras ej. 
Familjebanden upplösas ej såsom på barackerna, där folk
från alla möjliga håll komma tillsammans. Moralen är
otvivelaktigt bättre. Indianerna äro mera skyddade för
att alkoholiseras och syfiliseras än på barackerna. Detta,
fastän munkarna själva ha brännvinsbränneri.

Trots dessa svåra anmärkningar, som det är plågsamt
för mig att framlägga mot de gästfria munkarna, anser
jag, att det vore en olycka, om regeringen i Bolivia
sekulariserade missionen i Cavinas, isynnerhet som den
munk, som nu förestår densamma, säger sig ämna bryta
med det gamla systemet i avsikt att införa ett bättre
system, liknande det i Covendo. Under missionärernas
ledning ha indianerna det otvivelaktigt bättre, än om de
blevo skingrade omkring på gummifaktorier och estancior.

Nödvändigt är det, att systemet här ändras i likhet
med det i Covendo, att skolan förbättras och att indianerna
bli vaccinerade, så att de kunna motstå de här alltför
vanliga koppepidemierna.

Ytterst beror allt på vem som förestår missionen.
Det är viktigare än alla reglementen. Är han en
varmhjärtad och klok man, som t. ex. föreståndaren för
missionerna i denna del av Bolivia, padre Lejalde, då
kan han göra mycket gott för indianerna, är han däremot
en metalliserad munk, vars gud är gul och rund och bär
en engelsk kungs eller drottnings bild, då blir det
naturligtvis bara en affär i själar. Kristus tyckte, som bekant,
ej om schackrarna i templet.

Intill allra sista tiden har man delat ut mycket stryk
i Cavinas. Det påstår en del munkar, att det är nödvändigt.
Padre Lejalde har örbjudit piskningen.

Då Cavinas missionsstation för några år sedan brunnit
ned och kyrkböckerna gått förlorade, har jag här ej
kunnat samla ett så fullständigt statistiskt material som
från Covendo. I Cavinas levde, när jag var där, 218
indianer, därav 44 gifta män, 44 gifta kvinnor, 1 fullvuxen
ogift man, 7 änkor, 58 flickor och 64 gossar, d. v. s.

Bild 219. Dansande cavinaindianer.

lika många av mankön som av kvinnkön.  Vi se att 43,6 %
av cavinaindianerna äro eller ha varit gifta.

Blott från de sista åren finnas uppgifter om födda
och döda.

Döda i Cavinas.Födda i Cavinas.Därav barn.

1909 ..........17106

1910........... 9129

1911 .......... 9105

1912.......... 1273

1913..........1283

1914Till juli 1914........... 1154

Summa         70                       52                 30

På denna tid har befolkningen ökats med 18
personer, vilket ger en årlig ökning av 15,2 pro mille.
Såsom dödsorsaker angivas stelkramp (nyfödda barn),
tuberkulos, malaria, indigestion och kikhosta. Av de 30
barnen Med barn menar jag de ogifta, d. v. s. flickor under 12 à 13 år och
gossar under 15 à 16 år. ha fyra dött få dagar efter födseln. Ett var
dödfött. Modern till detta lever. Få barn av de övriga
ha dött under första året.

I allmänhet äro äktenskapen barnrika. Jag har frågat
några äldre kvinnor, huru många barn de ha och huru
många de haft. Därpå har jag fått följande svar.

Barn.
Levande Döda

Äldre kvinnor. Summa,
gossar,flickor.gossar,flickor.

N:r 123005

„   22237

„   3153312

„   445110

Den viktigaste familjen i Gavinas är Mayo. Ingen
Mayo är gift med en annan Mayo, detta fastän
missionärerna tillåta kusingiften. Stamfadern var Carlos Mayo.

Av hans barn lever 1, av barnbarnen 14, av
barnbarnsbarnen 35 och av femte generationen 13. Nära en
tredjedel av alla cavinaindianer härstamma sålunda från Carlos
Mayo.

I Cavinas finnes blott ett barn, fött utom äktenskapet.
Liksom i övriga missioner gifta sig cavinaindianerna tidigt,
flickorna redan vid 12 à 13 års ålder. Detta är med
föräldrarnas vilja. Mödrarna lära med fingrarna ta bort
hymen och uttänja könsdelarna på sina döttrar för att
göra dem lämpliga till äktenskap. Helt små flickor och
gossar ha flerfaldiga gånger i Cavinas blivit ertappade
med försök till samlag.

I vad mån de tidiga äktenskapen skada rasen, är
svårt att bedöma. Påståendet, att första barnet i sådana
barnäktenskap nästan alltid dör, synes ej vara riktigt.
Tyvärr har jag ej kunnat fastställa åldern för kvinnorna
vid deras första barnsäng. Olämpligt är naturligtvis, om
flickorna gifta sig, förrän de haft sin första reglering,
vilket någon gång lär förekomma. På hemlivet ha de
tidiga äktenskapen ingen inverkan, då de unga bo hos
hustruns föräldrar.

Cavina tala en tacanadialekt. Armentia påstår, att
det är ett blandspråk av tacana och pano. De framhålla
alla, att de gamla talade ett annat språk. Aymara säga
de. Själva påstå de, att de numera ej kunna något av detta
språk. En reyesanska har likväl sagt mig, att hon hört
dem sinsemellan tala ett annat språk, som hon ej förstod.
Hon talar själv cavineño liksom sitt eget mycket
närbesläktade språk.

En gång, när en cavinaindian berättade mig en saga,
undslapp honom följande. »De gamla kallade visselapanEn Cebus. Kallas här Mono silvador.
»riquiriquíba». Vi kalla den »díde». När jag försökte förmå
honom att tala närmare om de gamlas språk, sade han
likväl,att han ingenting visste.

Då åtskilligt i cavinaindianernas materiella kultur icke
liknar övriga tacana- och panostammars, misstänker jag,
att vi här ha en stam, som bytt språk.

De gamla talade aymara, säga de själva. Detta
förefaller alldeles orimligt, och dock kan det ej förnekas,
att cavinaindianerna lånat ord från aymaraspråket men
däremot ej från quichuan, t. ex. flera av räkneorden
Cavina.Aymara.Quiclma.

1 ....................  péamáyauš

2.....................  beta páyaiseái

3.....................  quimísa químsaquímsa

4.....................   póšipúšitáuva

5.....................   píšika péškaíiska

6.....................   chukútasóccta sóccta

7.....................   pakálkupakálkukánchis

8.....................   quimsakarúko  quimsakállko  púsacc

9.....................   poskorúko yatúnca iskón

10.....................   túncatúnca chúnca.
Åymaraindianerna gjorde vi helt flyktigt bekantskap med
under vår marsch över Tunaris snöfjäll. De bo långt
härifrån. Närmare bo däremot quichuaindianerna.
Aymaraorden i cavinaspråket ha de kanske lärt sig i
jämförelsevis sen tid, kanske under kinabarkens dagar, då
fjällindianerna genomströvade urskogarna på Anderna.
Egendomligt är det likväl att de inte lärt sig quichua i stället,
ty flertalet insamlare av kinabark talade detta språk.
Det är därför möjligt, att aymaraorden kommit in i
cavinaspråket i förcolumbisk tid, då aymarastammen hade
mycket större utbredning och betydelse, än den nu har.Jämför sid. 111.

Vårt första intryck av cavinaindianerna var allt annat
än gott. Det var en söndag, vi kommo till Cavinas. Redan 
samma afton gjorde vi besök i ett par av cavinaindianernas
hyddor. Man firade suparedagen. Flera av indianerna
frågade efter brännvin. När jag sade, att vi inte hade
något brännvin, begärde de angosturabitter och agua
florida. Det sistnämnda är en otäck, sprithaltig parfym.
Några av de unga cavinamännen spelade kort — jag tror
det rent av var poker.

Senare samma afton berättade munkarna om
cavinaindianerna, att de voro mycket svårhanterliga. En munk

hade de flerfaldiga gånger sökt döda. Man sade, att de
till och med ämnat korsfästa honom. Munkarna hade
måst rekvirera soldater från Riberalta som
säkerhetsvakt.

Skulle vi ha lämnat cavinaindianerna efter denna
ytliga bekantskap, hade vi säkert haft dem i dåligt minne.
Sedan vi varit med dem en och en halv månad, ha vi
bildat oss ett helt annat omdöme om dem.

Bild~220. Visar, huru cavinaindianerna måla sig.1—8 män. 9 kvinna. Hon har blommor målade i mungiporna och på kinderna
Bild 221. Visar huru cavinaindianerna måla sig.1, 3, 4 kvinnor. 2, 5 män. Kvinnorna ha målat blommor på kinderna.

Liksom alla indianer här äro de misstänksamma.
Det är en naturlig följd av att de ständigt blivit skojade.
De äro ej nyfikna, ej påträngande. Det är, som vi erfarit,
mycket sällan eller aldrig indianer. Det är inte fint. De
äro ärliga, till och med mycket ärliga. Tyvärr älska de
brännvin, och när de äro fulla, blir det lätt slagsmål.
Orsaken till dessa lär oftast vara små sexuella
snedsprång, ty det sjätte budet hålla de ej vidare högt i
ära. »De äro svårhanterliga,» sade munkarna. Jag skulle
vilja använda ett annat ord, nämligen rakryggade.
Det är inte fullt detsamma, fast folk ofta tror så. Svaga
äro de för grannlåt. Mycket tycka de om parfym, och
man ser dem hänga på sig alla möjliga välluktande örter
och frön. Dessa lukta för våra näsor mera starkt än gott.
Kvinnorna måla sig liksom männen.

I Cavinas sysselsätta vi oss i främsta rummet med
att uppteckna sagor, av vilka de flesta äro återgivna i de
följande kapitlen. Dessa sagor samlade vi dels om
kvällarna, dels under en kanotfärd, som vi i sällskap med
cavinaindianerna företogo för att besöka chämaindianerna,.
en färd, som jag skildrat längre fram i boken.

När man kommerin i en cavinahydda, ser man
talrika europeiska kläder och verktyg, där finnas 


Bild 222. Noter till cavinaindianernas musik, upptecknad av
padre Bartolomé Osa.

hagelgevär och karbiner, dragharmonika och till och med någon
gång symaskin. Av sin gamla kultur bevara de framför
allt keramiken. Längs med hyddornas väggar stå långa
rader av stora och små lerkärl, flertalet målade med vackra
ornament och hartsade, så att de glänsa. Eldstaden är
naturligtvis på marken. I denna bruka stå några stöttor
av bränd lera, på vilka man ställer de platta rostskålarna.
Av bilderna se vi, att cavinamännen gå klädda som
vanliga gummiarbetare och cavinakvinnorna i tipoy.
Fortfarande måla de sig likväl vid alla fester, och det är
ganska underligt att se dem trava in i kyrkan, målade
med blåsvartaTill färgämne använda de fruktsaften av Genipa sp. ornament i ansiktet.

Vi hade ingen fast anställd tjänare under senare delen
av vår vistelse bland cavinaindianerna, utan några
cavinapojkar brukade hjälpa min hustru med städningen av vår
hydda och med att steka pannkakor av sköldpaddsägg.
Då de också fingo pannkaka, hade vi en hel trupp av
trevliga småbytingar, som passade upp oss. De lärde
oss även ett och annat, bl. a. visade de sin skicklighet
i att göra trådfigurer (bild 232), en konst, som jag undrar,
om ej nästan alla indianstammar i denna del av
Sydamerika känna till. Pojkarna voro vänliga och
hjälpsamma och mycket ärliga.

Under hela vår vistelse i Cavinas försvann blott en
gång en sak ur vår olåsta hydda. Det var en söndag, då
några fromma mestizer voro på besök i missionen för att
höra Guds ord.

I Cavinas voro vi även i tillfälle att vara med om
missionens årsfest. Den firades till minne av Kristus.
Indianer och indianskor klädde sig i sina finaste dräkter,
i kyrkklockorna ringde den fruktade medicinmannen och
klockaren Hipolito till mässan, lösa skott smälldes av i
massa, brännvinet flöt i strömmar. Indianerna blevo
asfulla. Munkarna drucko vin och spelade kasino.

Bland andra förnöjelser reste man ett par såpade
stänger på den öppna platsen mitt i byn. I toppen av dessa
fäste man granna halsdukar, en brännvinsbutelj och annat
lockande. Indianynglingarna försökte under skratt och
jubel klättra upp och ta ned dyrbarheterna. Man dansade
och hade mycket roligt. Danserna äro aymara- eller
quichuadanser med quichua- eller aymaranamn. Dessa
danser ha de troligen på senare tid lärt sig från
fjällindianerna. Musiken till dessa danser återger jag här.
Blott männen deltogo i dansen. De voro klädda i
fjäderprydnader, granna halsdukar, vita blusar och kjolar. En
av de unga kavaljererna stoltserade t. o. m. i en av min
hustrus underkjolar.

Cavinas är en underlig mission!

Jag skall tala om cavinaindianernas sagor. De giva
oss en god inblick i dessa indianers föreställningsvärld.
Mina läsare måste ursäkta mina cavinavänner. deras
realism och mig, att jag inte velat censurera dem.Alla här i boken tryckta sagor äro naturligtvis återgivna, så som
jag upptecknat dem, utan att jag tillåtit mig någon som helst litterär retusch.
I ett par sagor, som jag publicerat som resebrev i tidningar, har jag lagt
in några naturskildringar, som ej äro hämtade ur indianernas mun.

*




TRETTIOFJÄRDE KAPITLET.
Sagor om demoner, djur m. m. från
cavina- och tumupasaindianerna.


Ishauva äro ej detsamma som chokíhua. De
senare äro de avlidnas andar, de förra äro
demoner, som ej identifieras med de avlidna
och av vilka åtminstone de viktigaste ha ett
bestämt utseende och bestämda
karaktäristiska egenskaper.

Indianerna berätta sagor om ishauva. Dessa äro ofta
hemska och ha tycke av mardrömmar, och synes det mig
mycket möjligt, att sådana drömmar ha givit upphov till
flera av dessa sagor. Indianerna tro alla, att de upplevat,
vad de drömt. Man diskuterar i Cavinas t. ex. om orsaken
till den förre hövdingens död, och en del säga, att han dött,
därför att han en natt sovit med gummiträdets demon,
»Mániisháuva», som kom till honom i skepnad av en vacker
flicka. Faktiskt är, att denne hövding blev sjuk, när
han en gång i skogen sov ruset av sig. Där hade han
denna »angenäma» dröm, som sedan gav upphov till
berättelsen om huru han dött. Andra säga, att han blev
förhäxad av klockaren Hipolito, vilken han på befallning
av en munk givit prygel.

Redan av reyesanos hörde jag berättas om ishauva.Se sid. 276.
I Cavinas och på Rio Madididifärden lärde jag närmare
känna föreställningarna om dem. Där berättade mig
cavinaindianerna Francisco Mayo och Matéo Mayo samt
framför allt tumupasaindianen Salvador sagor, som 
Bild 223. Sagoberättaren Salvador från Tumupasa.

behandla människornas äventyr med ishauva. Ingen av dessa
sagor fann jag vara gemensam för tumupasa och cavina.
och inte heller talade de om samma ishauva. Jag vill
därför först här redogöra för vad Salvador berättat, för
att sedan övergå till de andras sagor. Tumupasaindianerna,
som äro tacanaindianer, säga íshauva. Cavinas säga
isháuva. Salvador berättade en hel del om dessa ishauva.

»Desháhuahuay,» sade han, »är en íshauva, som
ser ut som en människa, fast han är mycket större. Hans
armar äro tjocka som lår. Han äter bara orm. Han jagar
bara med tre pilar. En annan ond ande är Énaíshauva
(vattenanden). Denne lever i vattnet. Han rövar kvinnor
på så sätt, att han tar utseende av kvinnans man. Han
äter kvinnor. Om honom berättade Salvador följande:

Det var en gång en kvinna, som hade blivit bortrövad
av en man (ishauva). Denne förde henne först till Rio Beni
och sedan in i skogen till en odling, där han hade sin
hydda. I den odlingen hade han majs, mandioca, bananer,
vattenmelon och sockerrör. Dagligen gick mannen på jakt.
Han var en skicklig jägare, som dödade spindelapor,
vrålapor, pavaPenelope., pauchiCrax. och vildsvinDicotyles.
. Allt detta gav han åt
sin kvinna. Själv åt han bara ormar.

Mannen hade sagt åt kvinnan, att när hon hämtade
ved, fick hon ej gå nedåt sjön. En dag, när mannen
var ute på jakt, tänkte kvinnan: »Jag undrar, varför han
ej vill, att jag skall gå ned till sjön,» och så gick hon dit.

När hon kom ned till stranden, fann hon där huvudena
och benen av tjugu kvinnor, som mannen dödat och ätit
upp. »Han tänker säkert äta upp mig också. Hur skall
jag komma härifrån hem igen?» tänkte kvinnan. »Jag skall
höra, vad han säger, när han kommer hem.» Hon gömde
sig uppe på en trädstam i odlingen.

När mannen kom hem, ropade han: »Kom och hjälp
mig att bära! Jag har en så tung börda.» Hon svarade
honom ej. Han sökte henne överallt, men han kunde inte
finna henne.

»Om jag nu hade henne, skulle jag äta upp henne.
Varför ät jag inte upp henne förut!» sade mannen.

Nu visste kvinnan, att han fört bort henne för att
äta upp henne. Hon smög sig bort, och så vandrade hon
in i skogen.

»Hur skall jag nu hitta hem? länk, om han finner
mig och äter upp mig,» tänkte hon. Så kom hon till en
sjö. Där höll en skedstork »Amianávi». Ajaja rosea. på att fiska.

»Vet du, var min far och mor bor?» sade hon.

»Det är ej långt bort,» sade fågeln.

»Vill du inte hjälpa mig?» sade hon.

»Jag skall fiska först. sade skedstorken. På samma
sätt svarade han henne flera gånger. Hon gick vidare.
Nu hade hon ingenting att äta. Solen sken, och det
haglade. Hon åt haglen, men de mättade inte. Så träffade
hon en jättestork»Hamátti». Mycteria..

Hon frågade denne, om han visste, var hennes far
och mor bodde. »Det är ej långt härifrån,» sade storken.
»Sätt dig på min rygg, skall jag föra dig dit! När vi flyga,
får du inte titta ned, ty då ramla vi bägge till marken,»
sade storken. Hon satte sig på storkens rygg, och de flögo
upp i luften allt högre och högre. Då kunde kvinnan
inte låta bli att titta ned för att se, om de voro nära
hemmet. De ramlade bägge ned och slogo ihjäl sig.»

Denna saga, som gisslar kvinnans nyfikenhet, är
möjligen en indianisering av en europeisk saga.

Rockan är barn till Énaíshauva, sade Salvador. Flera
av íshauva har Salvador sett. I Rio Negro, en biflod till
Rio Beni, såg han för flera år sedan »Mámamámaíshauva».
Det är en väldig alligator, som har två svansar. Även
sköldpaddstrollet, »Dátiíshauva», har han sett. Den är
väldig. Huvudet är stort som på en tapir. Den samlar
omkring sig alla andra sköldpaddor, små och stora. Även
»Burúruíshauva» har Salvador mött. Det är en väldig
groda,Det finns här en mycket stor grodart. som även harsin saga.

»Där var för mycket länge sedan en gammal gubbe
och en gammal gumma, som bodde ensamma i skogen.
En dag hade gubben gått på jakt. Gumman väntade
honom på kvällen, men han kom ej tillbaka. I tre dagar var
han borta. Gumman gick för att söka reda på gubben.
Hur hon gick i skogen, kom hon alldeles vilse. Hon var
mycket hungrig. Till slut hittade hon gubben. Han hade
också gått vilse. Han hade dödat ett vildsvin. Då det hade
regnat, var hans elddon (flinta, stål och fnöskeDetta slag av elddon ha indianerna naturligtvis fått från de vita.
) alldeles
vått, så att han ej kunde göra eld»

De voro mycket hungriga och kunde inte hitta ut ur
skogen. Så drevo de länge omkring. Till slut kommo
de till en odling, och de funno, att det var deras egen
odling. De gingo till sin hydda. Även där var ingen eld.
De voro mycket hungriga.

De gingo till grodtrollet, »Burúruíshauva», som bodde i
närheten och bådo henne om eld. Grodan ville ej ge någon
eld. De sade, att de voro mycket hungriga. Till slut gav
grodan dem en liten brand, sedan de lovat, att de ej
skulle giva eld åt någon annan.

»Ger ni bort av elden, kommer jag och släcker er
eld med min urin,» sade grodan. De hade nu eld. Över
denna stjälpte de en stor kruka.

En dag gingo de bort till gubbens svåger. Då passade
ett par pojkar på att stjäla eld. När grodan såg, att de
hade stulit av elden, blev hon mycket förbittrad och
hoppade till gubbens och gummans stuga och släckte
deras eld med sin urin. När de kommo hem, hade de ingen
eld. Gubben gick till grodan och bad henne om eld,
men hon ville inte giva dem någon eld, därför att de ej
vaktat den eld, hon gav dem, ordentligt. Han bjöd henne
ett vildsvinslår för elden, men hon ville ej ge någon
eld. Gubben tog då en påk och slog ihjäl grodan. Han
gick sedan för att söka eld på annat håll och träffade
en man.

»Varför slog du ihjäl grodan? Hon kommer igen och
hämnas,» sade mannen. Sedan lärde han gubben att göra
eld med pilgräs, bambu och bomull.Detta är dessa indianers ursprungliga elddon. Med pilgräset borrar
man genom bambun, som genom friktionen blir varm och till slut börjar
glöda. 

En dag kom grodan i skepnad av en stor kvinna
för att äta upp gubben. Xär hon kom in i hyddan, tog
han en påk och slog äter ihjäl henne. Hon försvann
då och tog skepnad av en stor fisk.

En dag gick gubben med ett av sina barnbarn ned
till en stor sjö.

Bild 224. Sagoberättaren Salvador från Tumupasa badar, såsom dessa indianerbruka, med kläderna på. Rio Madidi.

»Vad är det för en stor fisk?» sade pojken. Gubben
samlade ihop allt folket, för att de skulle fånga fisken.
De spetsade den på störar, och så drogo de den upp på
land. Där gjorde de upp en stor eld för att bränna fisken.
Lagd på elden förvandlades den åter till en groda. Med
sin urin släckte hon elden och hoppade åter till floden.

En dag hade gubben och gumman lagat stark chicha.
De gingo sedan till sin svåger för att bjuda honom till
sig för att dricka chicha. Denna hade de i tvenne krukor.
Medan de voro borta, kom grodan och urinerade i chichan.

När gubben och gumman kommo hem med svågern,
bjödo de honom först på chicha.

Han drack chicha och föll till marken och var död.

»Vad är det för chicha? Ser du inte, att din bror
är död?» sade gubben.

»Han är bara full,» sade gumman.

Sedan drucko också gumman och gubben av chichan
och dogo bägge två.

Grodan försvann i floden.»

En annan av de många demonerna är vildsvinstrollet
»Huabúíshauva»Mysksvinet. Dicotyles labiatus.. Den ser ut som en människa, befaller
över vildsvinen och brukar röva män till sällskap åt
sig. »Huabúíshauva» har också sin saga, som Salvador
berättat för mig.

»Där bodde en man tillsammans med sin hustru, sin
svärmor och sin lille gosse. Mannens bror hade för tre år
sedan blivit bortrövad av vildsvinstrollet och nu vandrade
han omkring med vildsvinen i skogarna.

Mannen kunde inte jaga någonting.  Han förstod bara
att fånga fisk med gift, fånga en eller annan sköldpadda
och samla sköldpaddsägg, men han kunde inte döda några
vildsvin, några spindelapor, vrålapor eller hönsfåglar.
Hans svärmor gnatade därför ständigt på honom.

'Vad är du för en man, som inte förstår att jaga.
Vi äro hungriga efter kött. Du måste gå ut och försöka
igen,'  sade gumman.

Mannen var alldeles utledsen på allt grälet och tänkte:
'Det vore bäst, om jag träffade min bror. Då skulle jag
följa honom.'

En dag grälade gumman åter på svärsonen. Han
höll på med sin odling. 'Vi äro hungriga efter kött. Hade
jag vetat det, hade jag inte givit min dotter åt en man,
som inte kan jaga. Du måste försöka skaffa hem något att
äta,' sade svärmodern.

Mannen lovade, att han morgonen därpå skulle gå
för att fånga fisk med gift, och så bad han sin hustru
rostaI askan rostade bananer äro här en vanlig vägkost. honom ett par bananer att ta med sig. Hon
rostade ett par bananer. Så tog han gift med sig, och
tidigt följande morgon begav han sig i väg. Han gick
först helt långsamt, tänkande på i vilken bäck han bäst
skulle kunna förgifta fisk. Så tänkte han på sin bror.
'Om jag ändå kunde träffa honom, så att jag slapp att
ständigt höra min svärmors gräl.'

Det brakade och grymtade i skogen.Härmades av berättaren.
 Brodern, som
var med vildsvinen, hade känt, att hans bror tänkte på
honomDet är egendomligt, att denna föreställning även finnes hos indianerna., och så skilde han sig ett stycke från hjorden
och träffade brodern.

'Hur står det till, store bror?' sade den yngre brodern.

'Hur står det till, lille bror?' sade den äldre brodern.

Den yngre brodern berättade, att hans svärmor
ständigt grälade på honom, och så bad han att få följa
med vildsvinshjorden.

'Det får du inte. Det är ett hårt arbete, ständigt
måste jag driva omkring med svinen. Vi måste gå långt
för att samla frukter och rötter, och så måste jag klättra
upp i träden för att skaka ned frukterna. Jag ska binda
fem vildsvin åt dig, två hannar och två honor och så
vildsvinstrollet. Vildsvinen utom trollet ska du döda, och
sedan ska du skicka hit din svärmor och bära hem trollet, 
som jag ska binda, som om det vore dött, sade den äldre
brodern.

Den yngre brodern dödade vildsvinen, och så tog
han två på ryggen och bar dem hem. När svärmodern
fick se honom, ropade hon åt dottern: 'Gör upp eld,
din man kommer hem tungt lastad.'

När gumman fick se vildsvinen, blev hon helt nöjd.
'Var har du dödat dem?' sade hon.

'Här helt nära träffade jag hjorden,' sade han.

'Hur många dödade du?' sade hon.

'Fem stycken. Vill du inte hjälpa mig att bära hem
dem. Där hänger en stor galt alldeles intill stigen. Den
kan du gärna bära hem,' sade mannen. Det var gumman
genast med om. Hon ville ta sin dotterson med sig, men
det tyckte mannen var onödigt, ty det var alldeles nära,
som vildsvinet var upphängt.

Helt belåten vandrade gumman i väg. Vid stigen i
ett träd fann hon den stora galten upphängd. Hon tog
loss den och tog den på ryggen för att bära hem den.
När gumman skulle gå, tog galten gumman och rusade
i väg, bärande henne till hjorden, som var i närheten.
Där förvandlades hon till en sugga, och en sugga är hon
fortfarande.

När mannen kom hem, frågade hans hustru, vart
hennes mamma tagit vägen. 'Hon kommer snart tillbaka,'
sade mannen. 'Det är inte så nära, och galten är tung
att bära.' När modern fortfarande inte kom, blev dottern
orolig. Hennes man berättade då, att svärmodern blivit
förvandlad till en sugga. 'Det var därför, att hon var
elak och ständigt grälade på mig,' sade han.

När den yngre brodern vill ha kött, då binder den
äldre brodern några vildsvin åt honom, för att han skall
kunna döda dem. På så sätt har han alltid kött i
hyddan.»

Var och en, som läser denna saga, måste erkänna,
att den ej saknar humor. Den kunde reproduceras i
Fliegende Blätter.

Bild 225. Cavinakvinnor bära hem vatten.


Ha indianerna känsla för humor? Bästa svaret på
denna fråga giva sagorna. Få av dem äro humoristiska,
och dessa äro i regel de obetydligaste. Många äro
hemska och sakna fullständigt lustiga motiv. När sagorna
berättas, skratta indianerna likväl rätt gott. De skratta,
när någon blivit lurad, när någon varit riktigt knepig.

Jag sade, att nästan varje större djurart har sin
íshauva. Vi skola återgiva, vad Salvador berättade om
vrålaptrollet, »Dúíshauva», och spindelaptrollet,
»Bíhuaíshauva». Dessa se ut som apor men äro stora som
människor.

»Där bodde,» sade Salvador, »en man tillsammans
med sin yngre bror, svåger och svägerska. Svågern
brukade om aftonen gå på jakt, och på mornarna kom han
hem med mycket spindelapor och vrålapor. När han gick
på jakt, hade han blott en klubbaSagan ger oss en etnografisk upplysning. Vi få veta, att indianerna
här förut kände klubban. av chonta med sig. De
andra undrade mycket, hur han kunde döda så många
spindelapor och vrålapor.

En afton smög sig den yngre av bröderna efter honom
och såg, hur han klättrade upp i ett träd, där
spindelaporna sovo, och dödade dem med klubban. Han berättade,
vad han sett, för sin äldre bror. Denne varnade svågern
och sade:

'En dag komma spindelaporna och vrålaporna att
ta fast dig och döda dig.'

'Det är ingen fara,' sade svågern.

En afton bad denne den yngre brodern komma med
på jakt. Han tog sin klubba. Brodern tog torrt pilgräs
att lysa med. De smögo sig till ett träd, där vrålaporna
sovo. Svågern klättrade upp för en lian. Där uppe kastade
sig vrålaporna över honom och sleto honom i stycken.
Sedan härmade vrålaptrollet hans röst och ropade,
kastande ned svågerns huvud:

'Pass på, där kommer en vrålapa!' Därefter kastade
han ned ett av hans ben, ropande: 'Där kommer en stor
vrålapa!' På så sätt kastade han ned hela hans kropp.
Till slut ropade han: 'Tänd pilgräset, och samla ihop
vrålaporna, jag dödat!' Gossen tände och såg huvudet och
de andra bitarna av svågerns kropp. Förskräckt sprang
han hem och berättade, vad han sett.

'Var det inte det, jag sagt,' sade den äldre brodern.
Systern var mycket sorgsen.

På morgonen kom svågern likväl hem.Detta att bli levande igen, även om man varit skuren i bitar, är så
typiskt för indiansagorna. Något liknande kan även förekomma i en
mardröm. I feberfantasier har jag någon gång tyckt mig vara i flera bitar. Han hade
plockat ihop bitarna av sin kropp. Först trodde de inte,
att det var han. Han var alldeles blodig. Han gick nu
att bada och tvättade av sig allt blodet.

Ett par dagar var han hemma. Sedan gick han åter
en afton ut för att jaga. Den äldre brodern varnade
honom. Han sade, att han inte skulle låta fånga sig.

I ett träd voro många spindelapor. Han klättrade
upp. Vrålaporna hade likväl varnat spindelaporna. När
han kom upp, togo de honom fast.

'Hur ska vi nu göra, att han inte kommer igen?'
sade de.

'Bäst är att bränna upp honom,' sade vrålaporna.

Så frågade de honom: 'Vad för ved använder du,
när du rostar de våra?'

'Grön ved,' sade mannen.Här skrattade de indianska åhörarna (cavinaindianer) mycket.
 De samlade ihop grön
ved, och så gjorde de en chapapaRostställ.. 'Vad binder du de
våra med?' frågade de.

Han nämnde en helt svag lian.Här skrattade de indianska åhörarna (cavinaindianer) mycket. Med denna bundo
de honom på chapapan. Den gröna veden tände mycket
dåligt, och när den började brinna, släckte han den med
sin urin.

De stora spindelaporna började bli hungriga och
klättrade upp i träden för att söka frukter. De satte en liten
spindelapa att vakta elden. När mannen såg, att de andra

gått, ryckte han sig loss och sprang sin väg. Sedan,
gick han hem.»

Bild 226. Cavinagosse.

Ursprunget till denna saga synes mig mycket väl
kunna vara en mardröm, som någon jägare haft.

Ett annat av de många trollen i skogen är
»Bakazáhua-íshauva». Om detta berättar Salvador följande: »Där var
en man, som brukade dagligen döda flera tinamider. En
dag mötte han en stor orm, 'Bakazáhuaíshauva', herre
över tinamiderna. Denne sade: 'Varför dödar du mina
höns?Tinamiderna kallas överallt i Sydamerika av mestizerna och de vita
för rapphöns. Om du vill bliva vän med mig, skall jag göra
alla djuren tama, så att du lätt kan döda dem.' Ormen
hade rest sig upp rak lång.

'Jag bryr mig ej om att vara vän med dig. Jag skall
döda dig,' sade mannen.

'Nej, döda mig icke utan bliv vän med mig!' sade
ormen.

Mannen gick fram och omfamnade ormen. Denna
slingrade sig omkring honom. Ormen förde en hjort helt
nära mannen, och han dödade den. Även två vildsvin
dödade han. På så sätt dödade mannen många djur,
som ormen gjort helt tama. När mannen kom hem och
hade träffat sin vän ormen, sade hans hustru åt honom:
'Vad du luktar illa. Du luktar av alligator.' En del stammar använda alligatorsfett som parfym. Cavina och
troligen även tumupasaindianerna ha bättre smak. De tycka om vanilj och
andra välluktande örter.

En natt, när mannen låg med sin hustru, kom ormen
in och lade sig bredvid henne. I sömnen slog hon ut
med armen och kände något kallt,

'En orm! En orm! Vakna! Det är en orm i bädden,'Det är i tropikerna ett ganska vanligt äventyr att finna en orm i
eller intill bädden. Farligast är att sova på marken i gamla, ruckliga,
övergivna hus. Jag har t. ex. i S:a Rosa de Yacuma sett en bolivian skaka en
giftorm ur sin bädd på morgonen.
ropade hon. Innan mannen hade vaknat, tog hon en
klubba och slog av ormen.

'Vad har du gjort!' sade mannen. 'Varför har du
dödat ormen, som var min vän? Nu kommer jag inte mera
att så lätt kunna döda djuren i skogen. Ormen gjorde
dem tama.'

Sedan ormen dött, voro djuren i skogen skygga.»

Salvadors íshauvasagor äro i regel ej vidare
realistiska. Dock finnas ett par undantag. Dessa har jag ej velat utesluta, för att Salvadors sagosamling här skall
vara alldeles fullständig. Den ena är en hemsk
skildring av indiansk svartsjuka. Den andra är
homosexuell.

Egendomligt är, att hjorten liksom hinden spelar en
stor roll i de indianska kärlekssagorna. Vi ha redan lärt
känna detta i en saga, som jag återgivit i det föregående.
Även från aymaraindianerna har jag hört en kärlekssaga
om hinden.

Salvador berättade: »Det var en man, som bodde i
skogen med sin hustru och sin son. Mannen var en stor
jägare och gick dagligen på jakt.

Hustrun brukade ständigt fråga honom: 'När
kommer du hem?'

En dag gick mannen åter på jakt. Hustrun frågade
honom ivrigt, när han skulle komma hem. Han visade,
att solen skulle stå högt. Han tyckte, att det var
misstänkt, att hustrun var så ivrig att veta, när han skulle
komma hem, varför han stannade kvar i närheten av
sin hydda. Efter en stund gick hustrun till odlingen.
Hon högg ned bananer. Så hörde han henne ropa: 'Hjort,
är du där?'

'Ja,' svarade hjorten, 'Dúkiíshauva'.

Hon gick till hjorten och låg med honom. Efter en
stund gick hon åter tillbaka till hyddan.

Mannen följde nu efter hjorten, och så sköt han en
pil rätt i pungen på honom, och så dödade han honom.
Därefter skar han av pungen och lemmen och bar hem
dem. Där träffade han sin son, som kom hem från
jakten.

'Vad har du dödat?' frågade fadern.

'Två vildsvin,' sade sonen.

'Tag det här och stek det, men säg ingenting åt
din mamma!' Sonen tog pungen och lemmen av
hjorttrollet och rostade dem på elden i hyddan.

'Vad har du dödat i dag?' frågade modern.

'Två vildsvin,' sade sonen.

'Det ser fett och gott ut, det, som du rostar där,' sade
modern. 

'Vill du smaka?' sade han och gav sin mor pungen
och lemmen av hennes älskare.

Hon åt.

Efter en stund kom mannen in. 'Du har ätit din
älskares pung och lem, och nu ska jag döda dig,' sade
mannen och slog ihjäl henne.»             i

En annan av de många íshauva, som göra världen
otrevlig för människorna, är »Ibabánaíshauva». Ibabána
är den elektriska ålen, vilken bidrager till att göra badning
på djupt vatten i dessa trakter till ett riskabelt nöje.
Salvador sade, att han aldrig har sett »Ibabánaíshauva»
men att han har hört honom vissla. Han lever icke i
vattnet, som man skulle tro, utan uppe i luften. Han
dödar människor.

»Det var en man, som låg full vid vägen. Då kom
'Ibabánaíshauva'. Han tänkte först äta upp honom. Sedan
tänkte han: 'Jag skall ta honom med mig till kamrat,'
och så slickade han honom i ansiktet.

'Varför slickar du mig i ansiktet,' sade mannen. Han
trodde, att det var hans hustru.Indianerna bruka ej kyssas.
 Så tittade han upp
och såg, att det var 'Ibabánaíshauva'.

'Vill du följa med mig,' sade trollet.

'Nej, jag har hustru och barn, och så har jag inte
vingar som du,' sade mannen.

'Vill du inte följa mig, så äter jag upp dig. Du kan
sätta dig på min rygg,' sade 'Ibabánaíshauva'. Mannen
satte sig på trollets rygg, och de flögo i väg. De flögo
allt längre och längre.

'Låt mig komma ned!' sade mannen. Då det inte
ville låta honom komma ned, skändade han det.Förmildrat, Då
blev trollet ursinnigt.

'Vad gör du,'Förmildrat, sade det, och kastade mannen till
marken, så att han slog ihjäl sig.»

Jaguaren har naturligtvis också sin íshauva. Det är
en väldig jaguar, som är stor som en ko. Den har svarta
ben och är svart på bröstet. Hans bostad är i en stor
håla. »Huaráyoíshauva» är myrslokstrollet. Det är alldeles
vitt. Det dödar människor.

Ett särskilt slags íshauva äro de, som bo i gamla
träd. »Zákuaíshauva» är en helt liten, svart ande, som
ser ut som en människa. Den bor i ett slags väldiga
träd, »zákua», som ha röda blommor. »Zákua» är ett
mycket lätt trädslag, som ej duger till någonting.
Zákuaíshauva är ej farlig.

»Máhuiíshauva» ser ut som föregående. »Máhui» är
ett annat träd. Det är farligt att fälla dessa träd.
Människorna bliva skrämda, när de hugga ned dem. Trollet
blir förargat. Annars ärMáhuiíshauva ej farlig.

Salvador talade alltid om en Zákuaíshauva, en
Máhuiíshauva. Varje större träd av dessa två slag synes
likväl ha sin demon.

Trots att Salvador levat i många år med
cavinaindianerna, voro hans íshauvasagor olika deras. Vi skola
nu övergå till dessa senare. Cavinaindianerna kalla
demonerna »isháuva».

När det är liten solförmörkelse, då äta myror på
solen. När det är stor solförmörkelse, då äta
palometafiskarSerrosalmo. solen. Då äro cavinaindianerna rädda, att solen
skall försvinna och det skall bli alldeles mörkt.
Försvinner solen, komma onda andar fram över allt. Ur
krukstöden i eldstaden kommer en särskilt farlig demon.
De onda andarna äro rädda för röken från veden av en
palm, motacuAttalea princeps..

Cavinaindianerna skilja på en hel mängd demoner, av
vilka jag troligen ej känner alla. De voro nämligen mindre
meddelsamma än Salvador, detta antagligen beroende på
order eller hot från munkarna, som ej kunde vara glada
åt att jag konstaterade, att kristendomen i missionen gjort
ytterst små framsteg.

Även cavina tro på trollkarlar, som ha förbindelse
med andarna. Den fruktade trollkarlen i Cavinas är
Hipolito. När han. förhäxar någon, magrar och magrar
denne, tills han dör. »Han känner något gift, som han
lägger i majsölet,» sade en cavinaindian till mig. Hipolito
tjänstgör, som nämnt, i missionen som klockare.

»Hipámuisháuva» är vinddemonen. Det är en liten
gosse. När det åskar, är det »Hipámuisháuva», som spelar
boll. Därför far åskan hit och dit. »Caranáhua» Armentia har skrivit något litet om araona- och cavinaindianernas
religiösa föreställningar. Han omtalar dem som en stam. Av Armentias
»gudar» kände Matéo och Francisco blott till »Caranáhua». De andra hade
de ej hört talas om. Armentia. Navegación 1. c. sid. 64. är en
ande, som har fötterna riktade bakåt. Han ser ut som
en människa, är ond och äter folk. En annan demon, som
ser ut som en människa är »Ashahuáhua». »Úhui» ser
också ut som en människa. Hans armar äro tjocka som
lår. Han äter bara orm. Han jagar bara med tre pilar.
Úhui är identisk med tumupasas »Desháhuahuay».
Cavinaindianerna säga, att gummiträdet har isháuva. Denna
kalla de, som nämnt, »Mániisháuva». En flicka slog ett
gummiträd med en käpp. Demonen i gummiträdet sade
då: »Som du slagit mig, skall jag slå dig.» Flickan fick
kort därefter svåra bölder på kroppen, för vilken
sjukdom hon snart dukade under. När indianerna tappa
gummiträden, gör demonen dem ej något ont, ty de äro
befallda av de vita att utföra detta arbete. »Eráruisháuva»
är en ond ande, som inte har något huvud. Om denna
demon berättade mig Matéo Mayo följande:

»Det var en gång en gosse och en flicka, som gått
för att göra sitt tarv. De fingo då se en vacker blomma.
De gingo åt det håll, där blomman var. Då sågo de den
längre bort. Åter sökte de att gå fram till blomman,
åter flyttade den sig längre bort. På detta sätt kommo
de till 'Eráruisháuvas' hydda. Blomman var
Eráruisháuvas mamma. Hon ville ha flickan till kvinna åt
sin son.

En dag skickade hon gossen och flickan till åkern för

Bild 227.  Cavinaindianska kommer hem från odlingen.


att hämta majs. Där växte bara platanillo Heliconia., 'chihuicáca'.
Gossen och flickan voro hungriga och gingo för att söka
något att äta. På så sätt kommo de till solens, 'ihéti',
åker. Där togo de majs för att äta. Då ropade en liten
papegoja, 'pétchi', som var satt att vakta åkern: 'Där
är någon, som stjäl majs.'

Då kom solen. Han frågade dem, om de voro gossen
och flickan, som blivit lockade till Eráruisháuva. När
solen hörde, att de voro dessa, tyckte han synd om dem.
Han ville ha flickan till kvinna. Solen var redan gift med
jaguaren.

Flickan stannade hos solen. En dag hade flickan
" målat sig i ansiktet och hade också målat solen. Jaguaren
frågade då, varifrån han fått färg att måla sig med. Han
visade på en motacupalm. Jaguaren klättrade upp i toppen
på palmen. När han var däruppe, högg solen av trädet,
så att jaguaren föll ned och slog ihjäl sig.

Solen tog flickan till kvinna. Nu kommo jaguarens
alla släktingar, stora och små. Jaguarens mamma sade
åt solen: 'Du har dödat min dotter.' 'Nej, hon har dött
av sjukdom,' sade solen.

Jaguarens mamma erbjöd solen sin andra dotter
till kvinna. Solen hade redan kvinna och ville ej ha
jaguarens dotter. Hon skickade likväl dit henne, men
han ville inte ha henne.

Flickan var redan havande och födde ett barn åt solen.
Hon började likväl längta hem. Solen sade då, att hon
kunde gå hem. Han skulle vänta på henne utanför byn.
Hon gick till byn och träffade sina släktingar, sin pappa
och mamma.

'Det var länge, sedan vi sågo dig, och du är gift och
har barn också,' sade de. Hennes mamma tog barnet
till sig men sköt det genast ifrån sig. Det var mycket
hett, ty det var solens barn.

Dottern blev förargad, tog barnet och gick och kom
aldrig mer tillbaka.»

Francisco Mayo berättade mig också en isháuvasaga
utan att giva demonen något särskilt namn.

»Där var,» sade han, »en man, som kom till en kvinna
och hennes man och begärde deras dotter till kvinna.
De ville inte först giva honom sin dotter, ty de fruktade,
att han skulle slå henne. Han lovade, att han skulle
behandla henne riktigt väl och aldrig slå henne. De gåvo
honom då sin dotter.

En dag var han ute med sin hustru för att samla
paranötter. De voro ännu alldeles färska. 'Jag skall
klättra upp i trädet efter frukterna,' sade mannen. 'Du
ska stanna här, men du får inte se upp i trädet, för då
kan det hända, att jag faller ned,' sade mannen. Han
klättrade upp i trädet. När han samlat ihop en hel del
parafrukter, frågade han:

'Är du där?'

'Ja!' sade hon.

Han släppte parafrukterna i huvudet på henne, så
att hon dog. Sedan klättrade han ned ur trädet och åt
upp sin hustru.

När han kom hem, sade han, att han råkat i olycka.
Han hade varnat sin hustru, men ändå hade hon gått
under trädet, när han kastade ned parafrukterna.
Mannen bad nu svärföräldrarna, att de skulle giva honom
sin andra dotter till kvinna. Därtill gåvo de sitt
samtycke.

Här upprepas hela sagan. På samma sätt, som han
dödat sin första hustru, dödade han henne.

Han gifte sig med den tredje systern. En dag sade
han åt henne, att de skulle gå och samla paranötter.

'Jag skall klättra upp i trädet efter frukterna. Du
ska stanna här, men du får inte se upp i trädet, för då
kan det hända, att jag faller ned,' sade mannen. Han
klättrade upp i trädet.

I stället för att vänta under trädet gick hon
omkring i skogen och sökte ihop ved. Där fann hon benen

Bild 228. Catinaindianen Salvador i sin cocaodling.

av sina systrar. Då förstod hon, att han dödat dem, och så
sprang hon sin väg och gömde sig.Erinrar om den av Salvador berättade sagan sid. 466.

Han ropade nu: 'Är du där?' Hon svarade ej. Åter
ropade han: 'Är du där?' Han fick intet svar. Flera
gånger ropade han men fick intet svar.

Tänk, att hon sprungit sin väg. Jag, som ämnade
döda och äta upp henne.' Så klättrade han ned ur trädet.
Han var mycket hungrig. Han skar av sig vaden och åt
upp den men blev ej mätt. Så skar han av sig andra
vaden men blev likväl ej mätt. Han skar av sig låret men
blev ändå inte mätt. Han skar av sig andra låret. Nu
kunde han ej resa sig. Det såg hans hustru. Hon kom
fram och dödade honom med en påk.

Denne man var en isháuva.»

Cavinas sagor handla ej om djurdemoner på samma
sätt som de sagor, som Salvador berättade. De säga ej,
att de i dem uppträdande djuren äro isháuva.

Följande saga berättades mig av Matéo Mayo. »Det
var en gång en trollkarl, »yanacóna», som hade sänt ut tio
män för att jaga. De hade farit över Rio Beni och hade
dödat visselapor, vrålapor, spindelapor, vildsvin och tapir.

På kvällen höllo de på att halstra, vad de hade dödat,
och så lade de sig att sova. Blott en var vaken. Då
kom nattapan (quatro ojos), »riquiriquíba», och åt upp
ögonen på nio av männen. Den tionde var vaken. När
den kom för att äta hans ögon, visade han apan ändan.
'Där är mitt öga,' sade han.

De försökte att fara tillbaka över Rio Beni men
stjälpte med kanoten, så att alla de blinda drunknade.
Mannen, som var överlevande, visste ej, hur han skulle
komma hem. Han bad en liten fågel, »enábuni», låna honom
sin kanot. När han steg i kanoten, sjönk denna.

Då kom en alligator. Det var en väldig best.
Mannen satte sig på alligatorns huvud. Denne lovade att föra
honom över, men i stället förde han honom fram och
tillbaka på vattnet.

För att komma i land sade mannen: 'Jag behöver
göra mitt tarv.' 'Gör på min rygg, jag ämnar äta upp
dig,' sade alligatorn.

När alligatorn kom nära stranden, högg mannen fast
i en gren, som hängde ut över vattnet, och försökte att
svinga sig upp. Innan han lyckades komma upp, bet
alligatorn av honom hans ena ben. Skrikande begav
han sig hem, förvandlad till en 'ahári'En insekt, som har ett pipande läte och liknar kackerlackan.
. Trollkarlen, som
hörde honom skrika, förstod, att männen blivit dödade
och inte skulle komma tillbaka.»

Denna saga verkar som en riktig mardröm. Nästa
saga är berättad av Francisco Mayo. Den verkar också
som en dröm.

»Där var en gosse, som tyckte mycket om honung.
Hans farbror hade varit ute och samlat honung. När han
kom hem, bad gossen honom om honung. Han fick en
tatumaTrädkalebass. med honung. Den drack han ut. Så bad han om
mer och fick mer. Det åt han genast upp. Så bad han om
ännu mer, men nu hade farbrodern ingen honung kvar.
Han berättade, att där var honung i ett ihåligt träd, men
han hade inte kunnat komma åt honungen. Gossens
mamma, som tyckte synd om sin gosse, lovade att gå
med honom och söka ta fram honungen ur trädet.

När de kommo till trädet, stack mamman in armen i
hålet för att ta ut honungen men fastnade med armen.
Där satt hon och kunde inte komma loss. Till slut dog
mamman. Gossen, som väntade nedanför trädet, var mycket
hungrig. Gamarna, 'hamáni', kommo och åto upp modern.

'Följ med oss, så skola vi flyga till himmelen!' sade
gamarna, och gossen flög med dem. Han var mycket
hungrig. De hade ingenting annat än ruttet kött, och
det kunde han inte äta. Så träffade han en stork, 'zaráma'.
Denne hade mandioca och bananer.

Gossen följde storken. Denne förde honom till en
sjö, där de fiskade. Pojken var mycket sorgsen och
undrade, huru hans släktingar, hur hans bror och syster
och farbror kunde ha det. Så flög han med storken
hem till byn. Kär de kommo fram, lämnade honom storken
och flög sin väg. Han försökte åter flyga men kunde
inte mera.Kanske vaknade han! I byn träffade han sina släktingar.»

Bild 229. Några av våra cavinaföljeslagare på Madidifärden.

Följande lilla saga berättade också Francisco för mig.
»Det var,» sade han, »en mamma, som skulle gå till
odlingen. Innan hon gick, bad hon sin dotter, att hon
skulle bada sin lilla bror i varmt vatten. När modern gått,
satte systern en stor gryta på elden, och i den stoppade
hon ned sin lille bror.

När mamman kom hem, fann hon gossen kokt på
elden. Hon blev ursinnig och slog sin dotter. Denna
sprang sin väg. När dotterns man kom hem, gick han
ut för att söka sin hustru. Han fann henne stående i
vattnet upp till midjan. Mannen bad henne komma i
land, men hon ville inte utan gick allt längre ut i vattnet,
tills hon försvann.

Hon är nu förvandlad till en vit apa, 'ahahuáhua'.»

En annan av Franciscos sagor lyder så:

»Det var en man, som levde ensam med sin mamma
och pappa. Han hade inte funnit någon kvinna åt sig.
Därför gick han omkring och var sorgsen. En dag var
han i odlingen. Han sade då högt för sig själv: 'Tänk,
att jag icke har någon kvinna!'

'Vill du inte ha mig till kvinna,' sade en sengångare,
som satt uppe i ett träd. Mannen klättrade upp i trädet
till sengångaren. Sedan besökte han henne dagligen, tills
hon till slut blev havande.

Mannen, som förut alltid varit sorgsen, blev nu helt
glad. Skrattande kom han hem från sitt arbete. Modern
undrade, varför han blivit så glad. En dag smög hon
sig efter honom och såg, huru han träffade sengångaren.
När sonen gått, gick modern fram och slog ihjäl henne.

Sonen kunde ej finna sin kvinna. Han sökte henne
överallt. Till slut försvann han från hemmet och kom
aldrig mer tillbaka.»

Troligen skildrar en sådan saga som denna en mans
förhållande till en kvinna av en främmande, föraktad
stam. Början av sagan påminner mycket om en saga
om hinden, som jag berättat från reyesanosindianerna.Se sid. 277.

Följande saga, vilken även berättats för mig av
Francisco Mayo, ger oss förklaringen på ett slags
jaktmagi hos cavinaindianerna.

»Där voro två bröder, som bodde tillsammans. När
uen ene kom hem, hade han med sig spindelapa, visselapa,
skogshönaPenelope. och vildsvin. Av varje sort hade han flera
stycken. Den andre kom hem utan någonting.

En annan dag gingo bröderna åter ut för att jaga.
Den ene brodern hade bara en pil med sig, och likväl
dödade han fyra spindelapor. När den andre kom, höll
han på att halstra dessa. Denne hade ingenting dödat.
Han frågade brodern, huru denne kunde döda så mycket.
Denne sade då åt brodern, att han skulle gnida sig i
ögonen med bladen av 'vivipasíra'.

Detta gjorde han, och så gick han åter på jakt.
Nu dödade han med en enda pil många spindelapor,
visselapor, hönsfåglar och vildsvin. När han kom hem,
var hans kvinna mycket nöjd, att han hade med sig
hem så mycket mat.»

Sedan dess gnida sig alltid cavinaindianerna med
vivipasirablad i ögonen, när de skola gå på jakt.

Även Salvador berättade ett par djursagor, som ej
direkt handla om ishauva. Den första handlar om en
dövstum gosse, som förvandlas till en orm.

»Där var en gång en kvinna och en man, som hade
två barn, en gosse och en flicka. Gossen var dövstum.
En dag hade fadern och modern gått till odlingen. De
dröjde länge, och barnen voro mycket hungriga. Flickan
höll på att väva en väska. 'Hur ska vi få något att äta?'
tecknade flickan. 'Jag förstår inte att jaga, men jag skall
försöka fånga fisk med gift,' tecknade brodern till svar.
'Du kan ta av giftet i åkern, men ta inte mycket!'Tumupasaindianerna liksom även cavinaindianerna odla en växt, som
de använda till gift vid fiske. De förra kalla den »data», de senare
»hakári». Jag har ej sett den.
tecknade  flickan.

De togo av giftet och gingo för att fiska. På en
liten stund fingo de en stor hög med småfisk. Sedan
Bild 230. Cavinapojkar.

togo de hem den för att rosta den i bamburör. När
de skulle sätta den på elden, kommo fadern och modern
hem. När de nu rostade fiskarna, förvandlades de alla
till ormar och krälade sin väg. 'Varför lät du din
dövstumme bror fiska?' sade fadern. Så tog han pojken
och gav honom stryk.

'Det är bäst, jag går till ormarna,' tänkte pojken och
tog en 'tári'Kalebass, som användes att hämta vatten i. på ryggen och gick till ån och hoppade i.
Då han hade tárin på ryggen, kunde han ej komma ned
i vattnet. Så hoppade han i utan tári och förvandlades
i vattnet till en orm.»

Det är här vanligt att rosta fisk i bamburör. Chāma,
som ej ha lerkärl, koka t. o. m. vatten i dylika.Se sid. 547. Det är
mycket intressant att i indianernas sagor på detta sätt
få deras seder och bruk skildrade med deras egna ord.

En annan av Salvadors många sagor skildrar
svartsjukan mellan tvenne kvinnor. Svartsjukan är, såsom vi
se, ett vanligt motiv i de indianska sagorna.

»Det var en gång en man, som gifte sig med en
boaorm. Det var en mycket vacker och mycket duktig
kvinna. När mannen kom hem från jakten, hade hon
alltid maten färdig. Hon hade alltid chicha och
mandiocamjöl.

En dag hade mannen gått på jakt. 'Jag skall gå
till odlingen och gräva upp mandioca,' sade hustrun till
svärmodern. 'Det är inte bra, du går ensam,' sade
svärmodern. 'Det gör väl ingenting,' sade hon.

Så gick hon till odlingen och grävde mandioca. När
hon höll på därmed, kom grodan. 'Jaså, du är gift med
den mannen. Han hade redan talat med mig, innan han
kände dig,' sade grodan. Så började de att gräla och
så togo de var sin mandiocastängel och slogo varandra.
Till slut tog boaormen till flykten och sprang till sjön till
sin familj.

Grodan, som mycket liknade boaormen, gick till
mannens hydda. När hon kom in, frågade hon mannens
mamma: 'Var är grytan?' 'Det bör du väl veta bäst
själv,' sade hon, som trodde att det var boaormen. Efter
en stund frågade hon: 'Var är sikten?' 'Det bör du väl
veta bäst själv,' sade gumman.

Litet senare på dagen kom gumman och sade:
'Har du inte  maten färdig  ännu?' Hon tyckte, att det
var underligt, att hennes svärdotter var så lat i dag.

När mannen kom hem och fick se grodan, sade han:
'Vad är det där för en kvinna, hur har hon kommit i
hyddan?' På vägen hade han gått förbi odlingen och
hade sett spår av att kvinnorna hade slagits. Därefter
sade han till svärmodern: 'Hur kunde du låta min hustru
gå ensam till odlingen?' Med en påk slog han ihjäl
grodan.

Sedan gick mannen för att söka reda på sin hustru.
Han gick ned i sjön och kom till en av boaormarnas
byar. 'Har ni sett min hustru?' frågade han. 'Hon har
redan passerat här förbi. Hennes släktingar äro mycket
förargade,' sade de. Så kom han till sin hustrus by.
Där träffade han henne och förde henne hem till sig igen.»

Av alla sagor, jag hörde här, är det blott en enda,
som finnes både hos cavina- och tumupasaindianerna
fastän i betydligt olika versioner. Den handlar om tapiren
och sköldpaddan. Jag återger här först, vad Salvador
berättade.

»Tapiren 'ahuáda' gick på sin väg. Då hörde den
någon jämra sig. 'Vad är det?' sade tapiren. 'Det är
jag,' sade landsköldpaddan 'dáti'. 'Jag har ramlat ned
i ett hål och kan inte komma upp. Hjälp mig upp!'
Tapiren gick fram till hålet. 'Hur skall jag hjälpa dig,
ska jag sticka ned foten till dig?' frågade tapiren. 'Nej,'
sade sköldpaddan. 'Ska jag räcka dig snabeln?' 'Nej,
räck mig din lem!' sade sköldpaddan. Tapiren sträckte
ned sin lem i hålet. Sköldpaddan bet sig fast i tapirens
lem. 'O! O! O!' skrek tapiren och rusade i väg med
sköldpaddan hängande i lemmen. Först när han kom
ut i en sjö, släppte sköldpaddan taget.

Tapiren hade mycket ont i lemmen. Den mötte nu
hjorten. 'Hur står det till?' frågade hjorten. 'Illa,' sade
tapiren och berättade, att sköldpaddan bitit honom i
lemmen. 'Vad för läkemedel använder du?' frågade hjorten.
'Ingenting,' sade tapiren. 'Jag skall visa dig ett utmärkt


läkemedel,' sade hjorten, och så förde han honom till
ett träd, 'manúnu'Hura crepitans. Saven av detta träd användes att förgifta fisk med.
Man måste vara mycket försiktig vid fisket, ty kommer något av giftet i ögat,
lär man bli blind.. Han strök saven av trädet på tapirens
lem, och så sprang han sin väg. Det sved och sved,
och tapirens lem svällde och svällde. Till slut ruttnade
den, och tapiren dog.»

Bild 231. Cavinaindian.

Cavinaindianen Matéo berättade denna något
oanständiga historia sålunda.

»Tapiren träffade sin svåger sköldpaddan på sin väg.
'Vad gör du på min väg, där har du ingenting att göra,'
sade tapiren. Så kommo de i strid, och sköldpaddan bet
sig fast i tapirens lem. Det gjorde mycket ont. Långt
och länge sprang tapiren omkring, innan sköldpaddan
släppte taget. Det är därför, som tapirens lem har liksom
öron.»

Det är en underlig fantasivärld, jag fört in läsaren i
med dessa sagor. Vi lära känna indianernas liv och
tankar, skildrade av dem själva. Det skulle därför vara
en förfalskning att ändra sagorna och göra dem mindre
realistiska, än de i verkligheten äro. Blott en saga
har jag har uteslutit, därför att den skulle väcka alltför
mycken anstöt på vissa håll.Den skildrar en kvinnas självbefläckelse och är från cavinaindianerna.
 Indianerna berättade även
dessa sagor i närvaro av unga flickor och gossar, utan
att de flinade.

Kanske tycka flera av mina läsare, att denna
sagosamling egentligen blott hör hemma i facklitteraturen.
Detta är icke min åsikt, därför att jag anser, att den
ger oss en bättre inblick i indianskt själsliv, än en icke
indian någonsin kan  giva.

Därför skola vi även i nästa kapitel fortsätta med
sagorna.



TRETTIOFEMTE KAPITLET.
Sagor om himlakropparna, elden m. m.
från cavina- och tumupasaindianerna.


Redan i föregående kapitel har jag återgivit
en saga om solen från cavinaindianerna. Vi
få där veta, att solen varit gift med en
jaguar, som han dödat för att gifta sig med
en flicka.Av denna saga har jag även en något olika version. Denna födde ett barn åt solen.
Jag nämnde även något om cavinaindianernas tro om
solförmörkelse. »När solen är röd, då ha chāma dödat
någon cavina,» säga de även. Från cavina har jag ingen
saga om månen. Däremot berättade mig Matéo Mayo en
saga om en meteor.

»Det var en gång tre bröder. Den äldste var gift, och
de andra voro ogifta. De två ogifta bodde tillsammans.
Den äldste av dessa skickade den yngre brodern till deras
svägerska för att be om mjöl. Första gången fick han
mjöl. Ännu en gång skickade han brodern. Även denna
gång fick han mjöl. Tredje gången svarade svägerskan,
att om de ville ha mjöl, skulle de göra henne en sikt.
De gingo ut i skogen. Den äldre brodern klättrade
upp i en motacuBladen av denna palm användas till korgflätning. och sade till den yngre brodern, att
han ej fick titta upp i trädet. Så skar han av sitt ena
ben och kastade ned det. 'Där kommer ett gammalt
torrt blad,' sade han. Så skar han av sitt andra ben.
'Där kommer ett grönt blad,' sade han. Så skar han ut
tarmarna och kastade ned dem. 'Där kommer ett spätt
blad,' sade han. Så kastade han ned levern, bröstet och
armarna, tills bara huvudet var kvar. Det lät han falla
till marken. 'Tag huvudet och lägg det i en korg!' sade
han. Det gjorde brodern.

När de kommo till en tapirväg, sade den äldre
brodern: 'Lägg mig här!' Han lade huvudet på vägen. När
tapiren kom, hoppade huvudet upp och dödade tapiren.
Den yngre brodern åt nu tapirkött.

'Bär mig till byn,' sade den äldre brodern, 'och lägg
mig, där delegadonDetta är för galet. El delegado nacional är regeringens högsta
representant i gummitrakterna. Indianerna ha tydligen bytt ut ordet hövding
mot ordet delegado. De tycka väl, att det låter finare. brukar kasta vatten!' Det gjorde
brodern, och när delegadon fick se huvudet rikt prytt med
fjädrar, kallade han på alla invånarna i byn. Huvudet
hoppade omkring och dödade alla människor utom en
liten gosse.

Den äldre brodern sade åt den yngre brodern att föra
honom till en sjö. Där försvann han. Ibland stiger han,
'etíje', upp på himmelen och ramlar ned i sjön. Då ser
han ut som en eldkula med en svans av fjädrar. När
cavinaindianerna se honom, bådar det olycka och sjukdom.
När en stjärna faller, då blir någon stucken av en svart,
giftig myra.Megaloponera sp. Det var denna myra, som stack min hustru under
färden till huariindianerna.»

Från cavinaindianerna har jag ingen mer saga, som
sysselsätter sig med himlakropparna. Innan jag därför
övergår till Salvadors sagor av detta slag, skall jag först
här återgiva en högst egendomlig saga om elden, som
Matéo Mayo berättat för mig. Den är så äkta indiansk i
all sin orimlighet.

»Det var en gång en havande kvinna, som kastade
sitt vatten i elden. Då blev elden, som är en kvinna,
förargad och begav sig hem till sin mor.

De hade nu ingen eld i byn. De kunde ej rosta
bananer, mandioca eller kött och voro mycket hungriga.
Då gick en av männen ut för att söka reda på elden. I

skogen fann han en bladskäraremyrväg. En av myrorna
bar en liten brand. Mannen följde därför myrvägen, och
där träffade han på elden. Nu dog han, men elden lade
blad i hans ögon, så att han blev levande igen. Han
bad elden komma tillbaka till byn, men det ville hon inte.
När han behövde rosta bananer och mandioca, kunde han
komma dit, men han fick ej berätta i byn, var elden var.

Bild 232, Cavinagosse gör en "trädfigur".

Mannen kom varje dag för att rosta sin föda. I byn
undrade de, huru han och hans barn kunde vara feta,
under det att alla andra i byn voro magra och hungriga.

En dag följde de efter mannen, och så funno de honom
hos elden. De bådo elden komma tillbaka till byn. Hon
lovade komma på det villkoret, att aldrig mera en havande
kvinna skulle kasta sitt vatten i elden.»

Salvador och jag resonerade ibland om
himlakropparna. Han sade, att när tumupasaindianerna hade sorg,
målade männen en mörk fläck på vänstra kindbenet, och
kvinnorna skuro av sig håret.Dessa bruk lära vara bortlagda.
 När det är solförmörkelse,
har solen sorg. Den har målat sig med genipa. Salvador
hade tydligen aldrig reflekterat över himlakropparnas
storlek. Däremot hade han undrat över månens faser. Han
hade tänkt, att det möjligen kunde finnas två månar. Den
del av månen, som ej synes, är »bakom», den är i
hängmattan. Meteorer båda olycka. Det finnes de, som säga,
att detta inte är sant. (Fritänkare?)

Om solen, månen och hennes syster berättade
Salvadoren intressant men mycket realistisk  saga.

»Månen och hennes yngre syster, en stjärna, 'atúshi'Venus.
,
voro ute och vandrade. De hade ingenting att äta.
Stjärnan föreslog då, att de skulle gå och stjäla i solens odling.
Denna hade en stor odling, och i den hade den majs,
mandioca, vattenmelon, hualusa, sockerrör, bananer och
mycket annat. 'Det är farligt,' sade månen. 'Han är
efter alla kvinnor.'

Då de voro mycket hungriga, gingo de likväl till solens
odling. Försiktigt smögo de sig in i odlingen och stulo
majs, vattenmelon och sapalloEtt slags pumpa..

När solen kom hem, såg han, att någon hade stulit
i hans åker. Han lade sig i kanten av åkern och vaktade.
När månen och stjärnan kommo tillbaka för att stjäla,
sprang han fram till dem och frågade, varför de stulo i
hans åker. 'Vi voro mycket hungriga,' sade månen.

'Nu ska jag  sova med dig,' sade solen till månen.

'Gör inte det, ty då kommer du att förstöra din lem.
Den kommer att växa så, att du måste bära den i en
korg på ryggen. Sov hellre med min syster,' sade månen.

'Nej, med dig skall jag sova, din syster är ju bara
en liten flicka,' sade solen. Solen sov med månen. När
han gjort det, började hans lem att växa, tills den blev
fyra armar lång.I mosetenesagorna omtalas även ett vidunder med väldig manslem. Solen fick göra en bärkorg och bära
sin lem på ryggen.

En dag kom stjärnan tillbaka till åkern för att stjäla.
Hon stal fyra vattenmeloner. Sedan satte hon sig på
marken för att äta vattenmelon. Solen lät då sin lem
slingra sig fram på marken bakom flickan...Förmildrat.

'En orm! En orm!' skrek flickan och tog kniven, som
hon hade i handen för att skära vattenmelonen med, och
högg av solens lem. Solen dog nu. Sedan gick den upp
på himlavalvet.»

Detta att dö ena ögonblicket och bliva levande i det
andra förekommer mycket i indiansagorna (se t. ex. sid.
476).Se även min bok Indianliv.
 Detta giver oss en inblick i indianernas
föreställning om döden såsom ett ombyte av skepnad. När man
sover, träffar man de döda, när man dör, sover man länge.
De efterlevande äro aldrig säkra för att de döda ej komma
tillbaka. För indianen är döden icke en port, där den, som
gått in, aldrig går ut.

Om månens fläckar berättade Salvador följande:

»Månen, 'bádi', bodde ensam med sin syster, 'atúshi'Venus..
De hade mycket ledsamt. En dag kom månens svägerska
och bjöd dem att komma hem till henne och dricka chicha.
'Vi förstå ej att dricka chicha,' sade de. Hon bad dem
ännu en gång, och de lovade att komma. Så gingo de till
svägerskans hus. Hon hade stark chicha. Månen drack
bara två tatumasTrädkalebasser.
 men blev likväl alldeles full och lade
sig i en hängmatta, där hon somnade. Medan hon sov,
målade svägerskan henne med färg Av Genipa, »akído». i ansiktet. När hon
vaknade på morgonen, gick hon med sin syster för att
bada i en sjö. I vattnet såg månen sin bild och såg, att
hon var alldeles full av fläckar i ansiktet. Hon försökte
att tvätta bort dem med bomull av 'bídi', men hon kunde
inte få bort dem. Ännu är månen, som bekant, målad i
ansiktet.»

Redan i föregående kapitel har jag återgivit en
tumupasasaga om elden och grodtrollet, som Salvador berättat
mig. En annan tumupasaindian i Cavinas har berättat mig
en annan dylik saga.

»De gamla hade ingen eld. Den enda, som hade eld,
var grodan. Hon förvarade den i en kruka och ville ej ge
bort därav åt någon annan.

'Huru skola vi få eld av grodan?' tänkte människorna.
De hade majs men kunde inte rosta den. Två gossar
gingo då till grodan. De hade med sig var sin majskolv.
'Farmor,' sade de, 'vi äro så hungriga. Kunna vi ej få
rosta vår majs vid din eld?' 'Jo, det ska ni få,' sade
grodan, 'men ni få ej stjäla av min eld.'

Hon öppnade på sin gryta, och de fingo lägga dit
majskolvarna. Hela tiden satt grodan bredvid och vaktade, att
de ej skulle stjäla av elden. När majsen var färdigrostad,
tog grodan och tittade på den, att det inte kom någon glöd
med, och den glöd, som var, släckte hon ut.Karaktäristiskt för de indianska eldrovssagorna är, att de, som skola
röva elden, alltid misslyckas första gången. Jämför Indianliv.

Pojkarna gingo sin väg. 'Hur ska vi få eld?' tänkte
de. De gingo då åter till grodan med var sin majskolv.
'Farmor,' sade de, 'vi äro så hungriga. Kunna vi ej få
rosta vår majs vid din eld?' Det fingo de. Grodan sade,
att de ej fingo stjäla av elden, och så satte hon sig bredvid 
och vaktade. Nu lämnade de majsen så länge i elden,
att kornen blevo alldeles förbrända. Grodan tittade på
kolvarna men kunde inte se någon eld. Inne i fröfästet
fanns det likväl litet glöd.

Bild 233. Cavinaindianer.Längst till höger står hövdingen, hedersgubben Tuna.

Pojkarna togo var sin majskolv och sprungo sin väg.
Den ene tände soporna alldeles intill grodans stuga. 'Ni
ha stulit min eld,' sade grodan och hoppade fram till
soporna, som pojken hade satt eld på. Hon kastade sitt
vatten på elden, så att den slocknade.

Den andra pojken hade sprungit långt och hade tänt
eld på en röjning, som han gjort för att odla majs. Nu
hade pojkarna eld, och sedan dess ha människorna eld.
Det visste inte grodan.

Bild 234. Liten däggdjursfalla, uppställd avSalvador från Tnmupasa.

En av pojkarna sade henne, att om hon tände i deras
röjning, skulle de bjuda henne på chocloInte fullt mogna majskolvar, som kokats i vatten. De äro mycket
välsmakande., när den blev
färdig. Det gick grodan in på. Hon hoppade mitt ut i
röjningen, och där tände hon eld. Under tiden hade
pojkarna tänt i alla fyra hörnen på röjningen, så att hela
röjningen brann. Grodan kunde inte komma ut. Hon
kastade sitt vatten, men hon kunde inte släcka elden.

Hon brann upp och dog.»

Jämföra vi de sagor, jag här samlat, med dem från,
moseteneindianerna, som vi lärt känna vid övre Rio Beni
icke så långt från Tumupasa och inte heller så ofantligt
långt från Cavinas, finna vi, att de äkta indianska sagorna
här vid Rio Beni äro alldeles olika hos cavina, tacana
i Tumupasa och hos mosetene. De äro även olika de
sagor, man känner från andra stammar i Bolivia och det
övriga Sydamerika.

Det är blott moderna sagor med europeiska motiv, av
vilka några äro återgivna i nästa kapitel, som här ha en
vidsträckt utbredning. De ha i sen tid berättats från stam
till stam, när indianerna t. ex. som paddlare varit ute på
resor.                                                            





TRETTIOSJÄTTE KAPITLET.
Moderna sagor och berättelser från 
cavina- och tumupasaindianerna.


Biblisk historia.

Naturligt är, att missionen och för övrigt
förbindelsen med de vita icke varit utan
inflytande på dessa indianers sagor. Vad
de hört av utomstående, ha de likväl
omarbetat efter egen fantasi, och därav ha
uppstått versioner av den bibliska historien, som icke äro
utan sina komiska moment. En sådan ha vi redan lärt
känna i det föregående från maropaindianerna.

Vetenskapligt intresse sakna ej dessa sagor, då de
giva oss en inblick i huru ett kulturfolks sagor omvandlas,
när de omplanteras hos ett naturfolk.

Om någon av de katolska missionärer, som verka
bland indianerna, kommer att läsa nedanstående —
liksom Kristi historia berättad av Puli — böra de få
åtskilligt att tänka på. De böra inse, huru ytlig deras
religionsundervisning varit, de böra även förstå, vad som i främsta
rummet kan intressera indianerna av den kristna
religionen. Det är berättelsen, sagan i denna. Gamla
testamentets genesis är nästan lika naiv som t. ex.
mosetene-indianernas skapelsehistoria. Genom denna går likväl som
en röd tråd tillvaron av en stor gud, och det är ju denna,
som missionärerna i främsta rummet vilja, att de hedniska
folken skola lära känna.

Även Nya testamentet har många berättelser, som
tilltala indiansk fantasi. Kristi underverk likna ej så litet
medicinmannens. Hans sätt att med saliv bota sjuka är
nästan identiskt med dennes. När han driver djävlarna in
i svinahjorden, gör han ungefär samma underverk som
svintrollet, som förvandlade svärmodern till en sugga.Se sid. 472.
På bibelns sagor och berättelser kunna missionärerna
sedan bygga vidare och lära indianerna den sköna, den
upphöjda moral, som gör kristendomen till religionernas
konung. Sagorna, berättelserna skola blott tjäna till att
väcka intresse. Dessa kunna indianerna förstå, ty de likna
inte så litet dem, som deras fäder berättat om aftonen vid
den slocknande lägerelden.

Babels torn.

Berättad av en tumupasaindian i Cavinas.

»De gamla ville ta fast stjärnorna, månen och solen.
De sträckte på sig men nådde ej upp till dem. De
planterade då ett träd, 'túmi', som växer mycket högt. Detta
växte och växte men nådde likväl ej upp till himmelen.
De sökte då reda på en lång stång, och den bundo de
fast i trädets topp. Den räckte inte heller upp till
himmelen. De klättrade upp och bundo en annan stång i
ändan på den första. Sedan klättrade de vidare och bundo
en ny stång i spetsen på den andra. På så sätt bundo de
ihop tjugu stänger över varandra men kunde likväl ej
nå upp  till himmelen.

Medan de på detta sätt höllo på att binda den ena
stången över den andra, kom en stark storm, som bröt av
alla stängerna, så att de och människorna, som klättrade
på dem, föllo till marken. Människorna dogo alla.»

Denna saga liknar sagan om Babels torn. Mycket
möjligt är det likväl, att den uppkommit självständigt
hos indianerna, utan främmande inflytande. Motivet,
klättrandet till himlen, är nämligen vanligt i indianska sagor.
Det, som är minst indianskt i tumupasasagan, är, att man
misslyckas, såsom när man byggde Babels torn.

Bild 235. Från Kio Madidi. Den lilla kanoten är en chamakanot.

Tornet är här i sagan, liksom indianernas hyddor,
konstruerat av hopbundna stänger.

Bild 236. Sagoberättaren.Salvador. Cavinas.


När San Pedro skapade myggen.

Berättad av tumupasaindianen Salvador, Cavinas.

»San Pedro och hans bror voro ute en natt för att
fiska. Brodern fick flera fiskar, men San Pedro
somnade, så att fisken tog med sig både krok och rev.
Följande natt gingo de åter för att fiska, och åter somnade
San Pedro, så att fisken tog bort både krok och rev.
Brodern fick flera stora fiskar. Han gjorde charquiSoltorkat kött. för
att fara in till byn och sälja, ty de voro fattiga och hade
inga kläder.

'Hur skall jag göra för att inte somna?' tänkte San
Pedro. 'Bäst är, att jag skapar någon insekt, som håller
mig vaken.' Så tog San Pedro två stora krukor med
chicha och bar dem till en pozoLugnvattensställe i floden., där han brukade fiska.
Där drack han ur chichan och kräktes sedan upp den i
krukorna. Därefter lämnade han den på stranden av pozon.
Några dagar senare gick han dit och slog med en påk
sönder krukorna. Ur den kommo alla möjliga insekter,
mygg, knott, getingar, flugor o. s. v. Så satte han sig
att fiska, men nu kunde han inte sitta still för alla
insekter, som stungo honom, så att han måste gå av och
an på stranden. Då kom en fisk och tog bort både rev och
krok igen.

Brodern hade fångat mycket fisk och hade gjort en
hel mängd charqui. San Pedro hade bara fått två fiskar.
'Bäst att jag söker fånga en alligator. Vi kunna blanda
den torkade fisken med charqui av alligator,' sade San
Pedro. 'Det är inte värt; det kunna de upptäcka i byn,'
sade brodern, 'Det är inte farligt, charqui av alligator
ser ut som fisk,' sade San Pedro.

Han gjorde en stor krok av trä och lade ut på
stranden. Följande dag hade han en stor alligator på kroken.
Ensam kunde han inte få den i land. Då kom brodern och
hjälpte honom. Det var en stor best. De gjorde charqui
och blandade med den torkade fisken. Sedan foro de till
byn och sålde charqui och köpte kläder.

Därefter återvände de hem och fiskade och gjorde
mera charqui. En dag ville brodern åter gå till byn för
att sälja fisk. San Pedro ville inte gå med, ty han hade
fått espundiaDenna sjukdom är mycket allmän i trakten av Turnupasa. I samband
med moseteneindianernas sagor har jag redan omnämnt espundian.   (Sid. 264.) på benet. När brodern kom tillbaka, var
San Pedro försvunnen. Han hade gått upp till himmelen.»

Cocabusken.

Berättad av tumupasaindianen Salvador i Cavinas.

»När Vår Herre föddes, gol tuppen: 'Jesus Kristus är
född! Jesus Kristus är född!' Då kommo alla djur för
att bli välsignade. Först kommo korna och sedan fåren.
En duva flög omkring och underrättade djuren. Duvan
kom till sköldpaddan. 'Vår Herre är född; skall du inte
gå för att hälsa på honom och bliva välsignad?' sade
duvan. 'Jag har inte tid, jag har så mycket att beställa,'
sade sköldpaddan. Så kom duvan till bältan. 'Vår Herre
är född, skall du inte gå för att hälsa på honom och
bliva välsignad?' sade duvan. 'Jag har inte tid, jag har
så mycket att beställa i mitt hus,' sade bältan. Så kom
duvan till sengångaren. 'Vår Herre är född, skall du gå
för att hälsa på honom och bliva välsignad?' sade duvan.
'Nej! jag har sendrag,' sade sengångaren. Sedan dess
går den alltid så ytterst långsamt.

Judarna, d. v. s. djävlarna, sade: 'Inte är det där
barnet Vår Herre,' och så sökte de att döda honom. Vår
Herre, som på kort tid hade vuxit till en man, måste fly.

När Maria santisima kom hem, fann hon inte sin son.
'Var är min son?' sade hon och gick för att söka honom.
Hon red mycket långt på sin åsna och var alldeles slut av
hunger. Det visste Vår Herre.

'Min stackars mamma, som är så hungrig,' sade han.
'Jag skall hjälpa henne,' och så välsignade han
cocabusken i skogen. Det var den vilda cocan.Cocabusken lär förekomma vild i dessa trakter. Det är antagligen
Erythroxylon Ulei. Om användningen av cocan se sid. 156.

När Maria santisima kom dit, där cocabusken växte,
stannade hennes åsna och ville inte gå längre. Då förstod
Maria santisima, att hennes son hade välsignat buskarna
vid vägen, för att hon skulle tugga bladen. Hon tuggade
cocabladen och kände sig ej alls trött och hungrig.

Sedan red hon vidare och kom till en hydda. Där
bodde två ensamma kvinnor. De frågade henne, om hon
ville ha chicha. Maria santisima frågade, om det var
chicha av mandioca. Det ville hon inte ha, ty av den
fick man ont i magen. Man bjöd henne då chicha av majs.
Hon drack denna chicha och välsignade den. Sedan dess
dricka människorna chicha av majs.

Maria santisima frågade efter sin son. 'Han
passerade nyss här förbi,' sade de. 'Judarna vilja döda
honom, därför måste han fly,' sade hon.

De frågade, om hon var hungrig. 'Nej,' sade hon och
berättade om cocabusken, som hennes son välsignat. De
bådo henne visa dem, var denna buske växte. Hon sade,
att det var tätt intill vägen. 'Hur ska vi kunna finna den
där?' sade de. Maria santisima lovade då att visa dem
cocabusken. Hon följde dem dit, och så tog hon ett blad.
'Detta skall ni plantera, så kommer det att gro och växa
till en buske,' sade hon. 'Hur skall ett blad kunna gro?'
sade de. Likväl stoppade de cocabladet i jorden. Följande
dag var det en liten planta, och på fyra dagar var det
en buske med bär. Dessa ramlade ned och grodde och satte
åter frukt. Kvinnorna sådde dessa bär uti odlingen. Från
dem härstammar den riktiga cocan, och sedan dess tugga
kvinnorna coca.

Kvinnorna äro ägare av cocan. Männen tugga också
coca, men de ha cocan blott som lån.»

I det föregående har jag berättat, att quichuaindianerna
säga, att Maria santisima var den, som först tuggade coca.
Jag framhöll även, att jungfru Maria av quichua
sammanblandas med Pachamama, som ofta kallas la virgen
(jungfru) Pachamama. Ursprungligen ha quichuaindianerna
troligen tänkt sig, att Pachamama upptäckt cocan. Troligen
är det från quichuaindianerna, som tumupasaindianerna
fått denna saga om cocabuskens uppkomst.

Elakt är det att sätta likhetstecken mellan judar och
djävlar. Det ha indianerna troligen lärt av de katolska
missionärerna, som äro arga antisemiter. Underlig är
tankegången i denna sagas sista meningar. »Kvinnorna
äro ägare av cocan, männen tugga också coca, men de ha
cocan blott som lån.» Det skulle visa, att kvinnorna först
ensamma odlat coca. Nu röja männen odlingen och så,
under det att kvinnorna och barnen skörda cocabladen.
Det är den skarpa arbetsfördelningen mellan könen i
indiansamhället, som här framhålles på ett så
egendomligt sätt.

Papa santosDen helige fadern. två sakristaner.

Saga, berättad av tumupasaindianen Salvador i Cavinas.

»Papa santo hade två sakristaner. Den yngre av dessa
var en gam. En dag skulle Papa santo läsa mässan. Den
äldre sakristanen fanns ej tillstädes, och gamen skickades
att söka honom. Han fann honom efter tre dagar död. Då
gamen inte hade ätit på tre dagar, åt han av liket. När
sakristanerna icke kommo tillbaka, skickade Papa santo
en liten duva för att hämta dem. Denna kom tillbaka och
berättade, att den yngre sakristanen hade ätit av liket
av den äldre.

'Då skall han för alltid äta as och alltid förbli hungrig
och fattig,' sade Papa santo.

San Pedro skickade duvan att hämta sakristanens
huvud. Han ville ha det att se på. När duvan kom 

Bild 237. Indianerna dansa utanför klostret. Cavinas.1, 2 franciskauermunkarna, som förestå missionen,3 mr Collins, 4 doktor Barbery.

tillbaka med huvudet, skickade Papa santo henne för att
hämta ett. revben av den döde sakristanen. Av revbenet
och lera gjorde han honom levande igen.»

Profana sagor och berättelser.

Det är i sista stund, som vi här samlat sagor, då
de gamla sagorna allt mer och mer hålla på att trängas
ut av fantasirikare nya. Cavinas känna sålunda numera
sagan om hästen, som gjorde pengar, om räven, som
låtsade vara död och blev lagd på kärran, som han plundrade,
och om månen, som speglade sig i vattnet och såg ut
som en ost, så att räven hoppade efter den, och andra
sagor, som de hört av de vita.

En saga, som jag antar först ha spritt sig på senare
tider över dessa trakter, är sagan om jaguaren och
vildkatten. Versioner av samma saga har jag hört hos chanéIndianliv. l. c.
och baureIndianer och Vita 1. c. Vildkatten är såväl i chanésagan som i
bauresagan ersatt med räven!. Den är inte alls i stil med dessa indianers
andra sagor utan liknar de europeiska sagor, i vilka ett
slugare djur lurar ett dummare. Salvador berättade den
på följande sätt:

»Tillsammans med sin brorson, Tomitivo, höll jaguaren
på att fånga fisk med gift. De fingo en hel massa fisk.
Jaguaren sade åt brorsonen, att han skulle gå hem till sin
faster (jaguarens hustru) och bedja henne komma för att
hämta fisk. Vildkatten Tomitivo gick till jaguarens hydda.
Fastern tyckte, att det var sent, och sade, att hon först
ville gå följande morgon.

Xär det blev tid att lägga sig, sade Tomitivo: 'Jag har
ingen bädd med mig, får jag ligga hos dig inne i ditt
myggnät.'

'Nej, det får du inte. Du får ligga på marken,' sade
fastern.

'Där är mycket mygg,' sade vildkatten, som ville
sova med sin faster.

Litet senare på natten sade vildkatten, då en fågel,
'Tonónu', skrek utanför hyddan: 'Där kommer en íshauva,
det är bäst, jag kryper in till dig.' Fastern ville först inte,
men då hon var rädd, lät hon honom komma in.
Vildkatten sov nu hela natten med sin faster. Följande
morgon sprang han sin väg.

Jaguaren hade fått veta, att vildkatten sovit med hans
hustru. Han kom hem alldeles ursinnig och slog ihjäl
henne. Han begav sig sedan i väg för att söka upp
brorsonen och döda honom.

Han hittade brorsonen, som låg och sov på en
trädstam. Med håren från sin hustrus könsdelar kittlade han
vildkatten i ansiktet. 'Att inte flugorna låta mig vara i
fred,' sade vildkatten. Jaguaren kittlade honom ännu en
gång. 'Kan inte flugorna låta mig sova i fred, jag är trött
efter att hela natten ha älskat med min faster,' mumlade
vildkatten. Jaguaren kittlade honom lite hårdare. Han
vaknade då, och när han fick se jaguaren, kastade han
sig ned från stocken och började springa, allt vad han
orkade. Efter sprang jaguaren.

När vildkatten såg, att han skulle bli upphunnen,
kröp han in i en håla. Uppe i ett träd satt en gam. 'Vakta
här, medan jag går hem efter en skogskniv!' sade jaguaren
till gamen. Denne satte sig utanför hålan, och jaguaren
gick för att hämta kniven.

'Titta riktigt hit!' sade vildkatten. När gamen
spärrade upp ögonen, kastade vildkatten en näve jord i dem
och sprang sin väg.

När jaguaren kom, frågade han: 'Var är min
brorson?'

'Han förstörde mina ögon, och sedan sprang han sin
väg,' sade gamen.

Jaguaren skyndade åter efter vildkatten. Han fick tag
i honom, där han höll på att äta motacuFrukten av en palm, Attalea princeps.. 'Är det gott,
det där?' sade jaguaren.

'Det är mycket gott,' sade vildkatten.

'Hur gör man dà?' frågade jaguaren.

Vildkatten visade, hur man med en sten skulle slå
sönder motacu. Jaguaren skulle också försöka. Då lade
vildkatten dit en kvist, så att när jaguaren slog med stenen,
slant den och slog honom på handen. Vildkatten sprang
sin väg.

Jaguaren skyndade åter efter vildkatten. Han hittade
honom nedanför ett träd. 'Kom hit, där finnas
papegojungar uppe i hålet,' sade vildkatten. Det var ett murket
träd. 'Du, som har långa armar, kan komma åt dem, om
du klättrar upp,' tillade han. Jaguaren klättrade upp. När
han kom upp i trädet, brast detta, och jaguaren ramlade
till marken och slog sig grundligt. Vildkatten sprang
sin väg.

Jaguaren skyndade efter vildkatten. Han fick snart tag
i honom. Han höll på att stöda en trädstam, som stod
lutande. 'Hjälp mig att stöda den här stammen, medan
jag springer efter en stock,' sade vildkatten. Jaguaren
ställde sig mot stammen. Vildkatten sprang sin väg. Efter
en stund ropade jaguaren: 'Skynda dig med stocken!'
Han fick inte något svar. Han förstod, att han blivit lurad.

Jaguaren skyndade åter efter vildkatten. Han fann
honom vid en sjö, där han höll på att meta. 'Här är
mycket fisk, ska farbror inte försöka?' sade vildkatten.
Jaguaren lade ut tassen i vattnet, ty en av hans klor är
hans metkrok. Då kom en palometafisk och bet av en av
hans fingrar. 'Aj! Aj!' sade jaguaren och rullade sig på
marken. Vildkatten sprang sin väg. Jaguaren sprang efter
och fick tag i hans svans, och så ryckte han loss svansen
och åt upp den. Efter en stund fick han åter fatt på
vildkatten och åt upp honom hel och hållen.»

Följande saga eller rättare berättelse, som Salvador
återgav för mig, är tydligen alldeles modern. Troligen
skildrar den en händelse, som verkligen inträffat. Vi se,
att indianerna ej gilla, att en kvinna gifter sig blott med
tanke på att bli försörjd. Gifter hon om sig alltför snart
efter sin makes död, har hon all anledning att frukta hans
hämnd.

»Där var i Tumupasa en man, som hade dött och
som blivit begravd på kyrkogården. Hans hustru grät.
'Vern skall nu skaffa mig kött, av vem skall jag nu få
kläder?' sade hon. Hon hade inga barn, ingen far och
ingen mor, blott en gammal faster, som vaktade odlingen
åt henne. En dag gick hon gråtande för att hämta en
höna i odlingen. Hon gick och tänkte: 'Huru skall jag
nu få kött? Huru skall jag nu skaffa mig kläder?'

På vägen mötte hon en man, som var änkling: 'Varför
gråter du?' sade han.

'Min man är död, och nu har jag ingen, som jagar åt
mig och som köper mig kläder,' svarade hon.

'Vill du inte gifta dig med mig?' sade änklingen. Först
tvekade hon, sedan lovade hon att gifta sig med honom.
Nästa söndag skulle de gifta sig. Hon skulle tala vid
munken.Tumupasa har varit mission.

Hon fortsatte helt nöjd till odlingen, och där hämtade
hon tre höns och tre ankor. Gumman tyckte inte riktigt
om, att hon tog dem, men hon sade likväl: 'Du får gärna
ta dem, de äro ju dina.' Hon gjorde sig sedan i ordning
för att gå hem till byn. 'Det är bra sent. Innan du
kommer till byn, blir det mörkt,' sade fastern. 'Jag skall
skynda mig,' sade dottern. Så gick hon.

När hon kom till en korsväg, som förde till en annan
odling, stod hennes man där. 'Så, du tänker gifta om
dig redan, och ändå har jag inte varit död ett år, inte ens
en månad,' sade mannen. Av rädsla kunde hon inte svara.
Då fick hon se en man, som kom på den andra stigen från
sin odling. 'Kom och hjälp mig! Här står min döda man!'
ropade hon. Den andre sprang fram med sin båge och
sina pilar, men då var den döde redan försvunnen. 'Akta
dig, han kommer tillbaka till  dig i natt,' sade mannen.

När kvinnan kom till byn, gick hon och berättade för
munken, att hon träffat sin döde man. Då sade han: 'Vi
skola gå till kyrkogården,' och så gingo de dit. 'Verkligen,
där är ett hål i graven. Han har gått ut, han måste vara en
fördömd. Kommer han i natt till dig, ska vi passa på,'
sade munken.

På natten var änkan ensam i sin hydda. Munken
och de andra i byn vaktade för att se, om mannen skulle
gå in i hyddan. På natten kom han. De sågo honom
gå in i hyddan. Då smögo de sig fram. När de kommo
in i hyddan, var han likväl försvunnen.

'Bäst är, att vi gräva upp benen och bränna dem, så att
han inte kommer tillbaka,' sade munken. De gingo till
kyrkogården, och där funno de graven orörd. Han hade
tydligen gått ned i graven igen. De grävde upp benen och
brände dem.

Änkan gifte sig på söndagen med den andre mannen.
Första dagen sovo de. Andra dagen gick mannen, som var
en stor jägare, med sin hustru på jakt. De gjorde läger
i skogen. Mannen gick ut för att döda något. Hustrun
stannade i lägret.

När hon var ensam, kom hennes döde man. Han
omfamnade henne, och hon föll ned död. Så fann hennes
andre man henne, när han kom hem från jakten.»

Intressant är att iakttaga, vilken stor roll svartsjukan
spelar i de indianska sagorna.

Ett mycket bekant motiv i de indianska sagorna är
den magiska flykten. Ehrenreich har skrivit om detta
motiv och påvisat, huru det vandrat in från Asien över
Beringssund till Amerika. Säkerligen har detta sagomotiv
även kommit in i Sydamerika i modern tid med de
invandrade vita. Den version, som jag upptecknat efter
Matéo Mayo i Cavinas, synes mig vara europeisk. Det är
blott chichan och möjligen lusningen, som äro
amerikanska.

»Det var en gång en man, som gick från by till by
och sökte arbete, så kom han till BaliBali är »el elefante», sade Matéo förklarande.. Denne skickade
honom att rensa en bred väg ända till pampan. Den
skulle han ha färdig till kvällen. Han var mycket sorgsen,
ty han visste inte, hur han skulle få den färdig. På
middagen kom Balis dotter med mat och chicha. Han åt,
och så löskade hon honom. Han sov nu med henne. När
han vaknade, var vägen färdig.

Bali skickade honom att röja en stor åker. Han skulle
ha den färdig till kvällen. Han var mycket sorgsen och
undrade, hur han skulle hinna, Vid middagstiden kom
Balis dotter med chicha och mat åt honom. Sedan han
ätit, löskade hon honom. Han sov nu med henne. När han
vaknade, var åkern färdig.

Bali gav honom två majskolvar och sade, att han skulle
så. På kvällen skulle han hämta mogen majs. Mannen
gick och var mycket nedstämd. På middagen kom Balis
dotter med chicha och mat. Sedan han ätit, löskade hon
honom. Han sov nu med henne. När han vaknade, var
åkern full av mogen majs. Han bar hem av majsen, för att
kvinnorna skulle brygga chicha.

Bali gav honom en stor, rund sten och sade, att han
till kvällen skulle göra skålar av den. Han var mycket
ledsen och visste ej, hur han till kvällen skulle göra
skålar av den hårda stenen. Vid middagstiden kom Balis
dotter med mat och chicha åt honom. Sedan löskade hon
honom. Han sov nu med henne. När han vaknade, var
stenen förvandlad till två stora skålar.

Bali ville nu äta upp honom. Dottern varnade honom
och sade, att han skulle hålla sig vaken. På natten kom
Bali för att döda honom. Då hade han redan rymt med
dottern. Balis hustru sade åt honom, att han fick lov att
hämta sin dotter. Bali begav sig i väg.

När dottern och mannen sågo, att Bali höll på att
hinna upp dem, kastade hon sin kam, och den
förvandlades till en ogenomtränglig skog, full med taggar,
så att Bali inte kunde komma fram. Bali återvände till
sin hustru.

Hon sade, att han måste söka reda på dottern. Bali
begav sig åter i väg. När de sågo, att Bali skulle hinna

Bild 238. Cavinaindiancn Salvador framför sin majslada.

upp dem, kastade de en tvålObs! rent europeiskt element. efter sig. Denna
förvandlades till gyttja och lera,så att Bali inte kunde komma
fram. Denne återvände hem.

Bild 239. Gillrad bössa Cavinas.Tråden, som är spänd från A. över stigen, synes ej på bilden.

Hans hustru sade åt honom, att han måste ta reda på
dottern. Bali begav sig åter i väg. När de sågo honom
komma, kastade dottern en spegelObs! rent europeiskt element. bakom sig.
Spegeln förvandlades till ett träsk.

Nästa gång kastade de en nål. Den förvandlades
till branta klippor.

Sista gången förvandlades mannen till ett träd och
dottern till en blomma. Då upptäckte Bali dem ej utan
återvände hem.»

En saga, liknande denna, ha vi gjort bekantskap med
hos quichuaindianerna.

*

Upphovet till följande lilla »saga», som Salvador
berättat mig, återgiver troligen en sann händelse. Någon
indian har blivit opererad av en läkare, och denna
underbara händelse  berättas nu som en saga.

»'Edútsi', Vår Herre, lärde en gammal man, huru han
skulle bota sjuka. 'Visa, att du kan, vad jag lärt dig!'
sade Edútsi. Mannen gick, och så kom han till en by,
där det var flera sjuka. Han frågade en, vad han hade.
'Min mage har svullnat,' sade han. 'Jag skall öppna
din mage och göra ren dina tarmar,' sade mannen. Han
gjorde så, att han somnadeBedövningen., och så skar han upp honom
och gjorde ren hans tarmar. När han vaknade, fick han
bara dricka litet vatten. Sedan förde han honom till Vår
Herre. Nu såg Vår Herre, att han kunde bota sjuka.

Den gamle mannen gick sedan omkring över hela
världen och lärde alla medicinmän, huru de skulle bota
sjuka. Edútsi gick upp till himlen och kom ej tillbaka.»

Det var bestämt en blindtarmsoperation!

*



Bild 240. Cavinabarn.




TRETTIOSJUNDE KAPITLET.
Cavinaindianernas religiösa föreställningar. 
Några jämförelser.


I sagorna få vi en ganska god inblick i
indianernas föreställningar om demonerna. Dessa
identifiera de ej med de döda. Liksom
andra indianer frukta naturligtvis även
cavinaindianerna de avlidnas andar,
»yata-nána». När någon dör, bygga de för dörren på hyddan
och ta upp en ny ingång på annat håll. Detta är, för
att själen ej skall komma och hämta någon anförvant,
någon syster eller bror. På den plats, där någon dött,
sätter ingen upp sin hängmatta eller gör sin bädd.

Efter döden leva själarna med varandra som förut.
En änka eller änkling gifter sig ej med en förut ogift
person, därför att den första mannen eller hustrun kommer
att efter döden göra anspråk på henne eller honom. En
änka kan däremot gifta sig med en änkling. Efter döden
går sedan var och en till sin första hustru eller man.
Dör en cavinaindian t. ex. i Riberalta, återvänder hans
själ hem till Cavinas.

När jag en dag gick med Francisco Mayo förbi
kyrkogården i missionen, frågade jag honom: »Varför sätta de
upp kors på gravarna?»

»Det är, för att andarna skola bo i dem,» förklarade han.

»Är du då inte rädd att gå här förbi?» inföll jag.

»Det är inte farligt, när man kan trosbekännelsen,»
sade Francisco.

Det är på ett för oss främmande sätt, som indianerna
resonera om döden. När min hustru varit svårt sjuk,
ha de frågat mig: »Va morir?» d. v. s. kommer hon att dö.
Frågan ha de framställt så enkelt och naturligt, som om
det inte vore något märkvärdigt att dö — och det är det
egentligen inte heller. En indian i Cavinas hade blivit
stungen av en skorpion. Indianerna ansågo mannen
ohjälpligt förlorad. Det sade de upprepade gånger högt
i den sjukes närvaro, vilket naturligtvis inte bidrog till
att pigga upp honom. Han hade mycket svåra smärtor,
men han kom sig.

Det ligger mycken sanning i vad någon har sagt:
»Indianerna frukta ej döden, de frukta de döda.»

Trollkarlen i Cavinas är, som nämnt, Hipolito. När
han förhäxar någon, magrar och magrar denne, tills han
dör. »Hipolito känner något gift, som han lägger i
majsölet,» sade Francisco Mayo.

Man berättade mig, att Hipolito en gång förhäxade
en man på så sätt, att han lade sitt bälte på marken, och
så tog han ett visst slags blad och doppade dem i sin
urin och lade över bältet. En gång dömdes Hipolito av
missionsföreståndaren till 100 à 200 piskrapp. Dessa
utdelades av hövdingen. När han gick förbi hövdingen
efter bestraffningen, sade han: »Inom ett år skall du vara
död.» Dagen före ett års utgång efter bestraffningen dog
hövdingen. Vi veta redan, att han sovit med 
gummiträdets demon, som kom till honom i skepnad av en
vacker flicka.

Jag fick den uppfattningen, att Hippolito var en
olycklig, hatad man — som likväl njöt av sin makt. Han fick
aldrig vara med de andra vid dryckeslagen. En
nordamerikan, mr Collins, som en längre tid var i Cavinas,
hade på skämt sagt åt cavinaindianerna, att han kunde
förhäxa. Med största allvar bådo de honom, att han skulle
förgöra Hipolito.

Även här tror man på varsel. Sålunda bådar en viss
flädermusart liksom en uggla, kallad »yur(l)a», att någon
kommer att dö. Ett gott varsel är, när en kolibri flyger
genom hyddan. I en cavinahydda sade de vänligt åt mig,
att en kolibri, kort innan jag kom in, hade flugit genom
rummet. Det betydde, att vi skulle få angenämt besök,
sade de.

Vi ha i denna bok fått veta något om flera
indianstammars föreställningar. Det är frestande att göra några
jämförelser.

I stort sett gå deras tankar i samma banor. De ha
ingen föreställning om något allsmäktigt högsta väsen,
som griper in i människornas liv. Moseteneindianernas
kulturhero, Dohitt, spelar ingen styrande roll. Numera är
han en åskgud, och hans uppgift är att signalera till
trollkarlen uppe på Anderna att slå ut mera vatten i
floderna.

Alla indianer tro på ett liv efter detta.
Föreställningen är densamma hos alla. Man har träffat de döda
i drömmen, och man vet sålunda, att de ännu finnas till.
Ens egen själ har under drömmen varit på vandring.
Föreställningen om ett liv efter detta har den primitiva
människan ej spekulerat sig till. Den har uppstått genom
drömmarna och är säkert från ett ursprungligare stadium
än någon människostam nu står på. Onaindianerna t. ex.,
som leva på Eldslandet och som ha en ytterst primitiv
materiell kultur, ha föreställningar, som mycket likna
högre stående indianers. Vern kan med absolut visshet
påstå, att inte till och med de högre djuren tro på ett liv
efter detta. Hundar drömma t. ex. ytterst livligt, att deras
»själ» är på vandring.

Det är först genom filosofiska resonemang, som ett
fåtal människor lyckats att — med rätt eller orätt —
frigöra sig från den ursprungliga tron på själens existens
och på ett liv efter detta. För den primitiva människan
finnes det ingen förintelse utan bara förändring.

Fruktan för de döda behärskar alla indianer och även
de flesta vita. De döda äro farliga. De komma gärna
tillbaka dit, där de vistades under livet.

Man övergiver gärna platsen, där någon dött, såsom
chimane göra. Man flyttar dörren på hyddan, som
cavinaindianerna, för att den döde ej skall hitta in. Man aktar
sig att odla en döds åker såsom itonamaindianerna.

Bild 241. Dansande cavinaindianer.Medicinmannen och klockaren, Hipolito, ringer i kyrkklockorna.

MedicinmännenOrden medicinman och trollkarl äro här i boken använda i samma
betydelse. och medicinkvinnorna ha överallt
förbindelse med andevärlden. Egendomligt för 
Bild 242. Cavinabarn.

itonamaindianerna är, att de föreställa sig, att en kvinnlig
medicinman har en manlig kamrat i andevärlden och en man en
kvinnlig, Medicinmän finnes det så gott som säkert hos
alla indianstammar, och de likna varandra mycket, vare
sig de äro från de lågt stående eldsländarna eller de högt
stående quichuaindianerna. Under mina resor har jag

lärt känna en mängd av dessa värda herrar och även
några kvinnor, som kunna yrket.

Den primitiva människan tänker sig alltid ett mycket
intimt förhållande mellan människor och djur. Detta
framgår särskilt av sagorna. Mosetene sade, att alla djur varit
människor. Itonamamdianerna sade, att vrålaporna och
vildsvinen varit människor. En hel del djur, såsom
kolibrin, boaormen och vissa nattfåglar, äro chokíhua, d. v. s.
de äro avlidna människor. Huanyam anse sig släkt med
sumphjortarna, vilka de därför ej döda. Cavina nämnde
aldrig något om att djuren varit människor. En mycket
utbredd föreställning är, att medicinmännen kunna
förvandla sig till jaguarer.

*





TRETTIOÅTTONDE KAPITLET.
Till de förr så fruktade chamaindianerna.


Redan i det föregående har jag nämnt, att
vi med Cavinas som utgångspunkt gjorde
en exkursion till chamaindianerna. Jag skall
giva en kort skildring av denna färd.

Den 27 juli lämna vi missionsstationen
för att fara i kanot uppför Rio Madidi. Våra paddlare
äro sex cavinaindianer samt sagoberättaren,
tumupasaindianen Salvador. Japanen medföljer som kock. Bland
cavinaindianerna är även deras hövding, hedersgubben
Agapito Yuna, en liten man, som styvt håller på gamla
seder och bruk. Vi ha en stor och präktig kanot med
»palmbladskajuta» (bild 243).

Det är med största tvekan, som vi företaga denna
exkursion, därför att vi ha alldeles för kort tid på oss för
att studera chāma. Vi måste vara tillbaka den 18 augusti
till missionens årsfest, som ingen av indianerna vill gå
miste om. Rara för att besöka chāma skulle vi aldrig
göra denna dyrbara färd. Jag har andra planer med den.
Under paddlingen uppför floden och om aftonen vid
lägereldarna hoppas jag bli i tillfälle att studera mina egna
följeslagare, kunna vinna deras förtroende och uppteckna
deras sagor.Detta lyckades förträffligt, såsom vi sett av det föregående.

Vår färd uppför Rio Madidi är trots knott och mygg
särdeles angenäm. De, som ha hedern därav, äro våra
följeslagare, bland dem i främsta rummet vår resemarskalk,
gubben Yúna. Sällan eller aldrig har jag haft med mig
på mina färder så vänliga och omtänksamma människor
som dessa indianer. Gubben Yúna skall jag alltid minnas
som en god vän, försynt, arbetsam och full av humor.
Salvador är också en genomhygglig äldre man, som fogligt
finner sig i den underliga utlänningens alla egendomliga
påhitt. När de andra gått till vila, sitter han med mig
vid lägerelden och berättar om trollen i skogen, resonerar
om himlakropparna och redogör för den bibliska historien
i dess. indianska version. På sandstränderna bygger han
modeller av fällor och talar om jakt och djur.

Då jag börjar bli gammal i etnografyrket, förstår jag
kanske att vinna mina följeslagare. Jag låter dem efter
behag fiska, jaga och samla sköldpaddsägg. så att det
är gott om mat, ty magen bör alltid vara full, för att
en indian skall vara nöjd. Indianen förstår inte, när
man säger: »I dag ha vi inte tid att jaga.» Hur skull%e
man inte ha tid att skaffa sig mycket mat! En eller
annan liten present bruka vi ibland ge dem till
uppmuntran. Det är inga stora saker, ty indianen behöver
man ej ge mycket, utan man skall ge honom ofta. Han
är som ett barn.

Det är nu torrtid. Under regntiden vilja ej
vattenmassorna, som den tropiska himlen vräker ned, få rum
i floden. Då bryta de ned skogarna, störta flodbankarna,
dansa med jätteträden, ila i rasande fart mot Rio Beni.
Så kommer torrtiden, och vattnet har icke mera
ungdomens kraft. Källorna i bergen sina. Himlen lyser evigt
blå. Blott sunnanvinden kommer någon gång med kyla
och regn. Vattnet sjunker undan i floderna.
Trädstammarna, som fastnat i bottensanden, blottas och bilda stora
barrikader. Allt smalare och smalare blir floden. Vattnet
kommer ej mera åt att riva ned några nya träd, väldiga
sandbankar blottas. På dessa finnes ingen sten. Marken
består av fin sand, som är härlig, att slå läger på.

När vind och regn ej utplånat dem, ser man talrika
spår i sanden. Överallt ha sköldpaddorna varit. De äro

Bild 243. Från färden uppför Rio Madidi.

underliga deras breda spår med täta små intryck av fötter.
Man kan se, huru de gått upp ett stycke på sandbanken
för att lägga ägg. Ibland ha de ångrat sig och ha vänt
ned till floden igen. De ha funnit sanden för våt. På andra
ställen ha de däremot funnit lämplig sand och ha grävt
ett hål, i vilket de lagt äggen (20 à 30 st.), varefter de fyllt
gropen med sand och slätat till spåren, så gott de kunnat.

När vi komma till en av dessa sandstränder, springa vi
alla i land för att söka efter sköldpaddsägg. Det är riktigt
roligt och mycket givande. En dag finna vi över tusen
ägg, vilka motsvara mer än 500 hönsägg. Vi skjuta talrika
apor och ha sålunda gott om mat.

En dag göra vi massmord på vrålapor och fånga två
apungar levande. Den ena tages av gubben Yúna. När jag
frågar honom, vad han skall göra med apungen, säger
gubben, som inte kan tåla min alltid leende japanska kock,
illmarigt: »Den ska jag ta hem och uppfostra till kock åt
mig.»

När vi halstra aporna över lägerelden (bild 244) på
flodstranden, skulle man kunnat tro, att vi leka »omvänt
helvete». Det ser ut som människor, som rosta smådjävlar.
Äptitligt ser inte vårt dagliga bröd ut.

Mycket noga håller Yúna efter ungdomarna, att de
kasta tarmarna och magarna av aporna i floden och inte
låta dem ligga kvar på stranden. »Äta gamarna dem, kan
magen spricka på den, som äter resten av apan,» säger
gubben. Japanen vill icke äta apkött utan föredrar litet
torkat, unket kokött och en smula ris.

Det är tungt att paddla kanoten uppför floden. Där
cavinaindianerna kunna, springa de därför på
sandstränderna och i vattnet, dragande kanoten efter sig i ett
starkt rep. Försiktiga måste de vara, att de inte trampa
på någon rocka. Dessa fiskar, som ligga halvt nedgrävda
i sanden, ha nämligen en lång tagg på stjärten, som
indianerna anse vara mycket giftig.

Långsamt går det mot den strida strömmen. Domingo
brukade säga, att när Kristus skapade världen, ville San
Bild 244. Vrålaporna svedas. Männen äro cavinaindianer. Rio Madidi.

Pedro, att han skulle låta vattnet på ena sidan av floderna
rinna uppåt och på den andra nedåt. Kristus ville likväl
ej gå in på San Pedros förslag, ty han ansåg, att
människorna då skulle bli alltför lata. Det är inte utan, att
man ibland tycker, att San Pedro borde ha fått råda, ty
det är en ofantlig skillnad på att paddla uppför och paddla

Bild 245. Vår kajuta på kanoten, i vilken vi befara Rio Madidi.Olga Nordenskiöld matar en apunge. Pilarna ochbågarna äro från Chamaindianerna.

nedför en flod. Så mycket fick San Pedro likväl igenom, att
Kristus skapade strömvirvlarna, i vilka paddlarna kunna
vila sig under den ansträngande färden uppför floden.

Bild 246. Chāmaindian.

Efter över en veckas paddling möta vi tvenne små,
smala, grovt tillyxade och utbrända kanoter. Det är ett
par chāmamän och ett par chāmakvinnor, som äro ute
för att fiska och samla sköldpaddsägg. De äro skygga
men bliva snart lugna, när de se, att vi inte ha några
dåliga avsikter. Vi byta oss till några pilar, bågar och
andra föremål mot knivar och metkrokar. Därefter
fortsätta vi vidare uppför floden, under det att
chāmaindianerna paddla nedför Rio Madidi.

Överallt på flodstränderna se vi övergivna
lägerplatser. Chāmaindianerna ha där byggt avlånga hyddor,
av pilgräs, i vilka, att döma efter de talrika eldstäderna,
flera familjer bruka bo tillsammans. I en av hyddorna
ligga sönderbrutna cacaofrukter, säkerligen härrörande
från någon plantering, som anlagts här i forna tider av
missionärer. Efter ytterligare två dagar komma vi till
stora odlingar och till några välbyggda hyddor, som ligga
uppe i skogskanten. I hamnen vid floden ligga några
små kanoter. Där förtöja vi även vår ståtliga farkost och
gå upp till hyddorna för att besöka indianerna.

Där äro många kvinnor och dibarn samt ett par
män, men där finnes icke ett enda större barn. De äro
och förbliva alla försvunna. Indianerna förefalla skygga
och misstänksamma. Jag nar svårt att förstå, att detta
förfallna, smutsiga sällskap, jag har framför mig, äro de
för ännu ett par år sedan så fruktade »guarayo», de
indianer, med vilka t. o. m. Bolivias f. d. president, general
Pando, utkämpat svåra strider.

Jag använder här cavinaindianernas namn på dessa
indianer för att ej säga guarayo, såsom dessa indianer
bruka kallas. Detta för att de ej skola förväxlas med
den stora guaranistammen guarayo eller guarayú i östra
Bolivia. Cardus kallar dem även guacanagua.

En del chāma gå klädda i målade barkskjortor (bild
246). De se rätt trevliga ut. Andra gå i lumpor, som
de fått av de vita, och verka rysliga (bild 248).

Åt kvinnorna giva vi skjortor »av granna tyger och
glaspärlor, åt männen knivar och metkrokar. I hyddorna söka
vi byta oss till, vad vi se av husgeråd. Det är ej mycket,
dessa indianer ha.

Bild 247. Författaren med chāmaindianer.

Det är ej underligt, att chāmaindianerna frukta de
vita. Dessa ha behandlat dem mycket illa, och de ha
betalt med samma mynt igen. När cavinaindianerna bodde
vid Rio Madidi, överföllos och dödades många av dem
av chāma. Indianerna i en annan mission, Ixiamas, ha
i åratal slagits med dem, och många chāma liksom många
ixiama ha blivit dödade. Cavina flyttade från Rio Madidi
till stor del för deras skull. Även flera gummiarbetare
ha chāma dödat.

Bild 248. Chāmakvinna med barn.

En bildad fransman, herr M., som här förestod en
gummibarack, mördade alla indianerna i tre byar. En gång
hade han tagit några små barn till fånga. Natten efter
överfallet hade han med sitt folk slagit läger på 
flodstranden. Det var vid övre Rio Madidi. Barnen skreko,
och han kunde inte få dem att tiga. Fruktande, att
chāmaindianerna av skriken skulle lockas till platsen, tog han
barnen i benen, ett och ett, och krossade deras huvuden
mot marken. Han dödade dem så, som man brukar döda
skadskjutna apor. Denne var en »civilisationens» pioniär.
Hans liv var en kriminalroman, som slutade så, att han
blev skjuten av sin älskarinnas äkta man. Andra
utlänningar ha inte varit mycket bättre. I gummibarackerna
längs med Rio Beni finner man flera chāma, som blivit
sålda dit av slavjägarna.

Det är en bolivian, herr Parejas, som framför allt
har förtjänsten av att ha slutit fred med chāma. Det var
för tre eller fyra år sedan. Sedan dess arbeta de åt
honom med insamling av kautschuk, väganläggningar och
odling. För detta få de klädtrasor och verktyg. De ha
även fått några gevär, av vilka, vad jag såg, inte ett enda
dugde att skjuta med.

I barackerna vid Rio Beni påstås allmänt, att chāma
själva sälja sina barn. Det är naturligtvis oriktigt. Tycker
ni, att mamman på bild 248 ser ut, som hon skulle vilja
sälja sin unge? Flertalet barn kommo från Rio Madidi,
innan de vita hade någon som helst fredlig beröring med
indianerna där.

Chāma ha, som nämnt, även dödat åtskilliga
gummiarbetare. Redan på 1700-talet voro de fruktade för sina
överfall. De ha verkligen varit ett hinder för utforskningen
av stora områden.

Annars tämligen rättänkande människor anse, att det
varit nödvändigt att utrota chāmaindianerna. De resonera
på följande vis: »Vi köpa av bolivianska staten ett stort
landområde. Där hindra vilda indianer oss i vårt arbete.
Vi få ingen ränta på våra pengar, vi måste därför
fördriva, döda eller fånga in indianerna.» Sedan tillägga
de: »Det är ju möjligt, att ni har rätt, att man skulle kunna
vinna indianerna så småningom utan strid — men då hade
vi under tiden ingen ränta på våra pengar.»

Av detta resonemang,
typiskt för 'vår tid,
framgår, att jag som
indianvän också måste
se indianproblemet med
tanke på räntan —
annars är jag bara en
opraktisk idealist, en
narr.

Bild 249. Chamakvinnor med barn.

Vi ha vandrat över
väldiga områden av
det inre av Sydamerika,
och överallt ha vi sett,
att hela arbetsklassen
består av indianer. Vi
ha också erfarit, att det
nästan överallt varit
arbetsbrist, att det
behövs mera indianska
arbetare. Vi ha sett
indianerna arbeta i
detta tropiska klimat
och ha funnit dem göra
sin sak bra. Här på
Rio Madidi åtföljdes vi
av synnerligen käcka
och duktiga paddlare.
Dessa cavinaindianer
tala en dialekt av
samma språk som chāma, fastän de ursprungligen
antagligen icke tillhört samma stam. Vi veta även, att den vite
mannen i ett tropiskt klimat är en dålig kroppsarbetare.
Det är därför mycket oekonomiskt att utrota de vilda
indianerna. I längden ger det bättre ränta att
göra fred med dem. Det visa missionerna, där man
inte heller försmått räntan. Även själavård kan bära sig.
Det ha vi sett i Cavinas.



Bild 250. Chāmakvinna.

Bild 251. Chāmaindianer.

Cavina vilja inte riktigt erkänna, att de förstå
chāma-indianernas språk. De skämmas för släktskapen med sina
forna fiender, som ännu äro — hedningar. Därför äro de
ovilliga att tjänstgöra som tolkar.

Chāma är en hord av samma stam som
tambopataguarayo, vilka indianer jag besökte år 1904 i sällskap
med doktor Nils Holmgren. Det är ej så långt från Rio
Madidi till Rio Tambopata. Vid övre Rio Madidi och
vid Rio Heath bo ytterligare horder av samma stam.
Genom besöket hos chāma vid Rio Madidi kan jag säga,
att jag sammanknutit mina expeditioner här till ett helt.
Jag har under mina färder i Bolivia besökt alla
indianstammar på Andernas östsluttningar och även flertalet av
dem, som bo på slättlandet.Från följande stammar i Bolivia har jag gjort större eller mindre
samlingar. Inom parentes är angivet, var samlingarna förvaras, R. M. =
Riksmuseet, G. M. = Göteborgs museum.

Chiriguano (B. M. G. M.), Chané (B. M. G. M.), Mataeo (R. M. G. M.),
Choroti (R. M. G. M.) Ashluslay (B. M.) Toba (R. M.), Tapiete (B. M.)
Tsirakua (R. M.), Siriono (R. M.), Churápa (B. M. G. M.) Guarayu (R. M.),
Yuracáre (R. M. G. M.), Chimane (G. M.), Mosetene (G. M.), Cavina (G. M.),
Leco (R. M.), Chāma (G. M.), Chaeobo (R. M. G. M.), Maropa (G. M.),
Cayubaba (R. M.), Canichana (G. M.), Mojo (G. M.), Itonama (G. M.), Baure
(R. M.), Quichua (R. M. G. M.), Aymara (B. M. G. M.).

Därtill komma i Peru i gränstrakterna mot Bolivia:
Tambopata-guarayo (R. M.), Atsahuaca (R, M.) och Yamiaca (R. M.) samt i Brasiliens
gränsområde mot samma republik: Huari (G. M.), Pauserna (G. M.), Huanyam (G. M)
och Palmella (G. M.).

Från några av nämnda stammar, som äro civiliserade, har jag blott
samlat några få föremål. Det mesta av mina samlingar tillhör tyvärr
Riksmuseet. Voro de förvarade på en plats, skulle de vara de största i världen
från denna del av Sydamerika.

Chāma äro mera intressanta för vad de inte kunna
än för vad de kunna. De tillverka sålunda ej lerkärl, utan
koka födan i stycken av färska bamburör. Dessa kunna
naturligtvis blott användas en gång. Att koka i bamburör
är nästan som att koka i papper. Av alla stammar, jag
känner från Bolivia, äro de de enda, som ej ha lerkärl. Deras
släktingar och grannar i Peru, tambopata-guarayo, förstå
sig ej heller på att tillverka dylika. Däremot ha cavina,
som vi veta, vackert målade lerkärl.

Chāma kunna ej tillverka mjöl, fastän de odla mycket
majs. De ha sålunda inga mortlar eller dylikt. Jästa
drycker förstå de i motsats till alla andra indianer, vi
lärt känna under denna resa, ej att bereda. Chāma äro
sålunda helnykterister. Hos dem slipper man dricka
majsöl, som gummorna spottat i. De äro ej rökare.

Märkligt nog förstå de sig på att väva. Detta ha
de troligen lärt av någon högre stående stam. Liksom så
många andra indianstammar tillverka de barktyg, som
de använda till kläder och täcken. (Se bild 250.) Skivorna
på deras sländor äro av sten. De förstå sig sålunda på
att borra genom sten.

Chāmaindianernas bädd är den mjuka sanden på
flodstränderna. När hyddorna som här ligga i skogskanten,
bära indianerna dit sand, som de använda till madrass.
De känna liksom tambopata-guarayo ej hängmattan.

Deras prydnader av tänder och fjädrar äro desamma,
som jag beskrivit och avbildat från indianerna vid Rio
Tambopata,Se Ymer. 1905. H. 3. likaså deras   korgarbeten.

Herr Parejas har lärt dem att bygga rymliga hyddor.
Den äkta chāmahyddan av pilgräs, som vi se avbildad
här (bild 247) är mycket primitiv. Den liknar fullkomligt
tambopata-guarayohyddor.

Liksom de sistnämnda indianerna äro chāma stora
odlare. I deras röjningar sågo vi bananer, mandioca,
bomull, majs, sockerrör m. m.

När vi startade vår exkursion till chāmaindianerna,
förstod jag av de upplysningar, jag fått, att vi hos dessa
indianer ej skulle bli i tillfälle att göra några ingående
studier utan blott samlingar. Vi visste även, som nämnt,
att vi hos dem blott kunde göra ett kort besök. För att
vinna dessa misshandlade indianers förtroende hade det
behövts månaders tålamod, och varifrån skulle vi här ha
kunnat få följeslagare till en längre tids vistelse bland
dem. Deras f. d. fiender, cavina, voro inte lämpligt
sällskap under ett långvarigt besök hos chāma.

Några föremål från chäma är jag ej i tillfälle att har
avbilda, då mina samlingar från denna stam ännu äro i

Bild 252. Chāmakvinna med barn.

Bild 253. Olga Nordenskiöld med chāmaindianer.
Sydamerika. Deras målade barkskjortor, av vilka jag
gjorde en vacker samling, kunna vi se på bilderna. Av
vad vi för övrigt samlade från chāma, är det särskilt ett
föremål, som jag gärna skulle ha avbildat här. Det är
en klätterring, sådan som dessa indianer använda för
att lättare ta sig uppför höga, kala trädstammar.

Vi lämna chāma och återvända utför Rio Madidi, på
vars härliga sandstränder vi ännu ha några sagoaftnar.

Det är inte så underligt, att man någon gång på
en sådan lång färd, som vi nu gjort, gripes av längtan
till hemmet.

Under intryck av denna längtan skriver jag här
följande lilla skiss, som jag kallat drömmen. Kanske
passar den ej i en reseskildring. Kanske hade den inte
bort vara med... Den kom inte till, när vi hade det
svårt — utan då Vi gjorde den härligaste färden under
hela resan, oförglömmelig tack vare Yúna och Salvador.

Drömmen.

Det lyster mig att tänka som indianerna, fastän utan
fruktan för den andevärld, som de säga omger oss.

Vi ha slagit läger på en av Rio Madidis sandstränder.
Floden flyter tyst förbi. Alla andra ha gått till vila,
och jag sitter ensam kvar vid den slocknande
lägerelden.

Månen lyser på stranden. I strandkanten på
lägersidan stå de höga, solfjäderformade pilgräsen och dallra,
kastande långa skuggor ut på sanden. Mitt över floden
är urskogens mörka massa, ur vilken ett väldigt
zákuaträd reser sig stolt över alla de andra. Lianerna klättra
på dess stam och grenar för att komma utanför skuggan,
närmare solen, växternas gud. I zákuaträdet bor en ande,
men den är blott farlig, om man hugger ned trädet och
berövar anden dess boning. I trädkronorna smyga
nattaporna. En och annan fågel flyger utefter vattnet. Det
är ganska tyst, inte ens syrsor och grodor spela i afton.
Myggorna äro mindre efterhängsna än vanligt, och trots
dem slumrar jag till.

Min själ går på vandring. Den glider genom urskogen
över zákuaträdets topp, över Andernas snöfjäll, pampas
och vatten, och så stannar den på en liten bergkulle.

Först ser det ut, som om där skulle växa ett
lianomslingrat zákuaträd, men så tar det formen av en härlig
ek. Det är en gammal bekant, som sett många
människobarn leka, leva och dö. Bredvid eken är en brant klippa,
som delvis täckes av en stor murgröna. Luften doftar
av kaprifol, och fjärilarna fladdra från blomma till
blomma. Solen lyser över eken, som kastar sin skugga
ut bland trädgårdens gamla äppelträd, ut över
krusbärsbuskar och jordgubbsland. Nedanför klippan på en
grönmålad bänk sitter min gamle far och ritar med käppen
cirklar i sanden. Så stiger han upp. Han är iklädd höga
stövlar och dubbelknäppt rock och tänker sig ut över
ägorna. »Han är ju död,» tänker jag och går fram för att
tilltala honom. Då är han försvunnen.

Så komma i yrande fart två pojkar. De ha bråttom
att komma till lekstugan, som ligger i backen vid berget.
Det är mina pojkar. Den minste sätter sig och bakar
bullar i sanden. Den störste går in i lekstugan och
kommer ut med famnen full av brädstumpar. Här skall
byggas en fästning, så stark, att ryssen aldrig kan ta
den.

Jag går fram för att hälsa på dem — dä äro de
försvunna. Så börjar jag att söka dem. Jag söker i
ekskogen, i trädgården, jag springer utåt de krattade
gångarna, och så befinner jag mig plötsligt under zákuaträdet,
där jag ej kan komma fram för lianerna, som slingra
sig som ormar omkring mina ben.

Så vaknar jag.

Elden har nästan slocknat. Månen, som gått högt
upp på himlen, lyser så underbart över Rio Madidi och

Bild 254. Chāmaindianer på ¾esök i vårt läger.

dess stränder. Jag tänder en cigarrett och kastar några
grenar på elden, som åter tar fart.

När jag sökte efter veden, måtte jag ha väckt Salvador,
som kryper ut ur myggnätet och går ned till flodstranden
för att vittja sina krokar.

Utan någon fångst kommer han fram till elden. Jag
bjuder honom en cigarrett, och han tänder den på en
brand.

»Säg mig, Salvador, om jag dör här, vart går då
min själ?»

»Naturligtvis till ditt land!» säger gubben, och så
kryper han in under myggnätet igen.

»Naturligtvis till ditt land — naturligtvis till DalbyöFädernegården i Sverige.,»
tänker jag. Alldeles som i drömmen. Doge jag här och
hade indianen rätt, då skulle jag kunna vandra i
ekbackarna på Dalbyö, sätta mig på den gröna träsoffan
utanför stora byggningen, se utåt öppna havet, gå längs
med södra udden på barren under granarna och tallarna.
Där skulle jag få se mina barn leka — men aldrig kunna
tilltala dem, aldrig kunna varna dem, aldrig kunna
glädjas med dem, aldrig kunna dela deras sorger.

Åter kommer någon fram till elden för att tända
en cigarrett. Det är min japanske kock. Jag talar med
honom om Japan, och så gör jag honom en liknande
fråga, som den, jag gjorde indianen.

»Säg mig, om du doge här, vart skulle då din
själ gå?»

»Naturligtvis till Japan,» säger han, och för första
gången ser jag i hans ansikte ett annat uttryck än det
eviga leende, med vilket han annars brukar svara mig.
Så går japanen till vila.

När vi följande dag åter paddla nedför floden,
vänder jag mig till gubben Yúna och frågar honom:

»Om du doge här, vart skulle då din själ gå?»

»Naturligtvis till Cavinas,» svarar han.

Naturligtvis till Japan, naturligtvis till Dalbyö,
naturligtvis till Cavinas.

Alltid samma svar. Alla ha de kanske drömt om
sina hem, och när den eviga sömnen kommer, då tro
de, att de skola ha samma dröm igen — må vi hoppas,
mycket längre och mycket vackrare.

*

Det är i början av augusti, vi fara nedför Rio Madidi.
Vi ana inte då, att vi snart måste vända hemåt. Till
Cuzco är ännu vår lösen.

Efter ett par dagar träffa vi de chāma, vi mött på
resan uppför floden. De ha slagit sig ned på en hög
sandbank, där de byggt sig ett par hyddor av pilgräs.
De ha fiskat i en närbelägen sjö och ha haft god tur.

Här i pilgräshyddorna på Rio Madidis sand, iklädda
sina målade barkskjortor, med sina vackra bågar och
pilar, känner jag igen dem, sådana som deras släktingar
voro vid Rio Tambopata 1904, då Holmgren och jag
besökte dem. Här leva de ännu äkta indianliv.

Ännu ett par gånger möta vi chāmaindianer. Sista
gången var det på en gummibarack vid Rio Beni. Ägaren
där hade två fullvuxna chāmaflickor och en chāmagosse,
vilka han köpt. Chāmaindianerna — det är bara män —
komma iklädda lumpor, som de fått av de vita, troende,
att det är fint så. Vapnen, de ha med sig, äro gamla,
rostiga gevär. Bågarna och pilarna ha de gömt i skogen —
kanske för att inte verka »vildar». De äro alla kortklippta.
Deras ärende är att tigga och möjligen att förmå flickorna
att rymma.

Bland dessa indianer är även fadern till
chāmagossen, som är på baracken. Denne gosse, som ej sett
sin far på ett par år, är rädd för honom. Kanske minnes
han ännu tider av svält, kyla och fruktan för överfall
— där borta i urskogen. Han, som här är väl behandlad,
har snygga kläder och som har lärt sig att intaga 
regelbundna måltider, att sova varmt, att aldrig behöva fly —
fruktar sin far, fruktar vilden i trasorna.

Så mycket kan jag se, att mannen lider, när han
måste gå utan gossen. Hans eget barn har ej vågat sig
fram till honom. Övertygad är jag, att denne indian
liksom andra indianer alltid har behandlat sin gosse med
största vänlighet.

Jag misstänker, att han en dag försöker att ta tillbaka
sitt barn, som han förlorat, innan hans stam slöt fred
med de vita. Skall jag önska, att han lyckas? Skall jag
önska, att han lyckas föra honom tillbaka till urskogens
djup, att han för hans skull åter avbryter den fredliga
förbindelsen med de vita?

På gummibaracken kommer han att bli en vanlig
tjänare, där får han arbeta hela sitt liv åt andra för en
liten lön och har alltid mat och kläder. Han kommer att
lära sig att supa.

I urskogen blir det ibland svält och ibland
överflöd. Aldrig kommer han att känna sig säker för de
vita och kanske inte heller för andra indianer. Kanske
måste han leva som ett jagat djur — men han kommer
att vara sin egen herre. 

På det förra stället kommer han att bli en s. k. kristen,
på det senare kommer han att gå i ständig fruktan för
andarna i skogen.

Vi se, att frågan är svår att besvara. Vore jag
chāma-indianen, toge jag likväl tillbaka barnet.

*




TRETTIONIONDE KAPITLET.
Vi få underrättelse om världskriget och
besluta att resa hem.


Den 11 augusti äro vi tillbaka i Cavinas, där
mina följeslagare välkomnas med massor av
chicha.

Några dagar senare få vi höra,  att krig
utbrutit i Europa mellan stormakterna.
Meddelandet har kommit genom ett trådlöst telegram till Porto
Velho, ändstationen för järnvägen Madeira—Mamoré. Vi
tro, att det är ett av dessa falska rykten, som ofta cirkulera
härute, men vi besluta likväl att invänta säkra
underrättelser, medan vi under tiden fortsätta studiet av
cavinaindianernas sagor.

Först i slutet av augusti få vi säkra underrättelser
om att ett världskrig utbrutit. Man säger, att Sverige
är med på Tysklands sida. Kejsar Wilhelm är fången och
tyske kronprinsen stupad. Ryssarna äro nära Berlin.

Vad skola vi nu göra? Är Sverige verkligen med,
då kunna vi inte återvända till Europa, ty då blir jag
antagligen under vägen tagen som krigsfånge. Hur skola
vi få pengar? Resekreditivet är väl värdelöst? Vi ha
pengar att komma till Cuzco; men sedan? Vad skola vi
göra i Cuzco utan pengar? Det är några av de många
frågor,  som vi  göra oss.

Vi besluta oss till slut för att resa till Cochabamba,
där vi ha vänner och varifrån vi lätt kunna komma i
förbindelse med svenska legationen i Buenos-Aires. Över
Para våga vi ej resa, då vi ej ha någon förbindelse
där.

Jag måste erkänna, att vi plötsligt förlorat allt
intresse för våra forskningar. Det går ej mera att tänka
på sagor, på gamla indianska boplatser o. d. Våra tankar
kretsa obevekligt kring kriget.

Från Cavinas fara vi med en liten flodångare till
Riberalta. Där deponera vi våra samlingar hos ett tyskt
handelshus, då de delvis äro för skrymmande att ta
på mulåsnerygg. Vi äro även rädda för att transporten
av dem skall ta för hårt på vår kassa.Dessa samlingar äro ännu i Sydamerika. Övriga samlingar, av vilka
en stor del en längre tid troddes vara förlorade, äro nu i Göteborg, där de
förvaras på museet.

Från Riberalta fara vi över Villa Murtinho till
Guayamerin. Lyckligtvis behöva vi inte stanna mer än några
timmar på denna osunda plats. I Guayarnerin ligger en liten
ångare färdig att gå uppför Rio Mamoré till Trinidad.

På vägen anlöpa vi S:a Ana, där vi erfara, att man
ingenting gjort för att ta reda på Bergs mördare.
Utlänningarna där äro mycket förbittrade över myndigheternas
slapphet. När vi lämna S:a Ana, bli vi åter erinrade om
denna trakts osäkerhet, ty bland passagerarna till Trinidad
är en mördare, iklädd en tung fotboja.

Han tar sitt öde mycket gemytligt och går omkring
och skakar hand med passagerarna — han har ju bara haft
olyckan att i hastigt mod skjuta en medmänniska. Till
ressällskap har han utom sin fångvaktare även sin
älskarinna. Han är »turco», och därför har han väl
kommit fast. Kanske har han pengar, och då blir han nog fri.

I Trinidad byta vi ångbåt och fortsätta till
mynningen av Rio Grande och därifrån uppför Rio Chapáre.

Ångbåten för oss till en liten plats, kallad S:a Rosa.
Vi inkvartera oss i en av gårdarna, där man tar vänligt
emot oss. På stranden, där ångbåten lagt till, ha några
mojoindianer slagit läger. De skola föra posten till
Trinidad. Till S:a Rosa kommer den på mulåsnerygg
från Cochabamba.

Bild 255. Mojoindianer fläta s. k. panamáhattar.

Medan indianerna vänta på posten, sysselsätta de sig
med att fläta s. k. panamáhattar (bild 255). De göra dem
av späda palmblad. Denna för indianer så passande
hemindustri ha de lärt av jesuiterna för över 150 år sedan.

Nu fortsätta de på egen hand, tyvärr utan att göra hattarna
moderna, så att de skulle kunna sälja dem dyrt. Under de
dagar, vi äro i S:a Rosa, ser jag dem ständigt. De äro
aldrig sysslolösa, och ännu en gång får jag bekräftelse
på att indianen inte är lat, när han arbetar för egen
räkning. Som paddlare äro dessa mojoiridianer också
förträffliga.                                            

Bild 256. Yuracárekanoter i hamnen i S:a Rosa.

En aymaragumma, som kommit med samma ångbåt
som vi, dör första natten, vi äro i S:a Rosa. I hennes
lumpiga, lusiga kläder finner man över 1,000 bolivianer i
engelskt guld. Denna lilla förmögenhet har hon snålat
och svultit ihop i gummitrakterna, och nu hade hon ämnat
sig hem för att dö vid det heliga Illimani's fot nära Lago
Titicaca. En urskogens eller pampans indianska skulle
aldrig snåla ihop pengar på detta sätt. Hennes förtjänst
skulle ha gått till grannlåt och, om hon varit »civiliserad»,
till brännvin. Åter se vi ett utmärkt exempel på den
stora motsatsen mellan urskogens och fjällens indianer.
Framtid ha tyvärr blott de, som älska penningen.

Mången girig skulle ha slösat, om han hade vetat,
åt vem han hade samlat sitt guld. Säkert kommer aldrig
gummans guld fram till hennes släktingar där borta i
stenhyddorna på högslätten. Det skall passera genom
alltför många händer för att komma dit. I S:a Rosa ställer
man till en dyrbar begravning. Man lägger gumman i
en omålad tomlår, och för den tar man tiondelen av
hennes pengar — och sedan blir det fylla och slagsmål
i byn. Under fyllan slår den tillförordnade hamnfogden
sin hustru. Hon barrikaderar sig i sin hydda med hjälp
av två soldater för att skydda sig mot sin mans brutalitet.
Hela natten är det slagsmål och skrik i S:a Rosa. Det
är i sanning en »hederlig» begravning, som
aymaragumman får.

Hon ser riktigt rar ut, hamnfogdens hustru, så hon
hade förtjänat ett bättre öde. Jag har i det föregående
inte sagt många ord om kvinnans ställning bland
mestizerna här, därför att det är svårt att säga
obehagligheter om människorna i ett land, där man mötts med
stor vänlighet. Sanningen får likväl inte undertryckas
av några hänsyn, ty en reseskildring är skriven för en
eftervärld.

När en ung man här är kär, skulle man vilja tro,
att han hela livet ville bevara sin älskade som en dyrbar
klenod, att han aldrig ville se henne gråta utan ständigt
vara lycklig och glad. Han sjunger om sin lilla, vita duva,
om sitt lidande hjärta, om sin egen ovärdighet inför den
underbart sköna.

Så gifta de sig.

Trots denna vackra början äro många äktenskap bland
mestizerna djupt olyckliga. Mycket vanligt är, att
mannen, när han är full, slår sin hustru, som han i regel
med orätt inbillar sig ha varit honom otrogen.

Flera gånger ha bättre kvinnor här frågat min hustru:
»Slår aldrig er man eder?» Ni kan tänka, att de gjort
stora ögon, när hon svarat: »Han skulle bara våga.»

»Jesus Maria, vilket fruntimmer!» utropade en
mestizfru, när hon hörde, huru liten respekt min fru har för
sin man.

Man förstår kvinnans ställning, när man inbjudes
i ett hem. Ofta får hustrun ej sitta vid bordet utan
äter efteråt eller med barnen i ett hörn av rummet. I
regel anses det opassande, att hon blandar sig i
konversationen.

Mestizkvinnorna här äro i regel goda hustrur, som
förtjänade ett bättre öde. Jag har sett tyskar gifta med
bolivianskor från dessa trakter. Det är, som om dessa
kvinnor vaknat av friheten. De äro inte små vita duvor,
som man slår, utan goda kamrater.

Det finnes naturligtvis bolivianer här, som behandla
sina hustrur med aktning. Det är i regel de män, som
sett litet mera av världen.

Bland ångbåtens passagerare är även en något
avsigkommen fransman. Han har varit arkitekt i Paris, och
nu lever han som vedhuggare. Han skall hem för att
tjäna sitt land mot tyskarna. Under den stora
begravningsfyllan i S:a Rosa blir han bestulen på sina få
slantar, och nu har han inga pengar att hyra en mulåsna
till Cochabamba för. Kaptenen på ångbåten, en preussare,
tycker, att det är synd om honom, och ger honom pengar
till resan. En av ljuspunkterna i livet är, att
människorna äro inkonsekventa.
Bild 257. Yuracárekvinna bär hem bark, av vilken hon skallgöra barktyg. Rio Chapáre,

I S:a Rosa bo quichuamestizer — vilka uteslutande
parasitera på här levande yuracáreindianer. Dessa skoja
de på det mest skamlösa sätt. För en mycket ringa 
betalning måste yuracáre arbeta åt dem, paddla kanoter, lastade
med varor, till Trinidad och röja deras odlingar. Yuracáre
ha nämligen skulder till dessa herrar arbetsgivare.

Bild 258. Yuracárekvinnor. Rio Chapáre.


Bild 259. Yuracárekvinna. Rio Chapáre.

Mestizerna leva i ständig strid med de
franciskanermunkar, som ha en yuracáremission vid Rio Chimoré.
Munkarna anse sig även ha rätt till indianerna. Framför
allt söka de att ta hand om yuracárebarnen.

Otvivelaktigt trivas indianerna bättre som tjänare åt
mestizerna än i missionen. Orsaken till detta är tyvärr
den, att de tycka så mycket om brännvin och att
missionärerna försöka att bekämpa superiet, under det att
quichuamestizerna, som själva supa, gärna se, att indianerna
också göra det, ty då skaffa de sig skulder.

Bild 260. Yuracárebarn. Rio Chapáre.

Yuracáre föredraga även att vara tjänare åt mestizerna,
därför att de som sådana bättre än i missionen kunna
leva sitt eget äktindianska liv. Mestizerna låta dem bo

Bild 261. Från vägen mellan S:a Rosa och Cochabamba.

Bild 262. Urskogsbild från vägen mellan S:a Rosa och Cochahamha.
familjevis och föra ej ihop dem i byar. Yuracáreindianen
tycker inte om för mycket grannar. Detta är orsaken
till att denna stam, som blott räknar ett par tusen individer,
bor över ett så väldigt område. Vi ha redan en gång förut
mött dem under denna resa. Det var, som vi veta, hos
chimane vid Rio Maniqui.

År 1908 besökte jag yuracáre. Det var vid Rio
Chimoré. Jag var då även i missionen, vars undergång
jag då med orätt förespådde. Efter vad jag erfor i S:a
Rosa, har missionen tvärtom på sista åren gått betydligt
framåt. Det beror säkerligen på att missionen varit i
goda händer — ty den missionär, som verkar bland
yuracáre, den har ett hårt arbete. Bland dessa indianer ha
många missionärer misslyckats.

De få dagar, jag här är i tillfälle att iakttaga yuracáre,
använder jag huvudsakligen till att ta fotografier. Detta
därför, att min fotografering 1908 inte hade lyckats. Filmen
hade skadats av fukt.

Yuracáreindianerna ha ett egendomligt utseende. Mest
i ögonen fallande är deras långsmala ansikten. De äldre
männen ha ofta något mycket distingerat över sig. De
skulle göra sig utmärkt i frack och vit halsduk. Flickorna
se käcka ut. Inte ens mestizerna, deras husbönder, lära
våga sig på något fuffens med dem. Yuracáre äro lika
svartsjuka om sina kvinnor som chimane. Därför finnes
det inga eller ytterst få yuracáremestizer.

Liksom chimane ha yuracáre mycket purupuru. De
vita, ofta svartblå fläckarna vanställa dem ibland som
äldre.

Vi besöka några av deras hyddor i närheten av S:a
Rosa. På ett ställe har man aftonen förut festat mycket
grundligt. Männen ligga utsträckta på marken i sina
vackert målade barkskjortor och sova ruset av sig.
Kvinnorna, »arbetarhustrurna», hålla däremot strävsamt på med
allehanda göromål.

Omkring hyddorna äro stora, välskötta odlingar med
mandioca och mycket annat. Mestizerna förklara, att dessa
odlingar tillhöra dem. Yuracáre arbeta, och mestizerna
ta skörden. Arbetare och arbetsgivare.

Vi lämna S:a Rosa, sedan vi lyckats hyra några
mulåsnor. Stackars djur, de ha stora, stinkande sår på
sidorna och ryggarna.

Denna gång rida vi ej någon igenvuxen liten stig, som
när vi för ett år sedan togo oss från Cochabamba till
Covendo, utan »stora vägen», den väg, som den
regelbundna posten går och som talrika karavaner och resande
årligen passera. Det kan vara lärorikt att gå en sådan
väg, som är den näst viktigaste förbindelseleden mellan
två områden i ett land, av vilka vart och ett är större än
Sverige.

Vägen mellan S:a Rosa och Cochabamba rider man
på åtta dagar, och det fordras att kunna rida säkert,
isynnerhet om man gör denna färd under regntiden. Först
måste jag säga, att denna stora väg är en stig och ingenting
annat. När man lämnat S:a Rosa, rider man genom härlig,
hög urskog, där solen sällan tittar in för att torka upp
marken. Denna är därför ett träsk, där mulåsnorna för
varje steg sjunka ned till knäna. Ibland upplöser sig
stigen i ett nät, ty var och en har försökt att ta sig fram
efter sitt huvud för att finna litet hårdare mark att rida på.
Bäst är det att i sådan terräng ge mulåsnorna lösa tyglar,
ty de veta ofta bättre än ryttaren, var det inte är
bottenlöst. Sedan söker sig vägen upp längs med floderna och
över floderna, där vaden kunna vara farliga nog. Värst
blir det, när man skall börja att klättra uppför bergen.
Där är marken liksom såpad, och i såpan ha bildat sig
runda hål efter alla mulåsnehovar, som trampat där. Djuren
måste stiga i hålen steg för steg. Längre upp blir vägen
brantare och följer stundom bråddjupen, där ett felsteg
av mulåsnan vore en säker död.

Efter några dagars ritt blir vägen bättre. Man
kommer upp till quichuaindianernas cocaodlingar, och där
ha dessa stenlagt stigen, för att den ej skall spolas bort
av de våldsamma störtregnen.  Man finner inga härbärgen

Bild 261. Från vägen mellan S:a Rosa och Cochabamba.

Bild 264. Quichuahydda.
vid denna »stora väg» utan måste de första nätterna slå
läger i skogen och längre uppåt bergen i någon
indianhydda.

Vad jag velat framhålla, är, att det är en urusel stig,
som här förbinder fjällen och slättlandet. Läsaren kan
förstå, vad detta betyder, när jag tillägger, att detta är den
enda stig, som för närvarande förbinder Cochabamba
direkt med de av ångbåtar befarna floderna i nordöstra
Bolivia. Allt ekonomiskt utbyte mellan fjälltrakterna och
slätten blir på detta sätt ytterst kostsamt, i många fall
omöjligt. Jag har redan i ett annat sammanhang
framhållit, huru svårt och dyrbart det är att komma från
Cochabamba till Rio Beni. Det är därför naturligt, att
den järnväg, som här planlägges och som jag omtalat
i det föregående, skall bliva av oerhörd betydelse.

Jag sade, att de sista dagarna innan vi gå över
fjällkammen, passera vi genom quichuaindianernas
cocaodlingar. Dessa indianer äro icke bofasta utan komma
tidvis från Cochabambadalen för att sköta sina odlingar.
Dessa ha de till stor del anlagt på välbyggda terrasser,
s. k. andenes. De se mycket välskötta och trevliga ut.
Det härskar flit och ordning.

I dalarna regnar det ofantligt mycket. Husen äro
därför byggda med mycket starkt sluttande tak (bild
265) och i regel på pålar, med golv av grovt tillyxade
plankor, så att invånarna äro något så när skyddade
för fukten. Detta är så mycket viktigare, som dessa
dalar äro mycket malariasmittade. När jag kom hit,
hade jag inte haft malaria på flera månader, men strax
efter besöket fick jag ett anfall, antagligen orsakat av
en ny infektion. Min hustru hade i Cavinas och under
Madidifärden blivit mycket bättre från sin malaria. Hon
blev lyckligtvis inte återigen sjuk här.

Cocaodling spelar, som vi veta, en stor roll i Bolivia.
Man beräknar den årliga cocaskörden till mellan 3 och
4 millioner kg. Den är värd ungefär 3 millioner bolivianer.
Coca tuggas av alla aymara och quichua samt av några
urskogsindianer, som troligen lärt sig denna last av
fjällindianerna. Cocatuggningens påstådda skadlighet är icke
bevisad.                                                             

Bild 265. Quichuahydda mellan S:a Rosa och Cochabamba.

Vi äro nu nära passet. Det är sista gången under
denna resa, vi sova på bara marken.

Bakom fjällkammen är Cochabamba. När vi kommit
över passet, få vi syn på Tunaris vitklädda topp. Det
är jämnt ett år, sedan vi sågo den sist, jämnt ett år,
vi levat i urskogarna.

Bild 266. Från den skoglösa Cochabambadalen. Cuchicanchi.


Det året vill jag ej ha ogjort och inte heller min
hustru. Modigt har hon följt mig överallt, och därför
är jag henne tacksam.

*

Stackars Berg, som ligger där borta på den lilla
kyrkogården på den stora pampan, som drömde om ett
eget hem under björkar och granar — han fick aldrig
återse Tunari.

                                                                     *

Ett par dagar senare äro vi i Cochabamba, där vi
få veta, att Sverige är neutralt. Vi besluta oss likväl för
att resa hem.

Här träffa vi åter överste Fawcett, som vi lärt känna
vid Rio Guaporé. Han skall hem till kriget.

Fawcett har upptäckt vid Rio Mequens en betydande
indianstam, vilken aldrig förut besökts av vita. Han kallar
dessa indianer mashubi. De tala ett annat språk än
huari men tyckas ha en med dessa likartad materiell
kultur.

*





FYRTIONDE KAPITLET.
Bolivia, indianerna och världskriget.Skildrar förhållanden i oktober 1914. Sedan dess kan mycket ha
förändrat sig.




I Cochabamba talar man naturligtvis bara
om kriget. Så gott som alla bolivianare äro
för ententen, d. v. s. för fransmännen.
Man förenklar frågan så: för Tyskland eller
för Frankrike. Ryssarna känner man ej
närmare till, så att dem betraktar man blott som en faktor,
som skall kunna i hög grad bidraga till att hjälpa
fransmännen till seger. Österrike är även för dem ett tomt
ord. Skulle England och Frankrike ha råkat i krig, hade
man på samma sätt haft sympatier för fransmännen. Nu
är England Frankrikes allierade, och därför önskar man
även engelsmännen seger.

Att de sydamerikanska folken ha sympatier för
Frankrike, är ej så underligt. De äro latinska folk. Flertalet
bildade sydamerikaner läsa franska böcker, deras
tidningar hämta ständigt artiklar ur den franska pressen,
kvinnorna kläda sig efter franska moder o. s. v. Det
övriga Europa utom naturligtvis Spanien har ett mycket
ringa inflytande på dessa staters kulturliv, på seder och
bruk. Paris har blivit för mången sydamerikan ett slags
Mecka. De, som varit där, ha trivts där, och de, som
inte varit där, drömma om att en gång få komma dit.
Även obildade personer med ytterst dunkla geografiska
begrepp ha hört talas om Paris. Karaktäristiskt nog

Bild 267. Quichuaindianskor valla får. Cuchicanchi, Cochabambadalen.

frågade mig en gång en man här: »Är Europa en stad i
Paris?» Det var naturligtvis en alldeles obildad man, men
det hindrar inte, att vad han sade är ganska betecknande.
Inte minst för dem, som knappast känt en fransman eller
fransyska, äro dessa omstrålade av en nimbus av elegans.
Fransmannen har otvivelaktigt en stor förmåga att förstå
sydamerikanarna och att bli förstådd. Till Bolivia har
detta hemkära folk sänt ytterst få emigranter, de ha
därför aldrig blivit så många, att de blivit besvärliga.

En annan orsak till sympatierna för Frankrike är
den, att fransmännen blevo slagna 1870—71. Många
människor känna naturligt nog sympatier för den svagare,
den besegrade. Och man förstår, att ett andra
nederlag...

Man tycker å andra sidan ej om tyskarna. De äro
för duktiga, för målmedvetet arbetsamma. På ett par
årtionden ha de lagt under sig större delen av handeln
i Bolivia. Landets egna söner ha ej kunnat ta upp
konkurrensen med dem, och det ligger mycken sanning i
vad en stor boliviansk estanciero sade till mig om S:a
Cruz de la Sierra:

»Först bodde indianerna vid torget, sedan kommo
vi, och då flyttade indianerna till utkanterna, och vi slogo
oss ned vid torget. Så kommo tyskarna och slogo sig
ned vid torget, och då blev det vår tur att flytta till
utkanterna.»

Inget folk vill flytta till utkanterna i sitt eget land,
därför äro tyskarna ej omtyckta. Engelsmännen ha även
de skaffat sig stort ekonomiskt inflytande i Bolivia, men
det märks inte så mycket av den stora allmänheten, ty
de bygga järnvägar, exploatera gruvor o. d. och
konkurrera ej såsom handelsmän med landets egna söner,
som också tycka om handel, fastän de ej förstå yrket
så väl som tyskarna.

Något, som mycket bidragit till den antityska
stämningen i Bolivia, är kreditsystemet. Människan är nu
så beskaffad, att hon inte tycker om den, hon lånar
pengar av — när han kräver. Det är naturligt, att tyskarna
måste kräva dem, som äro skyldiga för varor och
penningar, men de borde ha varit försiktigare i att ge kredit
till höger och vänster, isynnerhet i ett land, där alla
lån växa med minst 12 proc. om året. Man tycker inte
om den, som driver en från gård och hem, även om
man uteslutande själv är orsaken till att man råkat i
olycka.

Tyskarnas karaktär och sätt äro så olika
bolivianarnas, att det ej är så underligt, att de senare känna sig
främmande för de förra. De yngre bland tyskarna visa
någon gång ett visst övermod mot bolivianarna, som icke
är något annat än ett utslag av medveten energi. Detta
bidrager likväl ej till att göra dem omtyckta.

Bolivianarna kunna ej annat än beundra den tyska
sammanhållningen och fosterlandskärleken. När kriget
bröt ut, offrade tyskarna i Bolivia liksom på annat håll
allt för att komma hem, förmånliga platser, besparingar,
allt. Detta var inte därför, att de blevo hemkallade,
ty deras egna myndigheter underrättade dem snart, att
de ej skulle kunna komma över till Europa. De ville
ändock försöka, och en och annan lär även ha lyckats.
Var där en tysk, som ville resa hem men ej hade pengar,
lämnade utan tvekan hans landsmän honom sina
besparingar — allt måste offras för fosterlandet.

Bolivianarna ha på senare tider allt mer och mer
börjat inse, att Tysklands universitet och skolor av olika
slag äro utmärkta, och jag tror, att när kriget bröt ut,
funnos flera studerande unga bolivianare i Tyskland än
i något annat land i Europa.

Åtskilliga tyskar ha gift sig med bolivianskor. Tyska
militärer äro numera instruktörer för den bolivianska
armén, och man är i Bolivia synnerligen nöjd med deras
arbete. Ledaren för dessa, general K., är liksom övriga
officerare högt aktad. Mindre omtyckta äro
underofficerarna, vilket kanske inte är så underligt — ty de sakna
den anpassningsförmåga, som den bildade officeren har.

Bild 268. Från vägen mellan S:a Rosa och Cochabamba.


Bolivia lider som andra länder ofantligt av kriget.Denna kris lär fortfara.

Gummi och tennmalm, landets tvenne viktigaste
produkter, kunna så gott som ej alls exporteras. Vad som
går till Nordamerika av det förra, är inte mycket och
av det senare så gott som ingenting. Lönerna för alla
ämbetsmän ha måst reduceras,Ha delvis reducerats med 30 %. många ämbeten ha blivit
indragna, tågen gå mycket mer sällan än förut, större
arbeten ha måst inställas o. s. v. Landet har plötsligt
översvämmats av alla de bolivianare, som arbetat i
salpetergruvorna i Chile. Man har på flera håll i städerna
måst tillgripa gratisbespisning av de fattiga.

Det är otvivelaktigt bra, att bolivianarna liksom andra
sydamerikaner fått se, huru beroende de äro av Europa.
Europeiska varor är det ännu ingen brist på i Bolivia,
då affärshusen vid krigets utbrott lågo med stora lager.
Åtskilliga varor, t. ex. apoteksvaror, ha likväl i högsta
grad fördyrats.

På de inre förhållandena i Bolivia kan kriget komma
att återverka mycket ogynnsamt. Det är nämligen lätt
för en regering att vara populär, när det är goda tider,
när folk har gott om pengar och när nya ämbeten kunna
upprättas. När statskassan ej har inkomster, när
affärerna äro lamslagna, när ämbetsmännen avskedas eller
få sina löner reducerade — då finnes det massor av
missnöjda. Därav begagnar sig oppositionen mot
regeringen, och så blir det lätt revolution. En sådan bryter
troligen ej ut, så länge kriget varar — men efteråt är
det farligt nog. Det kan behövas en så utomordentligt
energisk man, som den nuvarande presidenten Ismael
Montes, för att behärska en sådan situation.

Även den halvciviliserade indianska befolkningen
har naturligtvis stark känning av kriget genom minskade
löner och minskade arbetstillfällen. Detta gäller i främsta
rummet de quichua- och aymaraindianer, som arbetat i
gruvorna på högslätten. Från gummitrakterna kommer
säkerligen en mycket stor mängd indianer att återvända
till sina byar i Mojos, Chiquitos etc, där de komma att
livnära sig med åkerbruk. Denna återvandring hade, som
vi veta, redan börjat före kriget på grund av gummikrisen
och kommer nu att ta ökad fart. Bedräglig värvning av
indianska arbetare till gummiskogarna kommer troligen
att tills vidare totalt upphöra.

Även de vilda indianerna, som inte ha en aning om
kriget bland de vita, skola undra, vad som hänt, ty det
tryck, som utövats på dem, kommer att minskas, då
ingen söker nya gummiskogar. Om kriget räcker länge,
är det troligt, att en del gummibaracker komma att
övergivas och att indianerna komma att vinna terräng.
Indianerna dra sålunda fördel av världskriget.

Underligt är att iakttaga, huru världskriget griper
in i alla människors liv, även borta i den djupaste
urskogen i hjärtat av Sydamerika.

Jorden har blivit sorgligt liten!

*



Slutord.

Om hemresan är icke mycket att säga. Vi reste
Cochabamba—Oruro—Antofagasta—Valparaiso—Santiago—Buenos-Aires—Rio de Janeiro—Kirkwall—hem. Tack vare den
utomordentliga vänlighet, som visades oss av landsmän
och andra i Chile, Argentina och Brasilien, var den
synnerligen angenäm.

Våra intryck från hemresan äro för ytliga, för flyktiga
för att återgivas här. Från och med Cochabamba voro
vi två vanliga turister, som gjorde en angenäm
rekreationsfärd, beundrande det pittoriska Bolivia, det aristokratiska
Santiago, det gigantiska Buenos-Aires, det undersköna
Rio de Janeiro.

Bild 269. Från Quichuaindianernas odlingar.Dalgång mellan S:a Rosa och Cochabamba,


Lika glada, som vi voro åt urskogen, när vi vid
midsommartiden 1913 redo genom den mörka, högstammiga,
lianrika Tartagalskogen, voro vi nu åt att vända tillbaka
till civilisationens brännpunkter. Inte minst gladde vi oss
åt god mat och ett bekvämt liv.

Människan tycker om omväxling. Jag längtar ibland
åter till urskogen, till det fria livet i sadeln och i kanoten.

Det är vandrarblodet!

Bild 271. Dansslunga av läder.
Quichua. Incallacta.



Bild 270. Olga Nordenskiöld.



Förteckning över här anförda skrifter.Detta är naturligtvis ingen fullständig förteckning över de arbeten,
som behandla det av mig beresta området.


Altamirano, D. F.: Historia de la Mision de los Mójos publicada por
Manuel V. Ballivian. La Paz 1891.

Armentia, Nicolas: Navegación del Madre de Dios. La Paz 1887.

—   — Relación Histórica de las Misiones Franciscanas de Apolobamba etc.
La Paz?

—  — Descripción del Territorio de las Misiones Franciscanas de
Apolobamba.  La Paz 1905.

BALZAN, L.: Da Irupana a Covendo. Estratto dal Bollettino della Societá
Geografica Italiana. Roma 1891—92.

BINGHAM, Hiram: In the Wonderland of Peru. The Nacional  Geografic
Magazine. Washington. April 1913.

BLANCO, Federico: Diccionario Geográfico de la Republica  de Bolivia.
T. 2. Departamento de Cochabamba. La Paz 1901.

BOMAN, E.: Antiquités de la Region Andine de la République Argentine et
du Désert d'Atacama. Paris 1908.

CHAMBERLAIN, Alexander F.: The Linguistic Position of the Pawumwa
Indians of South America. American Anthropologist 1912, sid. 632.

CIEZA DE LÉON, Pedro de: Segunda Parte de la Cronica del Peru.
Biblioteca Hispano-Ultramarina. Madrid 1880.

COBO, Bernabé: Historia del Nuevo Mundo. Publicado por D. Jiménez de
la Espada. Sociedad de bibliéfilos andaluces. Sevilla 1890—95.

EHRENREICH, P.: Die Mythen und Legenden der Südamerikanischen Urvölker.
Supplement zu Zeitschrift fur Ethnologie. Berlin 1905.

FONSECA, José Gonsalves da: Navegaçāo etc. Collecçāo de Noticias
para a Historia e Geografia das Naçōes ultramarinas que vivem nos
Dominios Portuguezes. Publicada pela Academia Real das Sciencias.
Tomo IV. Num I. Lisboa 1826.

FONSECA, Ioāo Severiano da: Viagem ao Redo do Brasil. Rio de Janeiro 1880—81.

HASEMANN, J. D : Some Notes on the Pawumwa Indians. American
Anthropologist 1912, sid. 632.

HERZOG, Th.: Pflanzenformationen Ost-Bolivias.   Sonderabdruck aus Engler's
Botanischen Jahrbüchern. Leipzig 1910.
KOCH-GrÜNBERG, Theodor: Zwei Jahre unter den Indianern. Berlin 1909—1910. 

MIDDENDORF, E. W.: Die Aimará-Sprache. Die einheimischen Sprachen
Perus. T. 5. Leipzig 1891.

MNEZ. Y VELA, Bartolomé: Anales de la Villa Imperial de Potosi.
Archivo Boliviano. Coleccion de Documentos etc. publicados por
Vicente de Ballivian y Róxas. T. 1. Paris 1879.

NORDENSKIÖLD, Erland: Beiträge zur Kenntnis einiger Indianerstämme
des Rio Madre de Dios-Gebietes. Ymer 1905. H. 3.

—  — Indianlif. Stockholm 1910.

—  — Indianer och Hvita. Stockholm 1911.

—  — Incallacta etc. Ymer 1915. H. 2.

SARMIENTO DE GrAMBOA, Pedro: Geschichte des Inkareiches.
Herausgegeben von Richard Pietschmann Abhandlungen der Königlichen
Gesellschaft der Wissenschaften zu Göttingen. Philogisch-Historische
Klasse. Berlin 1906.

SCHMIDT, Max: Die Paressi-Kabisi.  Bæssler-Archiv. Leipzig und Berlin 1914.

d'ORBIGNY, Aleide: Voyage dans L'Amérique méridionale. T. 3. 1re Partie.
Paris et Strasbourg 1844.

—  — L'Homme américain. Paris 1839.

RONDON, Candido Mariano da Silva: Commissāo de Linhas
Telegraphicas Estrategicas de Matto Grosso ao Amazonas. Annexo. N. 5.
Historia Natural. Ethnographia. Rio de Janeiro (utan tryckår).

STEINEN, K. v. d.: Durch Central-Brasilien. Leipzig 1886.

—   — Unter den Naturvölkern Zentral-Brasiliens. Berlin 1893.

UHLE, Max: Verh. der Gesell. f. Erdkunde.    Berlin 1894.

--------Pachacamac. Philadelphia 1903.

—  — Guía de los monumentos de Tiahnanacu por Posnansky. Una Critica.
Revista de la Sociedad Chilena de Historia y Geografia. Santiago
1912.

VIEDMA, Francisco de: Descripcion de la Provincia  de Santa Cruz
de la Sierra Coleccion Pedro de Angelis. T. 3.  Buenos-Aires 1836.

VISCARRA, Eufronio: Casos Historicos y Tradiciones de la Ciudad de
Mizque. Cochabamba 1907.

*



Alfabetiskt register.

Achachiles (andar) 162.                  I

Aguaratunpa (saga) 28.

Allhelgonadagen  144.

Alligator (saga om) 487; se även huabóa.

Alligatorstrollet 467.

Aña, se andar.

Andar 28, 40 f., 49 f., 114 f., 143 f., 157, 162, 262 f., 276, 310 f., 345, 464 f., 525 f.

Andeskådning 262 f.

Ankan (saga) 167.

Ansiktsmålning, se kroppsmålning.

Amuletter 143, 162, 216, 220, 276.

Apa (saga) 165.

Apstek (vårt dagliga bröd) 195, 535.

Arbetsfördelning mellan könen 244, 375, 415.

Araona (Federico), en indianbiografi 201.             '

Arv 311.

Ava = chiriguano.

Avelse (egendomlig) 261, 273 f.

Avlidnas andar, se andar.

Auquis (andar) 115, 143, 157, 162.

Aymaraindianer 75, 110 f., 141, 143, 152, 242, 456 f., 562.

Babels torn 507.

Barndödlighet 241, 336, 455.

Barn med djur 257.

Barnrov (saga) 256 f., (verklighet) 540 f.

Barnsängar 240 f., 318.

Baureindianer 324.

Befolkningsrörelse, se statistik.

Begravning, se gravar.

Berg (mordet på) 290 f.

Bergsjuka 153.

Biblisk  historia, berättad av indianer 273 f., 506 f.

Bladskärarmyror 353, 499 (saga).

Blinda (saga) 487.

Blixtstenar 43.

Blåsrör 422, 424.

Bollspel 59, 387.

Bomärken 25, 59, 143.
| Boplatser (gamla) 39, 41 f., 69, 94 f., 101 f., 187, 324, 327; se även ruiner.

Borganosindianer 229, 262.

Boskapsskötsel 152, 283.

Bostäder 23, 143, 152, 185, 218, 338, 373 f., 427, 548.

Bro (byggd av indianer) 356.

Brons 115, 157, 158, 187.

Bröd 411.
Buktaleri 313.

Bädd 219, 548; se hängmattor.


Cabijiindianer 390, 417.

Canichanaindianer 300.

Chāmaindianer 497, 531 f.

Chanéindianer 19 f.

Chaumboy (ond ande) 226, 264.

Chicha (jäst dryck) 25, 146, 184, 225, 376, 433, 511, 548.

Chimaneindianer 206 f.

Chimaträdet (saga) 250, 260 f.

Chiquitanoindianer 350.

Chiriguanoindianer 19, 23 f., 35 f., 75, 86, 113 f., 141.

Chóhua (saga) 253 f.

Chokíhua, de avlidnas andar hos itonama 309 f.

Chullpa 114 f.

Coca 143, 156, 157, 159, 160, 229, 511 f., 575.

Compadre  161.

Coquena 50, 144, 162.

Couvade 241, 318 f.

Crenémindianer 413 f.

Curare (pilgift) 422.

Dans 387,  462.

Dansmasker 342.

Demoner, se andar.

Depotfynd 64.

Diet, se matförbud.

Diken 243, 319.

Djurandar, se chokíhua.

Djur skapas av människor 248 f., 530.

Djur, vilda, hållas tama 341, 424.

Dockor 220.

Dóhitt (kulturhero)  24 6 f.

Dryckesfester, dryckenskap 24 f, 49, 225, 266, 286, 33, 457, 462.

Dräkter, se klädedräkt.

Drömmar 42, 315, 464, 476 f., 527.

Duendes (andar) 51.

Döda (de), se andar.

De döda, fruktan för 40 f, 114 f., 187, 208, 262, 525, 527 f., se även Chokíhua.

Döden 501, 526.

Dödfödda 455.

Dövstumma 241, 491  (saga).

Ekorren (saga) 249.

Elddon 468.

Elden är en kvinna (saga) 498 f.

Eldrov (sagor) 468,  502 f.

Eldstad 219, 461.

Elektrisk ål (saga) 480.

Epidemier 241 f., 332, 455.

Espundia 226, 264, 510.

Estancior 66 f., 154 f., 283 f.

Fader- och moderlösa barn 267.

Farkoster, se flodfärder.

Fiske 59, 223, 374 f., 424, 491.

Flodfärder 188, 206 f., 292 f., 298 f., 321 f., 434 f., 438 f., 531  f.

Flodsaga 262 f.

Flodövergångar 56, 64, 159, 356.

Flottar, se farkoster.

Flugor, se allhelgonadagen.

Fossil 55, 94, 264.

Frukter, som förvandlas till djur 261.


Fästningar 70 f., 87, 95 f., 125, 434.

Förhäxare, förhäxning, se trollkarlar och trollkvinnor.

Gift 491, 495; se curare.

Gravar, gravskick, gravurnor 23, 26, 39 f., 64 f., 96, 105, 145, 155, 159, 187, 262, 297, 299, 327, 345, 433.

Grodan, grodtrollet (sagor) 56, 468, 493, 502 f.

Grottor 26 f., 35 f., 92, 101, 105.

Guarayuindianer, se pauserna-indianer.

Gudar, se andar, kulturheroer.

Guldgruvor 155, 332.

Guldhornen (saga)  172 f.

Gummi, gummikris 424, 438, 441 f.

Gummibollar 59, 387.

Gästfrihet 286 f., 365.

Havande kvinna (saga) 498 f.

Hakkors 96.

Halvmånar av sten 63 f.

Handel 221.

Handel på olika tider av dygnet 50 f., 179.

Hjorten, hjorttrollet, hinden (sagor) 277 f., 479; se även huabóa och totemismen.

Honung, insamling av 375.

Huaboa (förhållande mellan djur och växter)  317 f.

Huanyamindianer 399 f.

Huariindianer 363 f.

Humor 475.

Hundar 169 (saga), 224, 337 f.; se även huabóa.

Hus, se bostäder.

Husdjur  152, 224, 283, 337, 424.

Husgeråd 219, 344, 373, 377 f., 428, 547.

Hyddor, se bostäder.

Hår, utryckning av 378, 381, 383, 403, 405.

Hår, grått 243 f.

Hällmålningar 96, 99, 110, 115.

Hällristningar 30 f., 101, 110, 115.

Hängmattor 338, 373, 427.

Hövdingar 236, 244, 337, 371, 413.

Högsta väsen 527

Incas 70 f., 125 f.

Indianöverfall 141, 232, 351, 392, 419.

Inälvsmask 226.

Ischias 115.

Ishauva (demoner) 276, 464 f.

Isolerade stammar 388 f.

Itapuyñemi (andar) 40 f.

Jaguarer, förvandling till 159,229, 315.

Jaguarer, möte med  83, 161

Jaguarer, sagor om 250,254, 257f.,260 f., 483, 515 f.; se även huabóa och chokíhua.

Jakt 189, 223, 338, 374 f., 424, 535.

Jakthyddor 359.

Jaktmagi 223, 264, 491 (saga) 535.

Jordbävningar (saga) 250.

Jordätning 369.

Judar 251, 510 f.

Jungfru Maria, se Maria santisima.

Järn, plundring för att erhålla 419.

Jättar 466, 482.

Kalebasser, ornamentering av 344.

Kanaler 303 f.

Kanoter, se farkoster.

Karneval 295.

Keramik, se lerkärl.

Kéri (saga) 247.

Kéri = månen 275.

Kikhosta 242, 455.

Kinaträdet 198.

Klaner 142.

Klädedräkt 60, 208, 216, 341 f., 378 f., 403 f., 538.

Klätterringar 551.

Kolibris (varsel) 312, 527.

Kondorer (sagor) 168 f., 170, 247.

Koppor 242, 451.

Kors på gravar 525.

Kristendom (indiansk) 273 f., 506 f.

Kristus (som indiansk sagofigur) 251,  273 f., 507,  510 f.

Kroppsmålning 343 f., .378, 461, 500.

Krymplingar 241.

Kulspel 59.

Kulturheroer 246 f., 274, 527.

Kulturmyter 246 f.; se även sagor.

Kvinnor, brist på 414.

Kvinnor som förförerskor 350.

Kvinnans ställning 562 f.

Lamas 142, 152.

Lecoindianer 190.

Lekar, leksaker 59, 220, 387.

Lerkärl  56,  65, 344, 387, 461, 547; se gravar och boplatser.

Livet efter detta 527; se andar och själavandring.

Läppknappar 37, 379, 383, 403 f.

Löskning (i sagorna) 254, 520.

Magdalenosindianer 232.

Magiska flykten (saga) 170 f., 519.

Majs 142; se även odling.

Majsöl, se chicha.

Malaria 62, 98, 118 f., 157, 294, 323, 434, 438, 455, 575.

Manvarg 276.

Maria santisima 156, 273, 510 f.

Maropa 268 f.

Mataco-vejosindianer 23.

Matförbud 317.

Medicinalväxter 316, 318.

Medicinmän, se trollkarlar.

Meteor (saga) 497 f., 500.

Meteorstenar 43.

Miniatyrhyddor på gravar 345.

Missioner 49,  181 f.,  230, 233 f., 272, 428, 433, 448 f., 506 f., 565, 569.

Mojoindianer 294, 559 f.

Moral 265 f., 459, 462.

Mord på missionär 233.

Mordet på Berg 290.

Morgonstjärna 274; se Venus.

Mortalitet 242 f., 455.

Moseteneindianer 159, 181f., 232f.

Mounds 296, 308.

Movimaindianer 291.

Musik, musikinstrument 114, 115, 386 f., 409, 462.

Månen (saga) 500 f.

Månens faser 500.

Månens fläckar (saga) 501 f.


Månggifte 240.

Människoätare 300, 370, 410.

Nambiquaraindianer 389.

Nativitet 241, 455.

Nattapor (sagor) 249, 487.

Navelsträngen som läkemedel 319.

Navelsvin, se vildsvinstrollet.

Naveltetanus 243.

Nedbränning av hyddan vid dödsfall 208.

Negrer, mulatter 345 f., 391.

Ninamayco (andar som finnas i elden) 159.

Nyoko (sagor) 246, 251  f.

Odlingar 222, 338, 374, 422, 575.

Odlingsterrasser  157, 159, 575.

Offer 143, 155, 156, 157, 159, 160.

Omgifte 525.

Opiumrus 314 f.

Opo (ond ande) 224.

Ormar (sagor) 29, 36, 172 f., 211, 246, 252, 253 f.,  255 f,, 478, 492, 493.
Ormar, möte med 160, 353; se även chokihua och huabóa.

Ornamentik 65, 76, 107 f., 344, 410.

Ortnamn 111, 141.

Paehamama (ande) 115, 143, 156, 160, 162, 512.

Palmelaindianer 327.

Palometafiskar (Serrosalmo) 293, 427, 481.

Paranötter 407 f., 484 (saga).

Paressiindianer 390.

Parfym 478 (not).

Pausernaindianer 331 f.

Pilar, se vapen, lekar, jakt och fiske.

Pilgift, se curare.

Promiscuitet 414,

Prydrader 215, 341 f., 378 f., 403 f., 548.

Pujios (andar) 143 f., 162.

Puma (saga) 164.

Puru-puru (hudåkomma) 86, 184, 226, 569,

Quichuaindianer 75, 142 f., 146 f., 154 f., 175 f., 564.

Regnbågen (saga) 255.

Religion, se andar, trollkarlar, sagor o. d.

Ruiner 70 f., 87, 95, 99, 125 f., 157.

Rusdrycker, se chicha, dryckes-fester.

Räven (saga) 164 f.

Sagor 28 f., 36 f., 38, 56, 164 f., 206, 246 f., 277 f., 464 f.
Salt 206 (saga), 284.

Samhälle 232 f., 336 f., 372 f., 413 f., 448 f.

San Pedro 509 f., 512, 535 f.

Sandloppor 35.

Sashra (andar) 162.

Signalering 409.

Sirionoindianer 319, 418 (not)

Sjukdomar (fördrivande av) 43; se malaria, koppor o. d. och även Chokíhua.

Sjustjärnorna (saga) 28.

Själavandring i livet 315.

Själavandring efter döden 262, 312, 530.

Skamkänsla 379, 405.

Skapelse 246 f.

Skattsökeri 38, 42, 297.

Skorpion 526.

Skuldslaveri 282, 285 f., 451, 564.

Skäggiga indianer 327.

Sköldpaddor, sköldpaddstrollet (sagor) 467, 494 f.

Slungor 142.

Sländor 221, 310.

Solen (sagor) 483, 500 f.

Solförmörkelse 481, 500.

Sorg 500.

Sonyo (saga) 251.

Spel 59.

Spindelapor (sagor) 248, 475 f.

Språk 371,  418, 456 f.

Spådomar 42, 314.

Spökhistorier 36 f., 51, 297, 518 f.

Stamnamn 371.

Statistik 239 f., 336, 372, 413, 452 f.

Stelkramp  289.

Stenyxor 94, 115, 374.

Stenålder 375.

Stjärnfall 498.

Städer och byar (livet i) 78 f., 88  f., 146 f., 437 f.

Suggestion  263.

Sumptrakter 280 f., 303 f., 329 f., 353, 399.

Svartsjuka 183; (sagor om) 479 f., 493 f.

Syrier 236, 282.

Sång, sånger 27 f., 38 (saga), 387.

Tatuering 378.

Tiahuanaco (bekant ruinstad) 107, 110.

Tobak, tobaksrökning 374, 424, 548.

Tobak användes som läkemedel 223, 225.

Totemismen 318, 433, 530.

Troféer 409.

Trollkarlar 42, 115, 144, 155, 159, 262 f., 276, 312 f., 433, 464,  526, 528 f.

Trollkvinnor 43, 155, 312 f.

Trådfigurer 462.

Tuberkulos 455.

Tvillingar 28, 241.

Tvättande av den dödes kläder 50.

Tunpa 26, 42.

Turkoser 37.

Uppfostran (av barnen) 337,387.

Urngravar, se gravar.

Urskogsvandringar 87, 156 f., 191 f., 352 f., 408, 570.

Uturunco (jaguar, som varit människa)  159.

Vaccination 242.

Vaggor 219.

Vandringar (indianernas) 234.

Vapen 223, 337, 385, 422.

Varsel 312, 527.

Vattendemonen 466.

Venus (sagor) 500 f.

Vicuña (saga) 170.

Vildkatten (saga) 515 f.

Vildsvinstrollet (saga)  470 f.

Vinddemonen 482.

Vinden som Sjukdomsalstrare 115.

Vintergatan (saga) 253.

Vissiaren (spökhistoria) 51.

Vita och mestizer (indianernas förhållande till de) 45 f., 146 f., 221 f., 227, 285 f., 539; se missioner.

Vrålapa (saga) 475; se även totemismen.

Världsundergång (saga) 261.

Världsåskådning 246 f.

Värnplikt (indianernas) 392 f.

Vävnader 142,  155, 342, 548.

Yuracáreindianer 141, 208, 234, 564 f.

Åskgud, se Dóhitt.

Åsna (saga) 167 f.

Äktenskap 2401, 295, 337, 414 f., 562 f.

Ärlighet 175,  227, 365, 462.

Ödlor 98.

Översvämmade skogar 303 f., 329, 353.

Översvämmade pampas 269 f., 280 f., 399.



INNEHÅLL.

Inledning.........................................       1

1.     I sadeln....................................     15

2.     Grottor och gamla gravar....................     26

3.     Vidare genom ehiriguanoindianernas land ....     55

4.     Incans-hus — Incahuasi  ....................     70

5.     Till Valle Grande ..........................     78

6.     Bland minnen från förincaisk tid............     91

7.     Malarian och indianernas utbredning på Anderna  118

8.     Incallacta: En fästning byggd av Inca 
       Tupac Yupanqui .............................    125

9.     Över Cochabamba till Govendo................    146

10.     Sagor från fjälltrakterna..................    164

11.     Quichuaindianerna..........................    175

12.     Govendo missionsstation   .................    181

13.     Till chimaneindianernas land...............    188

14.     Federico Araona............................    201

15.     I kanot genom chimaneindianernas land......    206

16.     Mosetene- och chimaneindianernas samhälle..    232

17.     Mosetene- och chimaneindianernas världsåskådning
        och moralbegrepp...........................    246

18.     Julen  1913.................................   268

19.     Maropa-indianerna  .........................   272

20.     Över översvämmade pampas Mordet på Berg.....   280

21.     Från S:a Ana till La Loma. Malaria. Motgångar  292

22.     Regntidsvägar...............................   303

23.      »Chokíhua» .................................  309
1.     I sadeln....................................     15


24.     Till övre Rio Guaporé  ....................    321


25.     Hos pauserna- eller guarayuindianerna .....    331

26.     Till människoätare ........................    350

27.     Huari-indianerna   ........................    363

28.     Nedför Rio Guaporé ........................    390

29.     Till huanyamindianerna  ...................    399

30.     Huanyamindianerna..........................    413

31.     Till Rio Beni .............................    434

32.     Gummikrisen i Sydamerika...................    441

33.     Cavinas missionsstation....................    448

34.     Sagor om demoner, djur m. m. från cavina- och
        tumupasaindianerna.........................    464

35.     Sagor om himlakropparna, elden m. m. från cavina-
        och tumupasaindianerna.....................    497

36.     Moderna sagor och berättelser från cavina- och
        tumupasaindianerna ........................    506

37.     Gavinaindianernas religiösa föreställningar. Några

        jämförelser.................................   525

38.     Till de förr så fruktade chåmaindianerna....   530

39.     Vi få underrättelse om världskriget och besluta att

        resa hem ...................................   558

40.     Bolivia, indianerna och världskriget........   580

Förteckning över anförda skrifter ..................   589

Alfabetiskt register ...............................   591



Kartskiss visandeERLAND och OLGA NORDENSKIÖLDSRESEROUTE IBOLIVIA och BRASILIEN1913 och 1914.


